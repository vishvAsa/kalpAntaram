<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | रसार्णवम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/AyurvedaH/prakIrNam/govindabhagavatpAdAH/rasArNavam/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/AyurvedaH/prakIrNam/govindabhagavatpAdAH/rasArNavam/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="रसार्णवम्">
  <meta property="og:description" content="[[रसार्णवम्	Source: EB]]
[
प्रथमः पटलः
यस्मिन् सर्वं यतः सर्वं यः सर्वं सर्वतश्च यः ।
यश्च सर्वमयो नित्यं तस्मै सर्वात्मने नमः ॥ १.१ ॥
कैलासशिखरे रम्ये नानारत्नविभूषिते ।
नानाद्रुमलताकीर्णे गुप्तसम्बन्धवर्जिते ॥ १.२ ॥
देवदेवं सुखासीनं नीलकण्ठं त्रिलोचनम् ।
प्रणम्य शिरसा देवी पार्वती परिपृच्छति ॥ १.३ ॥
श्रीदेव्युवाच
देवदेव महादेव काल कामाङ्गदाहक ।
कुलकौलमहाकौल- सिद्धकौलादिनाशन ॥ १.४ ॥
त्वत्प्रसादाच्छ्रुतं सर्वमशेषमवधारितम् ।
यदि तेऽहमनुग्राह्या यद्यहं तव वल्लभा ॥ १.५ ॥
सूचिता सर्वतन्त्रेषु या पुनर्न प्रकाशिता ।
जीवन्मुक्तिरियं नाथ कीदृशी वक्तुमर्हसि ॥ १.६ ॥
श्रीभैरव उवाच
साधु साधु महाभागे साधु पर्वतनन्दिनि ।
साधु पृष्टं त्वया देवि भक्तानां हितकाम्यया ॥ १.७ ॥
अजरामरदेहस्य शिवतादात्म्यवेदनम् ।
जीवन्मुक्तिर्महादेवि देवानामपि दुर्लभा ॥ १.८ ॥
पिण्डपाते च यो मोक्षः स च मोक्षो निरर्थकः ।
पिण्डे तु पतिते देवि गर्दभोऽपि विमुच्यते ॥ १.९ ॥
यदि मुक्तिर्भगक्षोभे किं न मुञ्चन्ति गर्दभाः ।
अजाश्च वृषभाश्चैव किंन मुक्ता गणाम्बिके ॥ १.१० ॥
तस्मात्संरक्षयेत्पिण्डं रसैश्चैव रसायनैः ।
शुक्रमूत्रपुरीषाणां यदि मुक्तिर्निषेवणात् ॥ १.११ ॥
किंन मुक्ता महादेवि श्वानशूकरजातयः ।
षड्दर्शनेऽपि मुक्तिस्तु दर्शिता पिण्डपातने ॥ १.१२ ॥
करामलकवत्सापि प्रत्यक्षं नोपलभ्यते ।
अकथ्यमपि देवेशि सद्भावं कथयामि ते ॥ १.१३ ॥
शून्यपापो मन्त्रयाजी न पिण्डं धारयेत्क्वचित् ।
देवानामपि देवेशि दुर्लभं पिण्डधारणम् ॥ १.१४ ॥
किं पुनर्मानुषाणां तु धरणीतलवासिनाम् ।
धर्मे नष्टे कुतो धर्मः धर्मे नष्टे कुतः क्रिया ॥ १.१५ ॥
क्रियानष्टे कुतो योगः योगे नष्टे कुतो गतिः ।
गतिनष्टे कुतो मोक्षो मोक्षे नष्टे न किंचन ॥ १.१६ ॥
श्रीदेव्युवाच
जीवन्मुक्तिस्वरूपं तु देवदेव श्रुतं मया ।
तत्प्रत्युपायं मे ब्रूहि यद्यस्ति करुणा मयि ॥ १.१७ ॥
श्रीभैरव उवाच
कर्मयोगेन देवेशि प्राप्यते पिण्डधारणम् ।
रसश्च पवनश्चेति कर्मयोगो द्विधा मतः ॥ १.१८ ॥
मूर्छितो हरति व्याधिं मृतो जीवयति स्वयम् ।
बद्धः खेचरतां कुर्यात्रसो वायुश्च भैरवि ॥ १.१९ ॥
ज्ञानान्मोक्षः सुरेशानि ज्ञानं पवनधारणात् ।
तत्र देवि स्थिरं पिण्डं यत्र स्थैर्ये रसः प्रभुः ॥ १.२० ॥
अचिराज्जायते देवि शरीरमजरामरम् ।
मनसश्च यथा ध्यानं रसयोगादवाप्यते ॥ १.२१ ॥
सत्यं स लभते देवि ज्ञानं विज्ञानपूर्वकम् ।
तस्य मन्त्राश्च सिध्यन्ति योऽश्नाति मृतसूतकम् ॥ १.२२ ॥
यावन्न शक्तिपातस्तु न यावत्पाशकृन्तनम् ।
तावत्तस्य कुतो बुद्धिः जायते मृतसूतके ॥ १.२३ ॥
मद्यमांसरता नित्यं भगलिङ्गेषु ये रताः ।
तेषां विनष्टबुद्धीनां रसज्ञानं सुदुर्लभम् ॥ १.२४ ॥
कुलशासनहीनानां सद्दर्शनमकाङ्क्षिणाम् ।
न सिध्यति रसो देवि पिबन्ति मृगतृष्णिकाम् ॥ १.२५ ॥
गोमांसं भक्षयेद्यस्तु पिबेदमरवारुणीम् ।
कुलीनं तमहं मन्ये रसज्ञमपरेऽधमाः ॥ १.२६ ॥
न गर्भः सम्प्रदायार्थे रसो गर्भो विधीयते ।
तेनायं लभते सिद्धिं न सिद्धिः सूतकं विना ॥ १.२७ ॥
यावन्न हरबीजं तु भक्षयेत्पारदं रसम् ।
तावत्तस्य कुतो मुक्तिः कुतः पिण्डस्य धारणम् ॥ १.२८ ॥
मद्यमांसरताप्रज्ञा मोहिताः शिवमायया ।
जल्पन्ति च वयं मुक्ता यास्यामः शिवमन्दिरम् ॥ १.२९ ॥
पिण्डधारणयोगे च निस्पृहा मन्दबुद्धयः ।
खण्डज्ञानेन देवेशि रञ्जितं सचराचरम् ॥ १.३० ॥
स्वदेहे खेचरत्वं च शिवत्वं येन लभ्यते ।
तादृशे तु रसज्ञाने नित्याभ्यासं कुरु प्रिये ॥ १.३१ ॥
श्रीदेव्युवाच
अवतारं रसेन्द्रस्य माहात्म्यं तु सुरेश्वर ।
श्रोतुमिच्छामि देवेश वक्तुमर्हसि तत्त्वतः ॥ १.३२ ॥
श्रीभैरव उवाच
साधु पृष्टं महाभागे गुह्याद्गुह्यतरं त्वया ।
अनुग्रहकरं ध्यानं लोकानामुपकारकम् ॥ १.३३ ॥
त्वं माता सर्वभूतानां पिता चाहं सनातनः ।
द्वयोश्च यो रसो देवि महामैथुनसम्भवः ॥ १.३४ ॥
स्वैरतः सम्भवाद्देवि पारदः कीर्तितो महः ।
पारदो गदितो यश्च परार्थं साधकोत्तमैः ॥ १.३५ ॥
सूतोऽयं मत्समो देवि मम प्रत्यङ्गसम्भवः ।
मम देहरसो यस्मात्रसस्तेनायमुच्यते ॥ १.३६ ॥
दर्शनात्स्पर्शनात्तस्य भक्षणात्स्मरणादपि ।
पूजनाच्च प्रदानाच्च दृश्यते षड्विधं फलम् ॥ १.३७ ॥
केदारादीनि लिङ्गानि पृथिव्या यानि कानि च ।
तानि दृष्ट्वा तु यत्पुण्यं तत्पुण्यं रसदर्शनात् ॥ १.३८ ॥
चन्दनागुरुकर्पूर- कुङ्कुमान्तर्गतो रसः ।
मूर्छितः शिवपूजायां शिवसांनिध्यसिद्धये ॥ १.३९ ॥
भक्षणात्परमेशानि हन्ति पापत्रयं रसः ।
तथा तापत्रयं हन्ति रोगान् दोषत्रयोद्भवान् ॥ १.४० ॥
दुर्लभं ब्रह्मनिष्णातैः प्राप्यते परमं पदम् ।
हृद्व्योमकर्णिकान्तःस्थ- रसेन्द्रस्य महेश्वरि ॥ १.४१ ॥
स्मरणान्मुच्यते पापैः सद्यो जन्मान्तरार्जितैः ॥ १.४२ ॥
स्वयंभूलिङ्गसाहस्रैः यत्फलं सम्यगर्चनात् ।
तत्फलं कोटिगुणितं रसलिङ्गार्चनाद्भवेत् ॥ १.४३ ॥
अधमः खगवादस्तु विलवादस्तु मध्यमः ।
उत्तमो मन्त्रवादस्तु रसवादो महोत्तमः ॥ १.४४ ॥
मन्त्रतन्त्रपरिज्ञाने रसयोगस्य दूषकाः ।
प्रयान्ति नरकं सर्वे छित्त्वा सुकृतसंचयम् ॥ १.४५ ॥
रसविद्या परा विद्या त्रैलोक्येऽपि सुदुर्लभा ।
भुक्तिमुक्तिकरी यस्मात्तस्माद्देया गुणान्वितैः ॥ १.४६ ॥
अस्तीति भाषते कश्चित्कश्चिन्नास्तीति भाषते ।
आस्तिके तु भवेत्सिद्धिः तस्य सिध्यति भूतले ॥ १.४७ ॥
नास्तिकेनानुभावेन नास्ति नास्तीति यो वदेत् ।
तस्य नास्ति प्रिये सिद्धिर्जन्मकोटिशतैरपि ॥ १.४८ ॥
ब्रह्मज्ञानेन मुक्तोऽसौ पापी यो रसनिन्दकः ।
नाहं त्राता भवे तस्य जन्मकोटिशतैरपि ॥ १.४९ ॥
श्वानोऽयं जायते देवि यावत्जन्मसहस्रकम् ।
त्रिकोटिजन्मलक्षाणि मार्जारो जायते रसात् ।
रासभो लक्षजन्मानि लक्षजन्मानि वायसः ॥ १.५० ॥
कृमिको लक्षजन्मानि कुक्कुटो जन्मलक्षकम् ।
गृध्रको लक्षजन्मानि यः पापी रसनिन्दकः ॥ १.५१ ॥
आलापं गात्रसंस्पर्शं यः कुर्याद्रसनिन्दकैः ।
यावज्जन्मसहस्रं तु स भवेद्दुःखपीडितः ॥ १.५२ ॥
रसवीर्यविपाके च सूतकस्त्वमृतोपमः ।
तेन जन्मजराव्याधीन् हरते सूतकः प्रिये ॥ १.५३ ॥
गुरुमाराधयेत्पूर्वं विशुद्धेनान्तरात्मना ।
सम्प्रदायं प्रयच्छन्ति गुरौ तुष्टे मरीचयः ॥ १.५४ ॥
गुरुसेवां विना कर्म यः कुर्यान्मूढचेतनः ।
स याति निष्फलं कर्म स्वप्नलब्धं धनं यथा ॥ १.५५ ॥
यः कर्म कुरुते दृष्टं तस्य लाभः पदे पदे ।
कारयेद्रसवादं तु तुष्टेन गुरुणा प्रिये ॥ १.५६ ॥
सिद्ध्युपायोपदेशोऽयमुभयोर्भोगमोक्षदः ।
रसार्णवं महातन्त्रमिदं परमदुर्लभम् ॥ १.५७ ॥
गोप्यं गुरुप्रसादेन लब्धं स्यात्फलसिद्धये ।
लब्ध्वात्र रसकर्माणि नाहंकारं समाचरेत् ॥ १.५८ ॥
अनुज्ञातश्च गुरुणा लब्ध्वा चाज्ञां रसाङ्कुशीम् ।
भैरवीं तनुमाश्रित्य साधयेद्रसभैरवम् ॥ १.५९ ॥
एवमुक्ता रसोत्पत्तिः माहात्म्यं च सुरेश्वरि ।
तन्ममाचक्ष्व देवेशि किमन्यच्छ्रोतुमिच्छसि ॥ १.६० ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="ayurvedah">

  <meta itemprop="name" content="रसार्णवम्">
  <meta itemprop="description" content="[[रसार्णवम्	Source: EB]]
[
प्रथमः पटलः
यस्मिन् सर्वं यतः सर्वं यः सर्वं सर्वतश्च यः ।
यश्च सर्वमयो नित्यं तस्मै सर्वात्मने नमः ॥ १.१ ॥
कैलासशिखरे रम्ये नानारत्नविभूषिते ।
नानाद्रुमलताकीर्णे गुप्तसम्बन्धवर्जिते ॥ १.२ ॥
देवदेवं सुखासीनं नीलकण्ठं त्रिलोचनम् ।
प्रणम्य शिरसा देवी पार्वती परिपृच्छति ॥ १.३ ॥
श्रीदेव्युवाच
देवदेव महादेव काल कामाङ्गदाहक ।
कुलकौलमहाकौल- सिद्धकौलादिनाशन ॥ १.४ ॥
त्वत्प्रसादाच्छ्रुतं सर्वमशेषमवधारितम् ।
यदि तेऽहमनुग्राह्या यद्यहं तव वल्लभा ॥ १.५ ॥
सूचिता सर्वतन्त्रेषु या पुनर्न प्रकाशिता ।
जीवन्मुक्तिरियं नाथ कीदृशी वक्तुमर्हसि ॥ १.६ ॥
श्रीभैरव उवाच
साधु साधु महाभागे साधु पर्वतनन्दिनि ।
साधु पृष्टं त्वया देवि भक्तानां हितकाम्यया ॥ १.७ ॥
अजरामरदेहस्य शिवतादात्म्यवेदनम् ।
जीवन्मुक्तिर्महादेवि देवानामपि दुर्लभा ॥ १.८ ॥
पिण्डपाते च यो मोक्षः स च मोक्षो निरर्थकः ।
पिण्डे तु पतिते देवि गर्दभोऽपि विमुच्यते ॥ १.९ ॥
यदि मुक्तिर्भगक्षोभे किं न मुञ्चन्ति गर्दभाः ।
अजाश्च वृषभाश्चैव किंन मुक्ता गणाम्बिके ॥ १.१० ॥
तस्मात्संरक्षयेत्पिण्डं रसैश्चैव रसायनैः ।
शुक्रमूत्रपुरीषाणां यदि मुक्तिर्निषेवणात् ॥ १.११ ॥
किंन मुक्ता महादेवि श्वानशूकरजातयः ।
षड्दर्शनेऽपि मुक्तिस्तु दर्शिता पिण्डपातने ॥ १.१२ ॥
करामलकवत्सापि प्रत्यक्षं नोपलभ्यते ।
अकथ्यमपि देवेशि सद्भावं कथयामि ते ॥ १.१३ ॥
शून्यपापो मन्त्रयाजी न पिण्डं धारयेत्क्वचित् ।
देवानामपि देवेशि दुर्लभं पिण्डधारणम् ॥ १.१४ ॥
किं पुनर्मानुषाणां तु धरणीतलवासिनाम् ।
धर्मे नष्टे कुतो धर्मः धर्मे नष्टे कुतः क्रिया ॥ १.१५ ॥
क्रियानष्टे कुतो योगः योगे नष्टे कुतो गतिः ।
गतिनष्टे कुतो मोक्षो मोक्षे नष्टे न किंचन ॥ १.१६ ॥
श्रीदेव्युवाच
जीवन्मुक्तिस्वरूपं तु देवदेव श्रुतं मया ।
तत्प्रत्युपायं मे ब्रूहि यद्यस्ति करुणा मयि ॥ १.१७ ॥
श्रीभैरव उवाच
कर्मयोगेन देवेशि प्राप्यते पिण्डधारणम् ।
रसश्च पवनश्चेति कर्मयोगो द्विधा मतः ॥ १.१८ ॥
मूर्छितो हरति व्याधिं मृतो जीवयति स्वयम् ।
बद्धः खेचरतां कुर्यात्रसो वायुश्च भैरवि ॥ १.१९ ॥
ज्ञानान्मोक्षः सुरेशानि ज्ञानं पवनधारणात् ।
तत्र देवि स्थिरं पिण्डं यत्र स्थैर्ये रसः प्रभुः ॥ १.२० ॥
अचिराज्जायते देवि शरीरमजरामरम् ।
मनसश्च यथा ध्यानं रसयोगादवाप्यते ॥ १.२१ ॥
सत्यं स लभते देवि ज्ञानं विज्ञानपूर्वकम् ।
तस्य मन्त्राश्च सिध्यन्ति योऽश्नाति मृतसूतकम् ॥ १.२२ ॥
यावन्न शक्तिपातस्तु न यावत्पाशकृन्तनम् ।
तावत्तस्य कुतो बुद्धिः जायते मृतसूतके ॥ १.२३ ॥
मद्यमांसरता नित्यं भगलिङ्गेषु ये रताः ।
तेषां विनष्टबुद्धीनां रसज्ञानं सुदुर्लभम् ॥ १.२४ ॥
कुलशासनहीनानां सद्दर्शनमकाङ्क्षिणाम् ।
न सिध्यति रसो देवि पिबन्ति मृगतृष्णिकाम् ॥ १.२५ ॥
गोमांसं भक्षयेद्यस्तु पिबेदमरवारुणीम् ।
कुलीनं तमहं मन्ये रसज्ञमपरेऽधमाः ॥ १.२६ ॥
न गर्भः सम्प्रदायार्थे रसो गर्भो विधीयते ।
तेनायं लभते सिद्धिं न सिद्धिः सूतकं विना ॥ १.२७ ॥
यावन्न हरबीजं तु भक्षयेत्पारदं रसम् ।
तावत्तस्य कुतो मुक्तिः कुतः पिण्डस्य धारणम् ॥ १.२८ ॥
मद्यमांसरताप्रज्ञा मोहिताः शिवमायया ।
जल्पन्ति च वयं मुक्ता यास्यामः शिवमन्दिरम् ॥ १.२९ ॥
पिण्डधारणयोगे च निस्पृहा मन्दबुद्धयः ।
खण्डज्ञानेन देवेशि रञ्जितं सचराचरम् ॥ १.३० ॥
स्वदेहे खेचरत्वं च शिवत्वं येन लभ्यते ।
तादृशे तु रसज्ञाने नित्याभ्यासं कुरु प्रिये ॥ १.३१ ॥
श्रीदेव्युवाच
अवतारं रसेन्द्रस्य माहात्म्यं तु सुरेश्वर ।
श्रोतुमिच्छामि देवेश वक्तुमर्हसि तत्त्वतः ॥ १.३२ ॥
श्रीभैरव उवाच
साधु पृष्टं महाभागे गुह्याद्गुह्यतरं त्वया ।
अनुग्रहकरं ध्यानं लोकानामुपकारकम् ॥ १.३३ ॥
त्वं माता सर्वभूतानां पिता चाहं सनातनः ।
द्वयोश्च यो रसो देवि महामैथुनसम्भवः ॥ १.३४ ॥
स्वैरतः सम्भवाद्देवि पारदः कीर्तितो महः ।
पारदो गदितो यश्च परार्थं साधकोत्तमैः ॥ १.३५ ॥
सूतोऽयं मत्समो देवि मम प्रत्यङ्गसम्भवः ।
मम देहरसो यस्मात्रसस्तेनायमुच्यते ॥ १.३६ ॥
दर्शनात्स्पर्शनात्तस्य भक्षणात्स्मरणादपि ।
पूजनाच्च प्रदानाच्च दृश्यते षड्विधं फलम् ॥ १.३७ ॥
केदारादीनि लिङ्गानि पृथिव्या यानि कानि च ।
तानि दृष्ट्वा तु यत्पुण्यं तत्पुण्यं रसदर्शनात् ॥ १.३८ ॥
चन्दनागुरुकर्पूर- कुङ्कुमान्तर्गतो रसः ।
मूर्छितः शिवपूजायां शिवसांनिध्यसिद्धये ॥ १.३९ ॥
भक्षणात्परमेशानि हन्ति पापत्रयं रसः ।
तथा तापत्रयं हन्ति रोगान् दोषत्रयोद्भवान् ॥ १.४० ॥
दुर्लभं ब्रह्मनिष्णातैः प्राप्यते परमं पदम् ।
हृद्व्योमकर्णिकान्तःस्थ- रसेन्द्रस्य महेश्वरि ॥ १.४१ ॥
स्मरणान्मुच्यते पापैः सद्यो जन्मान्तरार्जितैः ॥ १.४२ ॥
स्वयंभूलिङ्गसाहस्रैः यत्फलं सम्यगर्चनात् ।
तत्फलं कोटिगुणितं रसलिङ्गार्चनाद्भवेत् ॥ १.४३ ॥
अधमः खगवादस्तु विलवादस्तु मध्यमः ।
उत्तमो मन्त्रवादस्तु रसवादो महोत्तमः ॥ १.४४ ॥
मन्त्रतन्त्रपरिज्ञाने रसयोगस्य दूषकाः ।
प्रयान्ति नरकं सर्वे छित्त्वा सुकृतसंचयम् ॥ १.४५ ॥
रसविद्या परा विद्या त्रैलोक्येऽपि सुदुर्लभा ।
भुक्तिमुक्तिकरी यस्मात्तस्माद्देया गुणान्वितैः ॥ १.४६ ॥
अस्तीति भाषते कश्चित्कश्चिन्नास्तीति भाषते ।
आस्तिके तु भवेत्सिद्धिः तस्य सिध्यति भूतले ॥ १.४७ ॥
नास्तिकेनानुभावेन नास्ति नास्तीति यो वदेत् ।
तस्य नास्ति प्रिये सिद्धिर्जन्मकोटिशतैरपि ॥ १.४८ ॥
ब्रह्मज्ञानेन मुक्तोऽसौ पापी यो रसनिन्दकः ।
नाहं त्राता भवे तस्य जन्मकोटिशतैरपि ॥ १.४९ ॥
श्वानोऽयं जायते देवि यावत्जन्मसहस्रकम् ।
त्रिकोटिजन्मलक्षाणि मार्जारो जायते रसात् ।
रासभो लक्षजन्मानि लक्षजन्मानि वायसः ॥ १.५० ॥
कृमिको लक्षजन्मानि कुक्कुटो जन्मलक्षकम् ।
गृध्रको लक्षजन्मानि यः पापी रसनिन्दकः ॥ १.५१ ॥
आलापं गात्रसंस्पर्शं यः कुर्याद्रसनिन्दकैः ।
यावज्जन्मसहस्रं तु स भवेद्दुःखपीडितः ॥ १.५२ ॥
रसवीर्यविपाके च सूतकस्त्वमृतोपमः ।
तेन जन्मजराव्याधीन् हरते सूतकः प्रिये ॥ १.५३ ॥
गुरुमाराधयेत्पूर्वं विशुद्धेनान्तरात्मना ।
सम्प्रदायं प्रयच्छन्ति गुरौ तुष्टे मरीचयः ॥ १.५४ ॥
गुरुसेवां विना कर्म यः कुर्यान्मूढचेतनः ।
स याति निष्फलं कर्म स्वप्नलब्धं धनं यथा ॥ १.५५ ॥
यः कर्म कुरुते दृष्टं तस्य लाभः पदे पदे ।
कारयेद्रसवादं तु तुष्टेन गुरुणा प्रिये ॥ १.५६ ॥
सिद्ध्युपायोपदेशोऽयमुभयोर्भोगमोक्षदः ।
रसार्णवं महातन्त्रमिदं परमदुर्लभम् ॥ १.५७ ॥
गोप्यं गुरुप्रसादेन लब्धं स्यात्फलसिद्धये ।
लब्ध्वात्र रसकर्माणि नाहंकारं समाचरेत् ॥ १.५८ ॥
अनुज्ञातश्च गुरुणा लब्ध्वा चाज्ञां रसाङ्कुशीम् ।
भैरवीं तनुमाश्रित्य साधयेद्रसभैरवम् ॥ १.५९ ॥
एवमुक्ता रसोत्पत्तिः माहात्म्यं च सुरेश्वरि ।
तन्ममाचक्ष्व देवेशि किमन्यच्छ्रोतुमिच्छसि ॥ १.६० ॥">
  <meta itemprop="wordCount" content="18205">
  <meta name="twitter:card" content="summary">
  <meta name="twitter:title" content="रसार्णवम्">
  <meta name="twitter:description" content="[[रसार्णवम्	Source: EB]]
[
प्रथमः पटलः
यस्मिन् सर्वं यतः सर्वं यः सर्वं सर्वतश्च यः ।
यश्च सर्वमयो नित्यं तस्मै सर्वात्मने नमः ॥ १.१ ॥
कैलासशिखरे रम्ये नानारत्नविभूषिते ।
नानाद्रुमलताकीर्णे गुप्तसम्बन्धवर्जिते ॥ १.२ ॥
देवदेवं सुखासीनं नीलकण्ठं त्रिलोचनम् ।
प्रणम्य शिरसा देवी पार्वती परिपृच्छति ॥ १.३ ॥
श्रीदेव्युवाच
देवदेव महादेव काल कामाङ्गदाहक ।
कुलकौलमहाकौल- सिद्धकौलादिनाशन ॥ १.४ ॥
त्वत्प्रसादाच्छ्रुतं सर्वमशेषमवधारितम् ।
यदि तेऽहमनुग्राह्या यद्यहं तव वल्लभा ॥ १.५ ॥
सूचिता सर्वतन्त्रेषु या पुनर्न प्रकाशिता ।
जीवन्मुक्तिरियं नाथ कीदृशी वक्तुमर्हसि ॥ १.६ ॥
श्रीभैरव उवाच
साधु साधु महाभागे साधु पर्वतनन्दिनि ।
साधु पृष्टं त्वया देवि भक्तानां हितकाम्यया ॥ १.७ ॥
अजरामरदेहस्य शिवतादात्म्यवेदनम् ।
जीवन्मुक्तिर्महादेवि देवानामपि दुर्लभा ॥ १.८ ॥
पिण्डपाते च यो मोक्षः स च मोक्षो निरर्थकः ।
पिण्डे तु पतिते देवि गर्दभोऽपि विमुच्यते ॥ १.९ ॥
यदि मुक्तिर्भगक्षोभे किं न मुञ्चन्ति गर्दभाः ।
अजाश्च वृषभाश्चैव किंन मुक्ता गणाम्बिके ॥ १.१० ॥
तस्मात्संरक्षयेत्पिण्डं रसैश्चैव रसायनैः ।
शुक्रमूत्रपुरीषाणां यदि मुक्तिर्निषेवणात् ॥ १.११ ॥
किंन मुक्ता महादेवि श्वानशूकरजातयः ।
षड्दर्शनेऽपि मुक्तिस्तु दर्शिता पिण्डपातने ॥ १.१२ ॥
करामलकवत्सापि प्रत्यक्षं नोपलभ्यते ।
अकथ्यमपि देवेशि सद्भावं कथयामि ते ॥ १.१३ ॥
शून्यपापो मन्त्रयाजी न पिण्डं धारयेत्क्वचित् ।
देवानामपि देवेशि दुर्लभं पिण्डधारणम् ॥ १.१४ ॥
किं पुनर्मानुषाणां तु धरणीतलवासिनाम् ।
धर्मे नष्टे कुतो धर्मः धर्मे नष्टे कुतः क्रिया ॥ १.१५ ॥
क्रियानष्टे कुतो योगः योगे नष्टे कुतो गतिः ।
गतिनष्टे कुतो मोक्षो मोक्षे नष्टे न किंचन ॥ १.१६ ॥
श्रीदेव्युवाच
जीवन्मुक्तिस्वरूपं तु देवदेव श्रुतं मया ।
तत्प्रत्युपायं मे ब्रूहि यद्यस्ति करुणा मयि ॥ १.१७ ॥
श्रीभैरव उवाच
कर्मयोगेन देवेशि प्राप्यते पिण्डधारणम् ।
रसश्च पवनश्चेति कर्मयोगो द्विधा मतः ॥ १.१८ ॥
मूर्छितो हरति व्याधिं मृतो जीवयति स्वयम् ।
बद्धः खेचरतां कुर्यात्रसो वायुश्च भैरवि ॥ १.१९ ॥
ज्ञानान्मोक्षः सुरेशानि ज्ञानं पवनधारणात् ।
तत्र देवि स्थिरं पिण्डं यत्र स्थैर्ये रसः प्रभुः ॥ १.२० ॥
अचिराज्जायते देवि शरीरमजरामरम् ।
मनसश्च यथा ध्यानं रसयोगादवाप्यते ॥ १.२१ ॥
सत्यं स लभते देवि ज्ञानं विज्ञानपूर्वकम् ।
तस्य मन्त्राश्च सिध्यन्ति योऽश्नाति मृतसूतकम् ॥ १.२२ ॥
यावन्न शक्तिपातस्तु न यावत्पाशकृन्तनम् ।
तावत्तस्य कुतो बुद्धिः जायते मृतसूतके ॥ १.२३ ॥
मद्यमांसरता नित्यं भगलिङ्गेषु ये रताः ।
तेषां विनष्टबुद्धीनां रसज्ञानं सुदुर्लभम् ॥ १.२४ ॥
कुलशासनहीनानां सद्दर्शनमकाङ्क्षिणाम् ।
न सिध्यति रसो देवि पिबन्ति मृगतृष्णिकाम् ॥ १.२५ ॥
गोमांसं भक्षयेद्यस्तु पिबेदमरवारुणीम् ।
कुलीनं तमहं मन्ये रसज्ञमपरेऽधमाः ॥ १.२६ ॥
न गर्भः सम्प्रदायार्थे रसो गर्भो विधीयते ।
तेनायं लभते सिद्धिं न सिद्धिः सूतकं विना ॥ १.२७ ॥
यावन्न हरबीजं तु भक्षयेत्पारदं रसम् ।
तावत्तस्य कुतो मुक्तिः कुतः पिण्डस्य धारणम् ॥ १.२८ ॥
मद्यमांसरताप्रज्ञा मोहिताः शिवमायया ।
जल्पन्ति च वयं मुक्ता यास्यामः शिवमन्दिरम् ॥ १.२९ ॥
पिण्डधारणयोगे च निस्पृहा मन्दबुद्धयः ।
खण्डज्ञानेन देवेशि रञ्जितं सचराचरम् ॥ १.३० ॥
स्वदेहे खेचरत्वं च शिवत्वं येन लभ्यते ।
तादृशे तु रसज्ञाने नित्याभ्यासं कुरु प्रिये ॥ १.३१ ॥
श्रीदेव्युवाच
अवतारं रसेन्द्रस्य माहात्म्यं तु सुरेश्वर ।
श्रोतुमिच्छामि देवेश वक्तुमर्हसि तत्त्वतः ॥ १.३२ ॥
श्रीभैरव उवाच
साधु पृष्टं महाभागे गुह्याद्गुह्यतरं त्वया ।
अनुग्रहकरं ध्यानं लोकानामुपकारकम् ॥ १.३३ ॥
त्वं माता सर्वभूतानां पिता चाहं सनातनः ।
द्वयोश्च यो रसो देवि महामैथुनसम्भवः ॥ १.३४ ॥
स्वैरतः सम्भवाद्देवि पारदः कीर्तितो महः ।
पारदो गदितो यश्च परार्थं साधकोत्तमैः ॥ १.३५ ॥
सूतोऽयं मत्समो देवि मम प्रत्यङ्गसम्भवः ।
मम देहरसो यस्मात्रसस्तेनायमुच्यते ॥ १.३६ ॥
दर्शनात्स्पर्शनात्तस्य भक्षणात्स्मरणादपि ।
पूजनाच्च प्रदानाच्च दृश्यते षड्विधं फलम् ॥ १.३७ ॥
केदारादीनि लिङ्गानि पृथिव्या यानि कानि च ।
तानि दृष्ट्वा तु यत्पुण्यं तत्पुण्यं रसदर्शनात् ॥ १.३८ ॥
चन्दनागुरुकर्पूर- कुङ्कुमान्तर्गतो रसः ।
मूर्छितः शिवपूजायां शिवसांनिध्यसिद्धये ॥ १.३९ ॥
भक्षणात्परमेशानि हन्ति पापत्रयं रसः ।
तथा तापत्रयं हन्ति रोगान् दोषत्रयोद्भवान् ॥ १.४० ॥
दुर्लभं ब्रह्मनिष्णातैः प्राप्यते परमं पदम् ।
हृद्व्योमकर्णिकान्तःस्थ- रसेन्द्रस्य महेश्वरि ॥ १.४१ ॥
स्मरणान्मुच्यते पापैः सद्यो जन्मान्तरार्जितैः ॥ १.४२ ॥
स्वयंभूलिङ्गसाहस्रैः यत्फलं सम्यगर्चनात् ।
तत्फलं कोटिगुणितं रसलिङ्गार्चनाद्भवेत् ॥ १.४३ ॥
अधमः खगवादस्तु विलवादस्तु मध्यमः ।
उत्तमो मन्त्रवादस्तु रसवादो महोत्तमः ॥ १.४४ ॥
मन्त्रतन्त्रपरिज्ञाने रसयोगस्य दूषकाः ।
प्रयान्ति नरकं सर्वे छित्त्वा सुकृतसंचयम् ॥ १.४५ ॥
रसविद्या परा विद्या त्रैलोक्येऽपि सुदुर्लभा ।
भुक्तिमुक्तिकरी यस्मात्तस्माद्देया गुणान्वितैः ॥ १.४६ ॥
अस्तीति भाषते कश्चित्कश्चिन्नास्तीति भाषते ।
आस्तिके तु भवेत्सिद्धिः तस्य सिध्यति भूतले ॥ १.४७ ॥
नास्तिकेनानुभावेन नास्ति नास्तीति यो वदेत् ।
तस्य नास्ति प्रिये सिद्धिर्जन्मकोटिशतैरपि ॥ १.४८ ॥
ब्रह्मज्ञानेन मुक्तोऽसौ पापी यो रसनिन्दकः ।
नाहं त्राता भवे तस्य जन्मकोटिशतैरपि ॥ १.४९ ॥
श्वानोऽयं जायते देवि यावत्जन्मसहस्रकम् ।
त्रिकोटिजन्मलक्षाणि मार्जारो जायते रसात् ।
रासभो लक्षजन्मानि लक्षजन्मानि वायसः ॥ १.५० ॥
कृमिको लक्षजन्मानि कुक्कुटो जन्मलक्षकम् ।
गृध्रको लक्षजन्मानि यः पापी रसनिन्दकः ॥ १.५१ ॥
आलापं गात्रसंस्पर्शं यः कुर्याद्रसनिन्दकैः ।
यावज्जन्मसहस्रं तु स भवेद्दुःखपीडितः ॥ १.५२ ॥
रसवीर्यविपाके च सूतकस्त्वमृतोपमः ।
तेन जन्मजराव्याधीन् हरते सूतकः प्रिये ॥ १.५३ ॥
गुरुमाराधयेत्पूर्वं विशुद्धेनान्तरात्मना ।
सम्प्रदायं प्रयच्छन्ति गुरौ तुष्टे मरीचयः ॥ १.५४ ॥
गुरुसेवां विना कर्म यः कुर्यान्मूढचेतनः ।
स याति निष्फलं कर्म स्वप्नलब्धं धनं यथा ॥ १.५५ ॥
यः कर्म कुरुते दृष्टं तस्य लाभः पदे पदे ।
कारयेद्रसवादं तु तुष्टेन गुरुणा प्रिये ॥ १.५६ ॥
सिद्ध्युपायोपदेशोऽयमुभयोर्भोगमोक्षदः ।
रसार्णवं महातन्त्रमिदं परमदुर्लभम् ॥ १.५७ ॥
गोप्यं गुरुप्रसादेन लब्धं स्यात्फलसिद्धये ।
लब्ध्वात्र रसकर्माणि नाहंकारं समाचरेत् ॥ १.५८ ॥
अनुज्ञातश्च गुरुणा लब्ध्वा चाज्ञां रसाङ्कुशीम् ।
भैरवीं तनुमाश्रित्य साधयेद्रसभैरवम् ॥ १.५९ ॥
एवमुक्ता रसोत्पत्तिः माहात्म्यं च सुरेश्वरि ।
तन्ममाचक्ष्व देवेशि किमन्यच्छ्रोतुमिच्छसि ॥ १.६० ॥">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/AyurvedaH\/prakIrNam\/govindabhagavatpAdAH\/rasArNavam\/".replace(basePath, "/");
  pageVars.pageParams = {};
  pageVars.pageSource = "AyurvedaH\/prakIrNam\/govindabhagavatpAdAH\/rasArNavam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/" />
<link rel="alternate" hreflang="sa-Deva" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> रसार्णवम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="रसार्णवम्">रसार्णवम्</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/AyurvedaH/prakIrNam/govindabhagavatpAdAH/rasArNavam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[रसार्णवम्	Source: <a href="https://www.ebharatisampat.in/read_chapter.php?bookid=MjY5NjYyOTMzNjA4NjQy">EB</a>]]</p>
<p>[</p>
<p>प्रथमः पटलः<br>
यस्मिन् सर्वं यतः सर्वं यः सर्वं सर्वतश्च यः ।<br>
यश्च सर्वमयो नित्यं तस्मै सर्वात्मने नमः ॥ १.१ ॥<br>
कैलासशिखरे रम्ये नानारत्नविभूषिते ।<br>
नानाद्रुमलताकीर्णे गुप्तसम्बन्धवर्जिते ॥ १.२ ॥<br>
देवदेवं सुखासीनं नीलकण्ठं त्रिलोचनम् ।<br>
प्रणम्य शिरसा देवी पार्वती परिपृच्छति ॥ १.३ ॥<br>
श्रीदेव्युवाच<br>
देवदेव महादेव काल कामाङ्गदाहक ।<br>
कुलकौलमहाकौल- सिद्धकौलादिनाशन ॥ १.४ ॥<br>
त्वत्प्रसादाच्छ्रुतं सर्वमशेषमवधारितम् ।<br>
यदि तेऽहमनुग्राह्या यद्यहं तव वल्लभा ॥ १.५ ॥<br>
सूचिता सर्वतन्त्रेषु या पुनर्न प्रकाशिता ।<br>
जीवन्मुक्तिरियं नाथ कीदृशी वक्तुमर्हसि ॥ १.६ ॥<br>
श्रीभैरव उवाच<br>
साधु साधु महाभागे साधु पर्वतनन्दिनि ।<br>
साधु पृष्टं त्वया देवि भक्तानां हितकाम्यया ॥ १.७ ॥<br>
अजरामरदेहस्य शिवतादात्म्यवेदनम् ।<br>
जीवन्मुक्तिर्महादेवि देवानामपि दुर्लभा ॥ १.८ ॥<br>
पिण्डपाते च यो मोक्षः स च मोक्षो निरर्थकः ।<br>
पिण्डे तु पतिते देवि गर्दभोऽपि विमुच्यते ॥ १.९ ॥<br>
यदि मुक्तिर्भगक्षोभे किं न मुञ्चन्ति गर्दभाः ।<br>
अजाश्च वृषभाश्चैव किंन मुक्ता गणाम्बिके ॥ १.१० ॥<br>
तस्मात्संरक्षयेत्पिण्डं रसैश्चैव रसायनैः ।<br>
शुक्रमूत्रपुरीषाणां यदि मुक्तिर्निषेवणात् ॥ १.११ ॥<br>
किंन मुक्ता महादेवि श्वानशूकरजातयः ।<br>
षड्दर्शनेऽपि मुक्तिस्तु दर्शिता पिण्डपातने ॥ १.१२ ॥<br>
करामलकवत्सापि प्रत्यक्षं नोपलभ्यते ।<br>
अकथ्यमपि देवेशि सद्भावं कथयामि ते ॥ १.१३ ॥<br>
शून्यपापो मन्त्रयाजी न पिण्डं धारयेत्क्वचित् ।<br>
देवानामपि देवेशि दुर्लभं पिण्डधारणम् ॥ १.१४ ॥<br>
किं पुनर्मानुषाणां तु धरणीतलवासिनाम् ।<br>
धर्मे नष्टे कुतो धर्मः धर्मे नष्टे कुतः क्रिया ॥ १.१५ ॥<br>
क्रियानष्टे कुतो योगः योगे नष्टे कुतो गतिः ।<br>
गतिनष्टे कुतो मोक्षो मोक्षे नष्टे न किंचन ॥ १.१६ ॥<br>
श्रीदेव्युवाच<br>
जीवन्मुक्तिस्वरूपं तु देवदेव श्रुतं मया ।<br>
तत्प्रत्युपायं मे ब्रूहि यद्यस्ति करुणा मयि ॥ १.१७ ॥<br>
श्रीभैरव उवाच<br>
कर्मयोगेन देवेशि प्राप्यते पिण्डधारणम् ।<br>
रसश्च पवनश्चेति कर्मयोगो द्विधा मतः ॥ १.१८ ॥<br>
मूर्छितो हरति व्याधिं मृतो जीवयति स्वयम् ।<br>
बद्धः खेचरतां कुर्यात्रसो वायुश्च भैरवि ॥ १.१९ ॥<br>
ज्ञानान्मोक्षः सुरेशानि ज्ञानं पवनधारणात् ।<br>
तत्र देवि स्थिरं पिण्डं यत्र स्थैर्ये रसः प्रभुः ॥ १.२० ॥<br>
अचिराज्जायते देवि शरीरमजरामरम् ।<br>
मनसश्च यथा ध्यानं रसयोगादवाप्यते ॥ १.२१ ॥<br>
सत्यं स लभते देवि ज्ञानं विज्ञानपूर्वकम् ।<br>
तस्य मन्त्राश्च सिध्यन्ति योऽश्नाति मृतसूतकम् ॥ १.२२ ॥<br>
यावन्न शक्तिपातस्तु न यावत्पाशकृन्तनम् ।<br>
तावत्तस्य कुतो बुद्धिः जायते मृतसूतके ॥ १.२३ ॥<br>
मद्यमांसरता नित्यं भगलिङ्गेषु ये रताः ।<br>
तेषां विनष्टबुद्धीनां रसज्ञानं सुदुर्लभम् ॥ १.२४ ॥<br>
कुलशासनहीनानां सद्दर्शनमकाङ्क्षिणाम् ।<br>
न सिध्यति रसो देवि पिबन्ति मृगतृष्णिकाम् ॥ १.२५ ॥<br>
गोमांसं भक्षयेद्यस्तु पिबेदमरवारुणीम् ।<br>
कुलीनं तमहं मन्ये रसज्ञमपरेऽधमाः ॥ १.२६ ॥<br>
न गर्भः सम्प्रदायार्थे रसो गर्भो विधीयते ।<br>
तेनायं लभते सिद्धिं न सिद्धिः सूतकं विना ॥ १.२७ ॥<br>
यावन्न हरबीजं तु भक्षयेत्पारदं रसम् ।<br>
तावत्तस्य कुतो मुक्तिः कुतः पिण्डस्य धारणम् ॥ १.२८ ॥<br>
मद्यमांसरताप्रज्ञा मोहिताः शिवमायया ।<br>
जल्पन्ति च वयं मुक्ता यास्यामः शिवमन्दिरम् ॥ १.२९ ॥<br>
पिण्डधारणयोगे च निस्पृहा मन्दबुद्धयः ।<br>
खण्डज्ञानेन देवेशि रञ्जितं सचराचरम् ॥ १.३० ॥<br>
स्वदेहे खेचरत्वं च शिवत्वं येन लभ्यते ।<br>
तादृशे तु रसज्ञाने नित्याभ्यासं कुरु प्रिये ॥ १.३१ ॥<br>
श्रीदेव्युवाच<br>
अवतारं रसेन्द्रस्य माहात्म्यं तु सुरेश्वर ।<br>
श्रोतुमिच्छामि देवेश वक्तुमर्हसि तत्त्वतः ॥ १.३२ ॥<br>
श्रीभैरव उवाच<br>
साधु पृष्टं महाभागे गुह्याद्गुह्यतरं त्वया ।<br>
अनुग्रहकरं ध्यानं लोकानामुपकारकम् ॥ १.३३ ॥<br>
त्वं माता सर्वभूतानां पिता चाहं सनातनः ।<br>
द्वयोश्च यो रसो देवि महामैथुनसम्भवः ॥ १.३४ ॥<br>
स्वैरतः सम्भवाद्देवि पारदः कीर्तितो महः ।<br>
पारदो गदितो यश्च परार्थं साधकोत्तमैः ॥ १.३५ ॥<br>
सूतोऽयं मत्समो देवि मम प्रत्यङ्गसम्भवः ।<br>
मम देहरसो यस्मात्रसस्तेनायमुच्यते ॥ १.३६ ॥<br>
दर्शनात्स्पर्शनात्तस्य भक्षणात्स्मरणादपि ।<br>
पूजनाच्च प्रदानाच्च दृश्यते षड्विधं फलम् ॥ १.३७ ॥<br>
केदारादीनि लिङ्गानि पृथिव्या यानि कानि च ।<br>
तानि दृष्ट्वा तु यत्पुण्यं तत्पुण्यं रसदर्शनात् ॥ १.३८ ॥<br>
चन्दनागुरुकर्पूर- कुङ्कुमान्तर्गतो रसः ।<br>
मूर्छितः शिवपूजायां शिवसांनिध्यसिद्धये ॥ १.३९ ॥<br>
भक्षणात्परमेशानि हन्ति पापत्रयं रसः ।<br>
तथा तापत्रयं हन्ति रोगान् दोषत्रयोद्भवान् ॥ १.४० ॥<br>
दुर्लभं ब्रह्मनिष्णातैः प्राप्यते परमं पदम् ।<br>
हृद्व्योमकर्णिकान्तःस्थ- रसेन्द्रस्य महेश्वरि ॥ १.४१ ॥<br>
स्मरणान्मुच्यते पापैः सद्यो जन्मान्तरार्जितैः ॥ १.४२ ॥<br>
स्वयंभूलिङ्गसाहस्रैः यत्फलं सम्यगर्चनात् ।<br>
तत्फलं कोटिगुणितं रसलिङ्गार्चनाद्भवेत् ॥ १.४३ ॥<br>
अधमः खगवादस्तु विलवादस्तु मध्यमः ।<br>
उत्तमो मन्त्रवादस्तु रसवादो महोत्तमः ॥ १.४४ ॥<br>
मन्त्रतन्त्रपरिज्ञाने रसयोगस्य दूषकाः ।<br>
प्रयान्ति नरकं सर्वे छित्त्वा सुकृतसंचयम् ॥ १.४५ ॥<br>
रसविद्या परा विद्या त्रैलोक्येऽपि सुदुर्लभा ।<br>
भुक्तिमुक्तिकरी यस्मात्तस्माद्देया गुणान्वितैः ॥ १.४६ ॥<br>
अस्तीति भाषते कश्चित्कश्चिन्नास्तीति भाषते ।<br>
आस्तिके तु भवेत्सिद्धिः तस्य सिध्यति भूतले ॥ १.४७ ॥<br>
नास्तिकेनानुभावेन नास्ति नास्तीति यो वदेत् ।<br>
तस्य नास्ति प्रिये सिद्धिर्जन्मकोटिशतैरपि ॥ १.४८ ॥<br>
ब्रह्मज्ञानेन मुक्तोऽसौ पापी यो रसनिन्दकः ।<br>
नाहं त्राता भवे तस्य जन्मकोटिशतैरपि ॥ १.४९ ॥<br>
श्वानोऽयं जायते देवि यावत्जन्मसहस्रकम् ।<br>
त्रिकोटिजन्मलक्षाणि मार्जारो जायते रसात् ।<br>
रासभो लक्षजन्मानि लक्षजन्मानि वायसः ॥ १.५० ॥<br>
कृमिको लक्षजन्मानि कुक्कुटो जन्मलक्षकम् ।<br>
गृध्रको लक्षजन्मानि यः पापी रसनिन्दकः ॥ १.५१ ॥<br>
आलापं गात्रसंस्पर्शं यः कुर्याद्रसनिन्दकैः ।<br>
यावज्जन्मसहस्रं तु स भवेद्दुःखपीडितः ॥ १.५२ ॥<br>
रसवीर्यविपाके च सूतकस्त्वमृतोपमः ।<br>
तेन जन्मजराव्याधीन् हरते सूतकः प्रिये ॥ १.५३ ॥<br>
गुरुमाराधयेत्पूर्वं विशुद्धेनान्तरात्मना ।<br>
सम्प्रदायं प्रयच्छन्ति गुरौ तुष्टे मरीचयः ॥ १.५४ ॥<br>
गुरुसेवां विना कर्म यः कुर्यान्मूढचेतनः ।<br>
स याति निष्फलं कर्म स्वप्नलब्धं धनं यथा ॥ १.५५ ॥<br>
यः कर्म कुरुते दृष्टं तस्य लाभः पदे पदे ।<br>
कारयेद्रसवादं तु तुष्टेन गुरुणा प्रिये ॥ १.५६ ॥<br>
सिद्ध्युपायोपदेशोऽयमुभयोर्भोगमोक्षदः ।<br>
रसार्णवं महातन्त्रमिदं परमदुर्लभम् ॥ १.५७ ॥<br>
गोप्यं गुरुप्रसादेन लब्धं स्यात्फलसिद्धये ।<br>
लब्ध्वात्र रसकर्माणि नाहंकारं समाचरेत् ॥ १.५८ ॥<br>
अनुज्ञातश्च गुरुणा लब्ध्वा चाज्ञां रसाङ्कुशीम् ।<br>
भैरवीं तनुमाश्रित्य साधयेद्रसभैरवम् ॥ १.५९ ॥<br>
एवमुक्ता रसोत्पत्तिः माहात्म्यं च सुरेश्वरि ।<br>
तन्ममाचक्ष्व देवेशि किमन्यच्छ्रोतुमिच्छसि ॥ १.६० ॥</p>
<p>ड्वितीयः पटलः [डीक्षाविधान]<br>
श्रीदेव्युवाच<br>
रसोपदेशदाता च कथं स्याद्वद मे प्रभो ।<br>
शिष्यश्चैव कथं देव रसानुष्ठानतत्परः ॥ २.१ ॥<br>
श्रीभैरव उवाच<br>
निस्पृहो निरहंकारो लोभमायाविवर्जितः ।<br>
कुलमार्गरतो नित्यं गुरुपूजारतश्च यः ॥ २.२ ॥<br>
दान्तः शिष्योपदेशज्ञः शक्तिमान् गतमत्सरः ।<br>
धर्मज्ञः सत्यवाक्दक्षः शीलवान् गुणवान् शुचिः ॥ २.३ ॥<br>
अनेकरसशास्त्रज्ञो रसमण्डपकोविदः ।<br>
रसदीक्षाविधानज्ञो यन्त्रौषधिमहारसान् ॥ २.४ ॥<br>
रागसंख्यां बीजकलां द्वंद्वमेलापनं विडम् ।<br>
रञ्जनं सारणं तैलं दलानि क्रामणानि च ॥ २.५ ॥<br>
वर्णोत्कर्षं मृदुत्वं च जारणां बालबद्धयोः ।<br>
खेचरीं भूचरीं चैव यो वेत्ति स गुरुर्मतः ॥ २.६ ॥<br>
देशकालक्रियाभिज्ञो दयादाक्षिण्यसंयुतः ।<br>
लोभमायाविनिर्मुक्तो मन्त्रानुष्ठानतत्परः ॥ २.७ ॥<br>
सामुद्रलक्षणोपेतो गम्भीरो गुरुवत्सलः ।<br>
देवाग्नियोगिनीचक्र- कुलपूजारतः सदा ।<br>
शिष्यो विनीतस्तन्त्रज्ञः सत्यवादी दृढव्रतः ॥ २.८ ॥<br>
ये नराः कुम्भकुद्दाल- ध्वजशङ्खादिलाञ्छितैः ।<br>
करैरधिष्ठिता देवि योज्यास्ते निधिसाधने ॥ २.९ ॥<br>
बलवन्तो महासत्त्वाः कृष्णरक्तविलोचनाः ।<br>
वक्रघोणाः सदा क्रूराः प्रशस्ता बिलसाधने ॥ २.१० ॥<br>
निर्मांसमूर्धपिण्डीकान् रक्तकेशान् गतालसान् ।<br>
कठिनानुष्णपादांश्च धातुवादे नियोजयेत् ॥ २.११ ॥<br>
आदौ परीक्षयेद्देवि साधकान् सुसमाहितान् ।<br>
ब्राह्मणान् क्षत्रियान् वैश्यान् शूद्रांश्चानुक्रमेण तु ॥ २.१२ ॥<br>
जितेन्द्रियाः क्लेशसहा नित्योद्यमसमन्विताः ।<br>
शूराश्च कृतविद्याश्च प्रशस्ताः साधकाः प्रिये ॥ २.१३ ॥<br>
रसदीक्षाविहीना ये प्रोक्तलक्षणवर्जिताः ।<br>
विप्लावकाः पापरताः वर्जयेत्तान् प्रयत्नतः ॥ २.१४ ॥<br>
दुश्चारिणी दुराचारा निष्ठुरा कलहप्रिया ।<br>
बह्वाशिनी च दुश्चित्ता कोटराक्षी च निर्दया ।<br>
रसनिन्दाकरी या च तां नारीं परिवर्जयेत् ॥ २.१५ ॥<br>
ईदृशीभिर्वरारोहे सम्पूर्णं क्षितिमण्डलम् ।<br>
न तादृशी भवेन्नारी यादृशी रसबन्धकी ॥ २.१६ ॥<br>
काकिणी कीकणी नारी तथैव काञ्चिकाचिनी ।<br>
कृष्णपक्षे ऋतुमती सा नारी काकिणी स्मृता ॥ २.१७ ॥<br>
उभयपक्षे ऋतुमती सा नारी कीकणी मता ॥ २.१८ ॥<br>
शुक्लपक्षे ऋतुमती सा नारी काञ्चिकाचिनी ॥ २.१९ ॥<br>
नवयौवनसम्पन्ना सुरूपा चारुहासिनी ।<br>
सूक्ष्मकेशा तु या नारी क्षीराहारप्रिया सदा ॥ २.२० ॥<br>
प्रियालापकरी नित्यं शिवशास्त्रकथाप्रिया ।<br>
पद्माकारं मुखं यस्या दृष्टिरिन्दीवराकृतिः ॥ २.२१ ॥<br>
दशना वज्रसदृशाः प्रवालसदृशोऽधरः ।<br>
यस्याः पयोधरौ देवि तुङ्गपीनौ समावुभौ ॥ २.२२ ॥<br>
अश्वत्थपत्त्रसदृशी योनी यस्या भगः समः ।<br>
यत्पादौ मांसलौ स्निग्धौ वर्तुलावर्तरोमकौ ॥ २.२३ ॥<br>
श्यामा च मध्ये क्षामा च तन्वी भक्तिपरा शिवे ।<br>
पद्मिनी सा तु विज्ञेया प्रसन्ना मृगलोचना ॥ २.२४ ॥<br>
पूर्णिमायाममायां वा पक्षे पक्षे रजस्वला ।<br>
षड्भेदा काकिणी नाम्ना पूर्वप्रोक्ता रसप्रदा ॥ २.२५ ॥<br>
यस्य तुष्टो महादेवस्तस्य सिद्धो रसायने ।<br>
तयैव देवदेवेशि रसकर्माणि कारयेत् ॥ २.२६ ॥<br>
तस्य हि निर्मला बुद्धिर्निश्चिता रससाधने ।<br>
तस्माद्गुरुश्च शिष्यश्च पूर्वोक्तः सिद्धिभाग्भवेत् ॥ २.२७ ॥<br>
श्रीदेव्युवाच<br>
ईदृशैर्लक्षणैः नारीं कुतः प्राप्नोति साधकः ।<br>
यत्र रूपं महादेव लक्षणं नात्र विद्यते ॥ २.२८ ॥<br>
लक्षणं विद्यते यत्र भावना नात्र विद्यते ।<br>
अथवा रूपहीनाया रूपं केन प्रवर्तते ॥ २.२९ ॥<br>
लक्षणत्रितयं कुत्र त्वया दृष्टं महेश्वर ।<br>
तदेतज्जायते येन तमुपायं वद प्रभो ॥ २.३० ॥<br>
श्रीभैरव उवाच<br>
शृणु देवि परं गुह्यं यत्सुरैरपि दुर्लभम् ।<br>
पितुः सदाशिवाज्जातं जन्म यच्चण्डिकोदरे ॥ २.३१ ॥<br>
तासां बुद्धिर्भवेद्देवि निर्मला रससाधने ।<br>
दापयेत्त्वरितामन्त्रं जपेत्तं दर्पवर्जिता ॥ २.३२ ॥<br>
लक्षमन्त्रं जपेद्या तु जायते सा सुलक्षणा ।<br>
बद्ध्वा तु खेचरीं मुद्रां जपेत्फेट्कारभैरवीम् ॥ २.३३ ॥<br>
ममेयं चण्डिका माता जन्म च त्रिपुरान्तकात् ।<br>
कालिकाहं समुद्भूता- स्मीदृशं संस्मरेत्तु सा ॥ २.३४ ॥<br>
भूतं भव्यं भविष्यं च त्रैलोक्ये कथयेत्तु सा ।<br>
सहायास्तादृशास्तस्य यादृशी भवितव्यता ॥ २.३५ ॥<br>
श्रीदेव्युवाच<br>
देवदेव महादेव समस्तज्ञानभाजन ।<br>
रसदीक्षां तु पृच्छामि साधकानां हिताय वै ॥ २.३६ ॥<br>
श्रीभैरव उवाच<br>
शृणु भैरवि यद्भावमपूर्वं वर्णयामि ते ।<br>
रसदीक्षाविधानं तु तस्मान्निगदितं शृणु ॥ २.३७ ॥<br>
यत्र राजा नयपरो बलवान् धर्मतत्परः ।<br>
मन्त्री च धर्मतत्त्वज्ञो भक्तिश्रद्धासमन्वितः ॥ २.३८ ॥<br>
तत्रेदं कारयेत्कर्म रसबन्धं रसायनम् ।<br>
जना माहेश्वरा यत्र तत्र स्थाने तु कारयेत् ॥ २.३९ ॥<br>
कारयेद्विजने स्थाने पशुर्यत्र न विद्यते ।<br>
सुगुप्ते सुषमे स्थाने सर्वबाधाविवर्जिते ॥ २.४० ॥<br>
प्राकारपरिखोपेते कपाटार्गलरक्षिते ।<br>
एकान्ते निर्मले हृद्ये नानापुष्पद्रुमान्विते ॥ २.४१ ॥<br>
हंसकारण्डवाकीर्णे चक्रवाकोपशोभिते ।<br>
दिव्यौषधिगणोपेते सजले श्यामशाद्वले ॥ २.४२ ॥<br>
कुमुदोत्पलकह्लार- कदलीषण्डमण्डिते ।<br>
चित्रिते भवनोद्याने कारयेत्परमेश्वरि ॥ २.४३ ॥<br>
तन्मध्ये देवदेवेशि मत्तवारणसंयुतम् ।<br>
वातायनसमोपेतमूर्ध्वनिर्गामिधूमकम् ॥ २.४४ ॥<br>
रक्तपताकासंयुक्तं सज्जोपकरणं तथा ।<br>
प्रविभक्तौषधितुषा- काष्ठारण्योत्पलालयम् ॥ २.४५ ॥<br>
समालिखितदिग्देवं समर्चितविनायकम् ।<br>
प्रतिष्ठितमुमेशाभ्यां लोकपालैश्च रक्षितम् ॥ २.४६ ॥<br>
निर्मापयेदेकतलं द्वितलं वापि मण्डपम् ।<br>
अथ पक्षे सिते देवि चन्द्रताराबलान्विते ॥ २.४७ ॥<br>
पुण्ये तिथौ मुहूर्ते च लग्ने सौम्यग्रहेक्षिते ।<br>
स्नातः शुक्लाम्बरधरः शुक्लमाल्यानुलेपनः ॥ २.४८ ॥<br>
मधुसर्पिर्दधिक्षीर- तिलैः संपूज्य बालिकाः ।<br>
कपिलागोमयालिप्ते हिरण्यकलशावृते ॥ २.४९ ॥<br>
यवसिद्धार्थकास्तीर्णे गन्धमाल्योपशोभिते ।<br>
तत्रेष्टिकाभिः रचिते करपीठे सुरेश्वरि ॥ २.५० ॥<br>
शिलापट्टं समुत्कीर्य शिलापट्टार्गलं प्रिये ।<br>
न्यासं रसाङ्कुशेनैव कृत्वाङ्गुलिहृदादिषु ॥ २.५१ ॥<br>
रसलिङ्गं न्यसेत्तत्र हेम्ना च सहितं प्रिये ।<br>
ओं ह्रीं श्रीं सूतराजस्य मूलमन्त्र उदाहृतः ॥ २.५२ ॥<br>
तस्मिन् रसाङ्कुशीं देवीं मूलेनावाहयेत्प्रिये ।<br>
चतुरस्रे तु दिक्पालान् पूजयित्वा बहिः क्रमात् ॥ २.५३ ॥<br>
नन्दिनं च महाकालं भृङ्गिरीटं महाबलम् ।<br>
कुम्भकर्णं च सुग्रीवं भृङ्गीकं च दृढायुधम् ॥ २.५४ ॥<br>
द्वारे चतुर्धा विन्यस्य पूजयेद्दक्षवामयोः ।<br>
शुक्रं पूर्वेऽभिसंपूज्य स्कन्दमाग्नेयगोचरे ॥ २.५५ ॥<br>
दक्षिणस्यां ततो रुद्रं पवनं नैरृते तथा ।<br>
शिवं पश्चिमभागे तु पावकं वायवे न्यसेत् ।<br>
उमामुत्तरभागे तु व्यापकं चेशगोचरे ॥ २.५६ ॥<br>
लेपिका क्षेपिका चैव क्षारिका रञ्जिका तथा ।<br>
लोहटी बन्धकारी च भूचरी मृत्युनाशिनी ॥ २.५७ ॥<br>
विभूतिः खेचरी चैव दश दूत्यः क्रमेण च ।<br>
पूज्यास्त्वष्टदले पद्मे ऊर्ध्वाधस्तु दलेषु च ॥ २.५८ ॥<br>
माक्षिको विमलः शैलश्चपलो रसकस्तथा ।<br>
सस्यको गन्धतालौ च पूर्वादिक्रमयोगतः ॥ २.५९ ॥<br>
अष्टादशभुजा रुद्राः पञ्चवक्त्रास्त्र्यम्बकाः ।<br>
चन्द्रार्धशोभिमुकुटा नीलग्रीवा वृषध्वजाः ॥ २.६० ॥<br>
स्वस्ववर्णधराः सर्वेऽप्यष्टविद्येश्वरास्तथा ।<br>
पूजनीया महेशानि द्वितीयेऽष्टदलाम्बुजे ॥ २.६१ ॥<br>
कर्णिकायां तु पूर्वादि- पूर्वं शक्तिचतुष्टयम् ।<br>
मालिनी हेमशक्तिश्च परा शक्तिर्बला स्मृता ।<br>
अपरा वज्रशक्तिश्च कान्तिज्ञेयं परापरम् ॥ २.६२ ॥<br>
मध्ये तासां च शक्तीनां सर्वज्ञं रसभैरवम् ।<br>
शुद्धस्फटिकसंकाशं पञ्चवक्त्रं त्र्यम्बकम् ॥ २.६३ ॥<br>
ज्वलत्पिङ्गोग्रनेत्रं च ज्वलज्जिह्वाननं तथा ।<br>
ज्वलद्भ्रुवं ज्वलत्केशं दुष्प्रेक्ष्यं प्रेतविष्टरम् ॥ २.६४ ॥<br>
जटामुकुटसंयुक्तं चन्द्रार्धकृतशिखरम् ।<br>
व्याघ्रचर्मधरं नागो- पवीतं वृषभध्वजम् ॥ २.६५ ॥<br>
अष्टादशभुजं देवमीषत्प्रहसिताननम् ।<br>
द्वात्रिंशार्णेन मनुना पूजयेत्सकलं शिवम् ॥ २.६६ ॥<br>
रसेश्वरस्य मन्त्रं च कथ्यमानं निबोध मे ॥ २.६७ ॥<br>
ओं ह्रीं क्रीं रसेश्वराय महाकालाय महाबलायाघोरभैरवाय वज्रवीर क्रोधकङ्काल क्ष्लौः क्ष्लः ॥ २.६८ ॥<br>
तस्योत्सङ्गे महादेवीं रत्नाभरणभूषणाम् ।<br>
उत्तप्तहेमरुचिरां पीतवस्त्रां त्रिलोचनाम् ॥ २.६९ ॥<br>
श्वेतचामरयोर्मध्ये मुक्ताच्छत्त्रेण शोभिताम् ।<br>
अङ्कुशं चाक्षमालां च दधतीं दक्षहस्तयोः ॥ २.७० ॥<br>
पाशाभये च वामाभ्यां चन्द्रार्धकृतशेखराम् ।<br>
रसाङ्कुशीं महादेवीं नीलग्रीवां कृपामयीम् ॥ २.७१ ॥<br>
पूजयेद्रससिद्ध्यर्थं विद्यया पञ्चबीजया ।<br>
वाग्भवं भुवनेशीं च श्रीबीजं च सुरेश्वरि ॥ २.७२ ॥<br>
मादनं शक्तिबीजं च विद्या परमदुर्लभा ।<br>
धूपदीपैस्तु नैवेद्यैः पुष्पताम्बूलचन्दनैः ॥ २.७३ ॥<br>
शान्तिपाठस्य निर्घोषैः स्तोत्रमङ्गलनिस्वनैः ।<br>
घण्टाटङ्कारसंयुक्तैः पूजां कृत्वा यथाविधि ॥ २.७४ ॥<br>
अघोरेण बलिं दद्यात्सर्वविघ्नोपशान्तये ।<br>
भूतेभ्यो यक्षरक्षभ्यो पिशाचेभ्यश्च यत्नतः ॥ २.७५ ॥<br>
अघोरमन्त्रसंयुक्तमोंकारादिनमोऽन्तकम् ।<br>
सर्वकर्माकरं देवि विघ्नोपद्रवनाशनम् ॥ २.७६ ॥<br>
यथाशक्ति जपित्वा तु विद्यामेव रसाङ्कुशीम् ।<br>
कुण्डं विधाय देवेशि योनिचक्रं समेखलम् ॥ २.७७ ॥<br>
तत्राज्यतिलसंयुक्तं होमं कृत्वा क्रमेण तु ।<br>
कलशं स्थापयेद्देवि पयःपूर्णं फलान्वितम् ॥ २.७८ ॥<br>
पञ्चरत्नसमोपेतं वासोभिः परिवेष्टितम् ।<br>
तत्राष्टादशविद्याभिरभिमन्त्र्य पृथक्पृथक् ॥ २.७९ ॥<br>
गन्धपुष्पादिभिः पूर्णं पल्लवैरुपशोभितम् ।<br>
अर्घ्यपात्रं च संपूज्य वर्धन्याभ्युक्ष्य साधकम् ॥ २.८० ॥<br>
शतमष्टोत्तरं चैवमर्घ्यपात्रोदकेन तु ।<br>
अभिषिच्य विधानेन कुम्भतोयेन मन्त्रवित् ॥ २.८१ ॥<br>
विद्यामुपदिशेद्देवि पाठयेद्रससाधकम् ।<br>
कुमारोयोगिनीयोगि- साधकांश्च यथोचितैः ॥ २.८२ ॥<br>
तर्पयेदन्नपानैश्च जागरं तत्र कारयेत् ।<br>
एवंविहितदीक्षस्तु साधकः क्षुरनायिके ॥ २.८३ ॥<br>
महाभूतमयीं तत्र वर्णपञ्चकसंयुताम् ।<br>
पञ्चबीजात्मिकां विद्यां प्राणायामात्मसूत्रके ॥ २.८४ ॥<br>
मुद्रां रसाङ्कुशीं बद्ध्वा लक्षमेकं जपेत्प्रिये ।<br>
तस्य सिध्यति देवेशि निर्विघ्नं रसभैरवः ॥ २.८५ ॥<br>
प्रणवादिनमोऽन्तस्तु तर्पणान्ते जपः परः ।<br>
अहिंसा चन्दनं सत्यं पुष्पमस्तेयधूपनम् ॥ २.८६ ॥<br>
ब्रह्मचर्यं महादीपमप्रतिग्रहघण्टिकाम् ।<br>
पायसान्नं महेशानि सर्वभूतदयात्मकम् ॥ २.८७ ॥<br>
संगूह्याराधयेद्देवीं स भवेत्सिद्धिभाजनम् ।<br>
सहस्रं वा शतं वापि त्रिसंध्यं संजपेदिमाम् ॥ २.८८ ॥<br>
अस्या आज्ञाप्रसादेन जायते खेचरो रसः ।<br>
दिव्यौषध्यश्च तस्यैव सिध्यन्ति सुरवन्दिते ॥ २.८९ ॥<br>
अनङ्कुशं समारुह्य वने मत्तगजं यथा ।<br>
तथा रसाङ्कुशाभिज्ञो रसेन्द्रं प्राप्य सीदति ॥ २.९० ॥<br>
विद्यया सह मन्तव्यं गुरोः सत्सम्प्रदायिनः ।<br>
रसप्रयोगजातं तु सर्वतः सिद्धिमिच्छता ॥ २.९१ ॥<br>
अथ प्रश्नावताराय पूर्वोक्तं रसभैरवम् ।<br>
समाहितमना ध्यायेत्तदालीनं समाचरेत् ॥ २.९२ ॥<br>
अनाहते ब्रह्मरन्ध्रे मनः कृत्वा निरामये ।<br>
करन्यासं पुरा कृत्वा अङ्गन्यासमनन्तरम् ।<br>
यथाशक्ति जपेन्मन्त्रं रसेन्द्रस्य समाहितः ॥ २.९३ ॥<br>
चतुष्कोणं पुनः कृत्वा मध्ये षट्कोणमण्डलम् ।<br>
हस्तमात्रं द्विहस्तं वा तण्डुलैर्विमलैर्लिखेत् ॥ २.९४ ॥<br>
सुगन्धैर्लेपिते स्थाने पूजयेच्चन्दनादिभिः ॥ २.९५ ॥<br>
कर्णिकायां न्यसेद्देवि पूर्वोक्तं रसभैरवम् ।<br>
षट्कोणे देवताषट्कं महाकालादि विन्यसेत् ॥ २.९६ ॥<br>
महाकालं महाबलमघोरं वज्रवीरकम् ।<br>
न्यसेत्क्रोधं च कङ्कालं मालामन्त्रैः समर्चयेत् ॥ २.९७ ॥<br>
ओं ह्रीं क्रौं क्ष्लैं क्ष्लं ह्रीं ह्रीं ह्रीं ह्रूः हुं फट्रसेश्वराय महाकालभैरवाय रौद्ररूपाय कृष्णपिङ्गललोचनाय ।<br>
अवतर २ अवतारय २ जल्प २ जल्पय २ शुभाशुभं कथय २ कथापय २ महारक्षां कुरु २ रससिद्धिं देहि ।<br>
इति मालामन्त्राः ।<br>
ओं महाकालभैरवाय हृदयाय नमः ।<br>
ओं महाबलभैरवाय शिरसे स्वाहा ।<br>
ओमघोरभैरवाय शिखायै वौषट् ।<br>
ओं वज्रवीरभैरवाय कवचाय हुम् ।<br>
ओं क्रोधभैरवाय नेत्राय वौषट् ।<br>
ओं कङ्कालभैरवाय अस्त्राय फट् ।<br>
सर्वत्र स्वाहान्तम् ।<br>
एवमङ्गन्यासाः ।<br>
एवमङ्गुलीन्यासान् कुर्यादादौ ।<br>
एते षडङ्गे पूजने च मूलमन्त्राः ।<br>
एवं न्यासाक्षरः कुटैः गन्धपुष्पैः समर्चयेत् ।<br>
पूर्णकुम्भं न्यसेन्मध्ये शरावं तण्डुलैः सह ॥ २.९८ ॥<br>
तस्योपरि घृतदीपं वर्तीं मन्त्रैश्च मन्त्रयेत् ॥ २.९९ ॥<br>
समानीय कुमारीं तु कुमारं वा सुशोभनम् ।<br>
एकद्वित्रिचतुःपञ्च यथालाभं समानयेत् ।<br>
गन्धपुष्पैर्धूपदीपैः नैवेद्येन च पूजयेत् ॥ २.१०० ॥<br>
एकैकस्या न्यसेन्मन्त्रं हृदयाद्याश्च देवताः ॥ २.१०१ ॥<br>
ततो निरीक्ष्य तद्दीपं सर्वास्तत्र कुमारिकाः ।<br>
पश्यन्ति देवता दीपे कुमाराश्च शुभाशुभम् ।<br>
सिद्धिं वाप्यथवासिद्धिं कथयन्ति कुमारिकाः ॥ २.१०२ ॥<br>
प्रश्नावतारं ज्ञात्वेति रसकर्मणि संचरेत् ॥ २.१०३ ॥<br>
यः पुरा देवदेवेशि रसेन्द्रे भावितात्मवान् ।<br>
सप्तजन्म मृतो जातो न त्यजेद्रसभावनम् ॥ २.१०४ ॥<br>
एवं शुभाशुभं ज्ञात्वा देवतानुग्रहान्वितः ।<br>
मण्डपे पूर्ववद्देवीमर्चयित्वा रसाङ्कुशीम् ॥ २.१०५ ॥<br>
आचार्यमपि संपूज्य धूपस्रक्चन्दनादिभिः ।<br>
अघोरेण बलिं दत्त्वा ततः कर्म समाचरेत् ॥ २.१०६ ॥<br>
ओषध्यो मण्डपे प्राच्यां रसस्वेदोऽग्निगोचरे ।<br>
दक्षिणस्यां लोहमारो नैरृत्यां पेषणादिकम् ॥ २.१०७ ॥<br>
द्रुतिक्रिया तु वारुण्यां वायव्ये धमनं प्रिये ।<br>
वर्णोत्कर्षस्तु कौबेर्यामैशान्यां रसवेधनम् ॥ २.१०८ ॥<br>
आसनं तु गुरोर्मध्ये निवेश्य सुरनायिके ।<br>
नियामनादिकं कर्म क्रामणान्तं वरानने ।<br>
रसाङ्कुशेन मन्त्रेण कर्तव्यं साधकेन तु ॥ २.१०९ ॥<br>
यः पुरा देवदेवेशि वर्णितो रसभैरवः ।<br>
सद्योजातं तस्य जानु वामदेवं तु गुह्यकम् ॥ २.११० ॥<br>
अघोरं हृदयं तस्य वक्त्रं तत्पुरुषं स्मृतम् ।<br>
यावद्भ्रूमध्यमीशानमर्धचन्द्रं ललाटकम् ॥ २.१११ ॥<br>
बिन्दुर्देवेशि तस्योर्ध्वे बिन्दोरूर्ध्वे स्थितो नदः ।<br>
ललाटशिरसोर्मध्ये शक्तिस्तत्रैव संस्थिता ॥ २.११२ ॥<br>
व्यापिनी ब्रह्मरन्ध्रस्था तस्योर्ध्वे तून्मना भवेत् ।<br>
उन्मना उन्मनीभावमुन्मनापदमव्ययम् ॥ २.११३ ॥<br>
तस्योर्ध्वे परमं सत्यं व्योमस्थायि परात्परम् ।<br>
शून्यं शून्यं पुनः शून्यं त्रिशून्यं च निरामयम् ॥ २.११४ ॥<br>
नभश्च गगनं व्योम खमाकाशं च केवलम् ।<br>
निष्कलं निर्मलं नित्यं निस्तरङ्गं निरामयम् ॥ २.११५ ॥<br>
निष्प्रपञ्चं निराधारं निर्गुणं गुणगोचरम् ।<br>
एवंरूपं सदा ध्यायेत्स्वदेहे रसभैरवम् ॥ २.११६ ॥<br>
यदा च निश्चलं ध्यायेत्यदा च निश्चलं मनः ।<br>
वह्निमध्ये तदा सूतो बध्यते निश्चलस्तथा ॥ २.११७ ॥<br>
यदा च चलति ध्यानं रसो वह्नौ न तिष्ठति ॥ २.११८ ॥<br>
मण्डलस्य बहिः रात्रौ सुरामत्स्यामिषादिभिः ।<br>
अर्चयेद्यक्षगन्धर्वान् पिशाचान् राक्षसांस्तथा ॥ २.११९ ॥<br>
क्रियाकरणविघ्नाश्च फलविघ्नाश्च कोटिशः ।<br>
सम्भवन्ति तथा तत्तच्छान्त्यै च वटुकेश्वरम् ।<br>
अर्चानुग्रहषट्कं च सम्पूज्यादौ समाचरेत् ॥ २.१२० ॥<br>
कर्मान्ते च पुनर्बालमष्टाष्टकमनुग्रहम् ।<br>
सम्पूज्य विनियुञ्ज्यात्तत्सिद्धद्रव्यं तु सिद्धिदम् ॥ २.१२१ ॥<br>
सिद्धस्तु नाशयेद्वादं तद्देशं तु परित्यजेत् ।<br>
भ्रमेन्माधुकरीं भिक्षां सुसिद्धे तु महारसे ॥ २.१२२ ॥<br>
प्रमादादुत्थितो विघ्नो रसबन्धे कृते सति ।<br>
रसशान्तिर्विधातव्या रसक्षोभं न कारयेत् ॥ २.१२३ ॥<br>
रसं न दर्शयेद्देवि नारीहस्ते न पातयेत् ।<br>
नार्यै गुह्यं न वक्तव्यं द्रव्यं ताभ्यो हि गोपयेत् ॥ २.१२४ ॥<br>
परद्रव्यैर्न कर्तव्यं परदारान्न संस्पृशेत् ।<br>
परान्नं नैव भुञ्जीत परांश्चैव न विश्वसेत् ॥ २.१२५ ॥<br>
न देयं दुष्टबुद्धीनां गोष्ठीरूपेण याचके ॥ २.१२६ ॥<br>
अष्टम्यां पौर्णमास्यां च अमावास्यां युगादिषु ।<br>
अयने विषुवे चैव चतुर्दश्यां विशेषतः ।<br>
रसोत्सवं प्रकुर्वीत यथावित्तानुसारतः ॥ २.१२७ ॥<br>
एवं रसोत्सवं देवि यः कुर्याद्भक्तिसंयुतः ।<br>
ब्रह्महत्यादिपापानि नश्यन्ति विविधानि च ॥ २.१२८ ॥<br>
अनेन विधिना यत्र पूजां कुर्वन्ति साधकाः ।<br>
न तत्र रोगदौर्गत्यं नेतयः प्रभवन्ति च ॥ २.१२९ ॥<br>
एवंविधां रसे पूजां प्रतिष्ठाप्य यथाविधि ।<br>
पश्चात्कर्म विधातव्यमात्मनः शुभमिच्छताम् ॥ २.१३० ॥<br>
अन्यथा कुरुते यस्तु तस्य सिद्धिर्न जायते ।<br>
अपायः पापशङ्का च बुद्धिभङ्गो हि जायते ॥ २.१३१ ॥<br>
अवज्ञा रोगजातं च संदेहश्च पदे पदे ।<br>
आलस्याद्गुरुलोभाच्च परस्य कथनेन च ।<br>
उत्पन्नमपि विज्ञानं हरन्ति कुलकाः प्रिये ॥ २.१३२ ॥<br>
दीक्षितो रसकर्माणि मन्त्रन्यासविदाचरेत् ।<br>
तन्ममाचक्ष्व देवेशि किमन्यच्छ्रोतुमिच्छसि ॥ २.१३३ ॥</p>
<p>टृतीयः पटलः [ंन्त्रन्यासाः]<br>
श्रीदेव्युवाच<br>
भगवन् देवदेवेश लोकनाथ जगत्पते ।<br>
मन्त्रन्यासं समाचक्ष्व रसकर्मोपकारकम् ॥ ३.१ ॥<br>
श्रीभैरव उवाच<br>
पुनरन्यं प्रवक्ष्यामि मन्त्रमूर्तिं रसाङ्कुशीम् ।<br>
पञ्चमं तु गृहं देवि दुर्लभं देवदानवैः ॥ ३.२ ॥<br>
चत्वारः प्रधानगृहाः हंसगृहं तु पञ्चमम् ।<br>
यत्र सिद्धिर्मकारादिः तिष्ठते पञ्चमे गृहे ॥ ३.३ ॥<br>
लिङ्गाश्रयं यथा रूपं लिङ्गिमाया तु लिङ्गिनी ।<br>
गगनेन तु सा ज्ञेया भगरेखा तु पञ्चमे ॥ ३.४ ॥<br>
प्रणवं पूर्वमुच्चार्य बीजं शब्दमनुत्तरम् ।<br>
ह्रींकारं चैव क्रींकारं हंसबुद्धिमनन्तरम् ॥ ३.५ ॥<br>
कालपाशं महामन्त्रं गृह्णीयात्साधकेश्वरः ।<br>
महारम्भे तु तन्मन्त्रं प्रतीहारं रसाङ्कुशीम् ॥ ३.६ ॥<br>
लक्षमेकं जपेत्तस्य महासिद्धिः प्रवर्तते ।<br>
बालवत्सपुरीषं तु ततः केनैव ग्राहयेत् ॥ ३.७ ॥<br>
चिताग्निभस्म तेनैव ग्राहयेत्परमेश्वरि ।<br>
क्षेत्रं तदुत्तमं स्थानं रसेन्द्रस्तत्र तिष्ठति ॥ ३.८ ॥<br>
मार्जन्या मार्जयेत्स्थानं कुब्जिकाख्या तु खेचरी ।<br>
द्वात्रिंशदक्षरा देवि पञ्चनादेषु संस्थिता ॥ ३.९ ॥<br>
ततः सिद्धाश्च चत्वारः पुरुषाष्टादश स्मृताः ।<br>
अर्थपञ्चकसंयुक्ता ध्यानं स्यात्पञ्चकं पुनः ॥ ३.१० ॥<br>
योगिनीषट्कसंयुक्तं सप्तविंशत्क्रमान्वितम् ।<br>
एकाशीतिपदैर्युक्तं पञ्चावरणसंयुतम् ॥ ३.११ ॥<br>
अनेन क्रमयोगेन मार्जनीं परिपूजयेत् ।<br>
अनेन मार्जयेत्क्षेत्रं रसेन्द्रो यत्र तिष्ठति ॥ ३.१२ ॥<br>
उपलेपं तु तत्रैव चण्डघण्टां तु कारयेत् ।<br>
पूर्वे गृहे तु सा देवी चण्डघण्टा व्यवस्थिता ॥ ३.१३ ॥<br>
चण्डभैरविका देवी संस्थिता दक्षिणे गृहे ।<br>
गोमयं तेन गृह्णीयाल्लेपनार्थं वरानने ॥ ३.१४ ॥<br>
चण्डकापालिनी देवी संस्थिता चोत्तरे गृहे ।<br>
गृहीत्वा चोदकं तेन लेपयेद्भूमिमण्डलम् ॥ ३.१५ ॥<br>
सप्तदशाक्षरां कालीं खल्लपाषाणतो न्यसेत् ।<br>
द्वात्रिंशदक्षरं घोरं मर्दके तु नियोजयेत् ॥ ३.१६ ॥<br>
गृह्णीयात्काञ्जिकां देवि कालपाशेन मन्त्रितः ।<br>
एवं सुकर्मसंयोगं कुरुते खेचरीकुलम् ॥ ३.१७ ॥<br>
अष्टाशीतिसहस्राणि याः स्थिता दिव्यखेचरी ।<br>
ताः सर्वाः किंकरास्तस्य औषधं पेषयन्ति ताः ॥ ३.१८ ॥<br>
तासां सर्वं तु मन्त्रैकं चतुरक्षरसंयुतम् ।<br>
सोऽहं हंसः ।<br>
सा विद्या खेचरीणां तु नाम्नां तु कुलखेचरी ॥ ३.१९ ॥<br>
राजिकां सैन्धवं न्यस्य सा विद्या कुलखेचरी ।<br>
मन्त्रयेत्काञ्जिकां तत्र मन्त्रराजो रसाङ्कुशी ॥ ३.२० ॥<br>
अस्त्रविद्यां जपेत्तत्र या ज्ञाता पूर्वभार्गवे ।<br>
गुडेष्टकां तु संमर्द्य प्रिये तन्मर्दितं रसम् ॥ ३.२१ ॥<br>
का कथा मन्त्रराजस्य न वाक्यं त्रिशिरस्य च ।<br>
षडङ्गं योजयेत्तां तु त्वरितं धारयेत्ततः ॥ ३.२२ ॥<br>
डामराख्यं महामन्त्रं धमनीषु नियोजयेत् ।<br>
चिन्तामणिमहाविद्यां कवचेषु नियोजयेत् ॥ ३.२३ ॥<br>
चण्डिकाया महामन्त्रं तं तु पात्रे नियोजयेत् ।<br>
नवविद्यां वरारोहे विन्यसेत्तुषगोमये ॥ ३.२४ ॥<br>
त्रिपुराभैरवीं देवीं राजिकाकाञ्जिके न्यसेत् ।<br>
गुडस्य कालरात्रिस्तु न्यस्तव्या वीरवन्दिते ॥ ३.२५ ॥<br>
त्रिकूटाक्षं त्रिनेत्रं तु अनलस्य तु विन्यसेत् ।<br>
उदके विन्यसेद्देवि चतुरशीतिचण्डिकाः ॥ ३.२६ ॥<br>
क्षेत्रपालमघोरास्त्रं न्यस्तव्यं कोष्ठके प्रिये ।<br>
महापाशुपतास्त्रं तु मूषायां च नियोजयेत् ॥ ३.२७ ॥<br>
एतन्मन्त्रगणं देवि रसस्थाने नियोजयेत् ।<br>
तदा तु सिध्यते तस्य साधकस्य फलं प्रिये ॥ ३.२८ ॥<br>
रसाङ्कुशं महामन्त्रं जपेत्तु हृदयान्तरे ।<br>
अन्ये ये योगिनीमन्त्राः सर्वान्नारीश्च जापयेत् ॥ ३.२९ ॥<br>
अप्रकाशं तु तेनैव मन्त्रराजं रसाङ्कुशम् ।<br>
अप्रकाशं च नारीणां रक्षयेत्प्रणवं तथा ।<br>
महासमयविभ्रंशं नारीणां हृदयं यथा ॥ ३.३० ॥<br>
कुब्जिकाद्यास्तु ये मन्त्रा मया ते संप्रकाशिताः ।<br>
त्रैलोक्यं क्षोभितास्ते तु न मन्यन्ते मम प्रिये ॥ ३.३१ ॥<br>
रसाङ्कुशेन ज्ञानेन त्रैलोक्यं वश्यतां व्रजेत् ॥ ३.३२ ॥<br>
मन्त्रन्यासमिति ज्ञात्वा यन्त्रमूषाग्निमानवित् ।<br>
कुर्वाणो रसकर्माणि सिद्धिं प्राप्नोति साधकः ॥ ३.३३ ॥</p>
<p>Cअतुर्थः पटलः [य़न्त्रमूषाग्निवर्णनः]<br>
श्रीदेव्युवाच<br>
यन्त्रमूषाग्निमानानि न ज्ञात्वा मन्त्रवेद्यपि ।<br>
किं करोति महादेव तानि मे वक्तुमर्हसि ॥ ४.१ ॥<br>
श्रीभैरव उवाच<br>
रसोपरसलोहानि वसनं काञ्जिकं विडम् ।<br>
धमनीलोहयन्त्राणि खल्लपाषाणमर्दकम् ॥ ४.२ ॥<br>
कोष्ठिका वक्रनालं च गोमयं सारमिन्धनम् ।<br>
मृन्मयानि च यन्त्राणि मुसलोलूखलानि च ॥ ४.३ ॥<br>
सण्डसीपट्टसंदंशं मृत्पात्रायःकटोरकम् ।<br>
प्रतिमानानि च तुला- छेदनानि कषोपलम् ॥ ४.४ ॥<br>
वंशनाडीलोहनाडीमूषाङ्गारांस्तथौषधीः ।<br>
स्नेहाम्ललवणक्षार- विषाण्युपविषाणि च ॥ ४.५ ॥<br>
एवं संगूह्य सम्भारं कर्मयोगं समाचरेत् ॥ ४.६ ॥<br>
द्रवद्रव्येण भाण्डस्य पूरितार्धोदरस्य च ।<br>
मुखे तिर्यक्कृते भाण्डे रसं सूत्रेण लम्बितम् ।<br>
तं स्वेदयेत्तलगतं दोलायन्त्रमिति स्मृतम् ॥ ४.७ ॥<br>
लोहमूषाद्वयं कृत्वा द्वादशाङ्गुलमानतः ।<br>
ईषच्छिद्रान्वितामेकां तत्र गन्धकसंयुताम् ॥ ४.८ ॥<br>
मूषायां रसयुक्तायामन्यस्यां तां प्रवेशयेत् ।<br>
तोयं स्यात्सूतकस्याधः ऊर्ध्वाधो वह्निदीपनम् ॥ ४.९ ॥<br>
रसोनकरसं भद्रे यत्नतो वस्त्रगालितम् ।<br>
दापयेत्प्रचुरं यत्नाताप्लाव्य रसगन्धकौ ॥ ४.१० ॥<br>
स्थालिकायां निधायोर्ध्वं स्थालीमन्यां दृढां कुरु ।<br>
संधिं विलेपयेद्यत्नात्मृदा वस्त्रेण चैव हि ॥ ४.११ ॥<br>
स्थाल्यन्तरे कपोताख्यं पुटं कर्षाग्निना सदा ।<br>
यन्त्रस्याधः करीषाग्निं दद्यात्तीव्राग्निमेव वा ॥ ४.१२ ॥<br>
एवं तु त्रिदिनं कुर्यात्ततो यन्त्रं विमोचयेत् ।<br>
तप्तोदके तप्तचुल्ल्यां न कुर्याच्छीतले क्रियाम् ॥ ४.१३ ॥<br>
न तत्र क्षीयते सूतो न च गच्छति कुत्रचित् ।<br>
अनेन क्रमयोगेन कुर्याद्गन्धकजारणम् ॥ ४.१४ ॥<br>
ऊर्ध्वं वह्निरधश्चापो मध्ये तु रससंग्रहः ।<br>
मूषायन्त्रमिदं देवि जारयेद्गगनादिकम् ॥ ४.१५ ॥<br>
गर्भयन्त्रं प्रवक्ष्यामि पिष्टिकाभस्मकारणम् ।<br>
चतुरङ्गुलदीर्घां तु मूषिकां मृन्मयीं दृढाम् ॥ ४.१६ ॥<br>
त्र्यङ्गुलां मध्यविस्तारे वर्तुलं कारयेन्मुखम् ।<br>
लोहस्य विंशतिर्भागा एको भागस्तु गुग्गुलोः ॥ ४.१७ ॥<br>
सुश्लक्ष्णं पेषयित्वा तु तोयं दद्यात्पुनः पुनः ।<br>
मूषालेपं ततः कुर्यात्तले पिष्टीं च निक्षिपेत् ॥ ४.१८ ॥<br>
तुषकर्षाग्निना भूमौ मृदुस्वेदं तु कारयेत् ।<br>
अहोरात्रं त्रिरात्रं वा रसेन्द्रो भस्मतां व्रजेत् ॥ ४.१९ ॥<br>
जारणे मारणे चैव रसराजस्य रञ्जने ।<br>
यन्त्रमेकं परं मर्म यत्रौषध्यो महाबलम् ॥ ४.२० ॥<br>
औषधीरहितश्चायं हठाद्यन्त्रेण बध्यते ।<br>
सर्वत्र सूतको याति मुक्त्वा भूधरलक्षणम् ॥ ४.२१ ॥<br>
देवताभिः समाकृष्टो लोष्टस्थोऽपि हि गच्छति ।<br>
तस्माद्यन्त्रबलं चैकं न विलङ्घ्यं विजानता ॥ ४.२२ ॥<br>
मन्त्रौषधिसमायोगात्सुसिद्धं कुरुते ह्ययम् ।<br>
मन्त्रोऽघोरोऽत्र जप्तव्यो जपान्ते पूजयेद्रसम् ॥ ४.२३ ॥<br>
एकान्ते तु क्रिया कार्या दृष्टान्यैर्विफला भवेत् ॥ ४.२४ ॥<br>
गन्धकस्य क्षयो नास्ति न रसस्य क्षयो भवेत् ।<br>
क्षयो यन्त्रस्य विज्ञेयः यन्त्रे विक्रियते क्रिया ।<br>
अलाभे कान्तलोहस्य यन्त्रं लोहेन कारयेत् ॥ ४.२५ ॥<br>
वह्निलक्ष्यमविज्ञाय रसस्यार्धक्षयो भवेत् ।<br>
यन्त्रक्षयविधिज्ञस्य चतुर्थांशक्षयो भवेत् ॥ ४.२६ ॥<br>
द्विमासेन द्वितीयांशं तृतीयांशं त्रिभिर्भवेत् ।<br>
महाग्निं सहते ह्येष सारितो यत्र तिष्ठति ॥ ४.२७ ॥<br>
खर्परं सिकतापूर्णं कृत्वा तस्योपरि न्यसेत् ।<br>
अपरं खर्परं तत्र शनैर्मृद्वग्निना पचेत् ॥ ४.२८ ॥<br>
पञ्चक्षारैस्तथा मूत्रैर्लवणैश्च विडं ततः ।<br>
हंसपाकः स विज्ञातो यन्त्रतन्त्रार्थकोविदैः ॥ ४.२९ ॥<br>
कृष्णा रक्ता च पीता च शुक्लवर्णा च मृत्तिका ।<br>
आद्या श्रेष्ठा कनिष्ठान्त्या मध्यमा मध्यमा मता ॥ ४.३० ॥<br>
दग्धधान्यतुषोपेता मृत्तिका कोष्ठिकाविधौ ।<br>
वक्रनालकृता वापि शस्यते सुरसुन्दरि ॥ ४.३१ ॥<br>
गारा दग्धा तुषा दग्धा दग्धा वल्मीकमृत्तिका ।<br>
अजाश्वानां मलं दग्धं यावत्तत्कृष्णतां गतम् ॥ ४.३२ ॥<br>
वासकस्य च पत्त्राणि वल्मीकस्य मृदा सह ।<br>
पेषयेद्वह्नितोयेन यावत्तत्श्लक्ष्णतां गतम् ॥ ४.३३ ॥<br>
मर्दयेत्तेन बध्नीयात्वक्रनालं च कोष्ठिकाम् ॥ ४.३४ ॥<br>
गारा दग्धा तुषा दग्धा दग्धा वल्मीकमृत्तिका ।<br>
चीरमङ्गारकः किट्टं वज्रेणापि न भिद्यते ॥ ४.३५ ॥<br>
दग्धाङ्गारस्य षड्भागा भागैका कृष्णमृत्तिका ।<br>
चीरमङ्गारकः किट्टं वज्रमूषा प्रकीर्तिता ॥ ४.३६ ॥<br>
तुषं वस्त्रसमं दग्धां मृत्तिका चतुरंशिका ।<br>
कुपीपाषाणसंयुक्ता वरमूषा प्रकीर्तिता ॥ ४.३७ ॥<br>
प्रकाशा चान्धमूषा च मूषा तु द्विविधा स्मृता ॥ ४.३८ ॥<br>
प्रकाशमूषा देवेशि शरावाकारसंयुता ।<br>
द्रव्यनिर्वाहणे सा च वादिकैः सुप्रशस्यते ॥ ४.३९ ॥<br>
अन्धमूषा तु कर्तव्या गोस्तनाकारसंनिभा ।<br>
पिधानकसमायुक्ता किंचिदुन्नतमस्तका ॥ ४.४० ॥<br>
पत्त्रलेपे तथा रङ्गे द्वंद्वमेलापके तथा ।<br>
सैव छिद्रान्विता मन्दा गम्भीरा सारणोचिता ॥ ४.४१ ॥<br>
तिलभस्म द्विरंशं तु इष्टकांशसमन्वितम् ।<br>
भस्ममूषा तु विज्ञेया तारासंशोधने हिता ॥ ४.४२ ॥<br>
मोक्षक्षारस्य भागौ द्वौ इष्टकांशसमन्वितौ ।<br>
मृद्भागास्तारशुद्ध्यर्थमुत्तमा वरवर्णिनि ॥ ४.४३ ॥<br>
रक्तवर्गेण सम्मिश्रा रक्तवर्गपरिप्लुता ।<br>
रक्तवर्गकृतालेपा सर्वशुद्धिषु शोभना ॥ ४.४४ ॥<br>
शुक्लवर्गेण सम्मिश्रा शुक्लवर्गपरिप्लुता ।<br>
शुक्लवर्गकृतालेपा शुक्लशुद्धिषु शोभना ॥ ४.४५ ॥<br>
विडवर्गेण सम्मिश्रा धृतिमिच्छति जारणे ।<br>
निर्वाहणं प्रकुर्वीत रक्तवर्गप्रलिप्तया ॥ ४.४६ ॥<br>
विषटङ्कणगुञ्जाभिः मूषालेपं तु कारयेत् ।<br>
प्रकाशायां प्रकुर्वीत यदि वाङ्गारलेपनम् ॥ ४.४७ ॥<br>
तस्यां विन्यस्य मूषायां द्रव्यमावर्तयेद्बुधः ।<br>
लेपो वर्णपुटं देवि रक्तमृत्सिन्धुभूखगैः ॥ ४.४८ ॥<br>
आवर्तमाने कनके पीता तारे सिता प्रभा ।<br>
शुल्वे नीलनिभा तीक्ष्णे कृष्णवर्णा सुरेश्वरि ॥ ४.४९ ॥<br>
वङ्गे ज्वाला कपोताभा नागे मलिनधूमका ।<br>
शैले तु धूसरा देवि आयसे कपिलप्रभा ॥ ४.५० ॥<br>
अयस्कान्ते धूम्रवर्णा सस्यके लोहिता भवेत् ।<br>
वज्रे नानाविधा ज्वाला खसत्त्वे पाण्डुरप्रभा ॥ ४.५१ ॥<br>
न विस्फुलिङ्गो न च बुद्बुदश्च यदा न रेखापटलं न शब्दः ।<br>
मूषागतं रत्नसमं स्थिरं च तदा विशुद्धं प्रवदन्ति लोहम् ॥ ४.५२ ॥<br>
प्रतीवापः पुरा योज्यो निषेकस्तदनन्तरम् ।<br>
छादनं तु प्रतीवापः निषेकं मज्जनं विदुः ।<br>
अभिषेकं तदिच्छन्ति स्नपनं क्रियते तु यत् ॥ ४.५३ ॥<br>
वापो निषेकः स्नपनं द्रुते निर्मलतां गते ।<br>
उष्णेनैव हि वाञ्छन्ति शीतलं न च वाञ्छति ॥ ४.५४ ॥<br>
शुक्लदीप्तिः सशब्दश्च यदा वैश्वानरो भवेत् ।<br>
लोहावर्तः स विज्ञेयः सत्त्वं पतति निर्मलम् ॥ ४.५५ ॥<br>
षोडशाङ्गुलविस्तीर्णं हस्तमात्रायतं शुभम् ।<br>
धातुसत्त्वनिपातार्थं कोष्ठकं वरवर्णिनि ॥ ४.५६ ॥<br>
वंशखादिरमाधूक- बदरीदारुसम्भवः ।<br>
परिपूर्णं दृढाङ्गारैः धमेद्वातेन कोष्ठकम् ।<br>
भस्त्रया ज्वालमार्गेण ज्वालयेच्च हुताशनम् ॥ ४.५७ ॥<br>
प्रविततमुखभागं संवृतान्तःप्रदेशं स्थलरचितचिरान्तर्जालकं कोष्ठकं स्यात् ।<br>
बकगलसममानं वङ्कनालं विधेयं शुषिरनलिनिका स्यान्मृन्मयी दीर्घवृत्ता ॥ ४.५८ ॥<br>
मृन्मये लोहपात्रे वा अयस्कान्तमयेऽथवा ।<br>
पाषाणे स्फटिके वाथ मुक्ताशैलमयेऽथवा ॥ ४.५९ ॥<br>
सुदृढो मर्दकः कार्यः चतुरङ्गुलकोच्छ्रयः ।<br>
स च लोहमयः शैलो ह्ययस्कान्तमयोऽथवा ॥ ४.६० ॥<br>
अघोरास्त्राभिधानेन महापाशुपतेन वा ।<br>
मन्त्रेण रचयेच्छुद्धिं भूमिं तेनैव शोधयेत् ॥ ४.६१ ॥<br>
इन्धनानि च सर्वाणि द्रव्याणि च विशेषतः ।<br>
दाहकं ज्वालयेत्तेन खल्लं तेनैव शोधयेत् ॥ ४.६२ ॥<br>
रसं विशोधयेत्तेन विन्यसेत्दिवसे शुभे ।<br>
खल्लोपरि न्यसित्वा च शिवमूर्तिमनुस्मरेत् ॥ ४.६३ ॥<br>
देवतानुग्रहं प्राप्य यन्त्रमूषाग्निमानवित् ।<br>
देवेशि रससिद्ध्यर्थं जानीयातोषधीरपि ॥ ४.६४ ॥<br>
यन्त्रमूषाग्निमानानि वर्णितानि सुरेश्वरि ।<br>
तन्ममाचक्ष्व देवेशि किमन्यच्छ्रोतुमिच्छसि ॥ ४.६५ ॥</p>
<p>ড়ञ्चमः पटलः [Oषधिनिर्णय]<br>
श्रीदेव्युवाच<br>
नियामनादिकं कर्म क्रामणान्तं सुरेश्वर ।<br>
यया सम्पद्यते ह्येषामोषधीं वक्तुमर्हसि ॥ ५.१ ॥<br>
श्रीभैरव उवाच<br>
सर्पाक्षो वह्निकर्कोटी कञ्चुकी जलबिन्दुजा ।<br>
शतावरी भृङ्गराजः शरपुङ्खा पुनर्नवा ॥ ५.२ ॥<br>
मण्डूकपर्णी मत्स्याक्षी ब्रह्मदण्डी शिखण्डिनी ।<br>
अनन्ता काकजङ्घा च काकमाची कपोतिका ॥ ५.३ ॥<br>
विष्णुक्रान्ता सहचरा सहादेवी महाबला ।<br>
बला नागबला कृष्णा चक्रमर्दः कुरुङ्गिणी ॥ ५.४ ॥<br>
पाठा चामलकी नीली ज्वालिनी पद्मचारिणी ।<br>
फणित्रिजिह्वा गोजिह्वा कोकिलाक्षो घनध्वनिः ॥ ५.५ ॥<br>
आखुपर्णी त्रिपर्णी च द्विपर्णी चैकपर्णिका ।<br>
तित्तिडी क्षीरिणी रास्ना मेषशृङ्गी च कुक्कुटी ॥ ५.६ ॥<br>
कृष्णपर्णी च तुलसी श्वेता च गिरिकर्णिका ।<br>
एता नियामकौषध्यः पुष्पमूलदलान्विताः ।<br>
दोलास्वेदः प्रकर्तव्यो मूलेनानेन सुव्रते ॥ ५.७ ॥<br>
चण्डाली राक्षसी व्याघ्री खड्गारी गजकर्णिका ।<br>
शङ्खपुष्प्यग्निधमनी लाङ्गली बालमोचका ॥ ५.८ ॥<br>
रक्तस्नुही रक्तशृङ्गी रक्तिका नीलचित्रकः ।<br>
शृगालजिह्वा बृहती वज्रा चक्री च राजिका ॥ ५.९ ॥<br>
एकवीरा नरकसा रुदन्ती ब्रह्मचारिणी ।<br>
उच्चटा मानिनीकन्दा कुमारी रक्तचित्रकः ॥ ५.१० ॥<br>
लक्ष्मीः शाखोटकश्चैव कञ्चुकी मेषशृङ्गिका ।<br>
हिमावती सोमलता मोदा व्याघ्रनखी शमी ॥ ५.११ ॥<br>
काञ्चनी वनराजी च काकमाची च केशिनी ।<br>
अजमारी कोटराक्षी हनूमत्यङ्गनायिका ॥ ५.१२ ॥<br>
नरजीवा हेमपुष्पी काकमुण्डी च कालिका ।<br>
तोयवल्ली गजारी च हंसाङ्घ्री कुहुकंविका ।<br>
ताम्बूली सूर्यभक्ता च रसनिर्जीवकारिकाः ॥ ५.१३ ॥<br>
कटुतुम्बी च गोसन्धी देवदालीन्द्रवारुणी ।<br>
वाकुची ब्रह्मबीजानि कार्पासं कृष्णजीरकम् ॥ ५.१४ ॥<br>
कङ्गुनी कृष्णकनकं श्वेतार्कं च पिपीलिजम् ।<br>
दन्तिनी यवचिञ्चा च कर्कोटी कारवल्लिका ॥ ५.१५ ॥<br>
गोजिह्वा काकजङ्घा च महाकाली च शम्बरी ।<br>
श्वेतगुञ्जा सिताङ्कोलः पटोली बिल्वमेव च ।<br>
एकैकमोषधीबीजं मारयेद्रसभैरवम् ॥ ५.१६ ॥<br>
रक्तस्नुही सोमलता रुदन्ती रक्तचित्रकः ।<br>
शाखोटकी दग्धरुहा मोदिनी वृद्धदारुकः ॥ ५.१७ ॥<br>
त्रिशूली कृष्णमार्जारी चक्रिका क्षीरकुक्कुटी ।<br>
देवदाली शङ्खपुष्पी काकमाची हनूमती ॥ ५.१८ ॥<br>
नीलज्योतिस्तृणज्योतिरुत्कटा हेमवल्लरी ।<br>
त्रिदण्डी ब्रह्मदण्डी च चक्राङ्की स्थलपद्मिनी ॥ ५.१९ ॥<br>
नागजिह्वा नागकर्णी वीरा वर्तुलपर्णिका ।<br>
अर्कपत्त्री वंशपत्त्री ताम्रपर्णी तथेश्वरी ।<br>
इन्दुरी देवदेवेशि रसबन्धकराः प्रिये ॥ ५.२० ॥<br>
तीव्रगन्धरसस्पर्शैर्द्रव्यैः स्थावरजङ्गमैः ।<br>
म्रियते बध्यते चैव रसः स्वेदनमर्दनात् ॥ ५.२१ ॥<br>
सूर्यावर्तश्च कदली वन्ध्या कोशातकी तथा ।<br>
वज्रकन्दोदककणा काकमाची च शिग्रुकः ॥ ५.२२ ॥<br>
देवदाली च देवेशि द्राविकाः परिकीर्तिताः ।<br>
दोषान् हरन्ति योगिन धातूनां पारदस्य च ॥ ५.२३ ॥<br>
काकमाची घनरवः कासमर्दः कृताञ्जलिः ।<br>
वराहकर्णी सटिरी हंसदावी शतावरी ॥ ५.२४ ॥<br>
ताम्बूली नागिनी ब्रह्मी हंसपादी च लक्षणा ।<br>
अर्जुनी क्षीरनाली च कारवेल्लोऽर्कपत्त्रिका ।<br>
व्याघ्री चवी कुरवकः क्रामिकाः सुरवन्दिते ॥ ५.२५ ॥<br>
ब्रह्मदण्डः सुदण्डश्च लोहदण्डस्तृतीयकः ।<br>
एते रसायने योग्या ब्रह्मविष्णुमहेश्वराः ॥ ५.२६ ॥<br>
भूपाटली च कौमारी सिंहवल्ली च शूकरी ।<br>
हेमपर्णी पटोली च नागवल्ली च भृङ्गराट् ।<br>
इत्यष्ट मूलिकाः प्रोक्ताः पञ्चरत्नं शृणु प्रिये ॥ ५.२७ ॥<br>
मन्त्रसिद्धासना देवी तथा कङ्कालखेचरी ।<br>
इन्दिरा च क्षमापाली पञ्चमी तु निशाचरी ।<br>
पञ्चरत्नमिदं देवि रसशोधनजारणे ॥ ५.२८ ॥<br>
रसस्य बन्धने शस्तमेकैकं सुरवन्दिते ।<br>
रसाङ्कुशेन गृह्णीयात्पञ्चरत्नानि सुव्रते ।<br>
ददाति खेचरीं सिद्धिं रसभैरवसंगमे ॥ ५.२९ ॥<br>
त्रिक्षारं टङ्कणक्षारो यवक्षारश्च सर्जिका ।<br>
तिलापामार्गकदली पलाशशिग्रुमोचिकाः ।<br>
मूलकार्द्रकचिञ्चाश्च वृक्षक्षाराः प्रकीर्तिताः ॥ ५.३० ॥<br>
अम्लवेतसजम्बीर- लुङ्गाम्लचणकाम्लकम् ।<br>
नारङ्गं तिन्तिणीकं च चाङ्गेर्यम्लगणोत्तमाः ॥ ५.३१ ॥<br>
सामुद्रं सैन्धवं चैव चूलिकालवणं तथा ।<br>
सौवर्चलं च काचं च लवणाः पञ्च कीर्तिताः ॥ ५.३२ ॥<br>
सक्तुकं कालकूटं च सितमुस्ता तथैव च ।<br>
शृङ्गी कृष्णविषं चैव पञ्चैते तु महाविषाः ॥ ५.३३ ॥<br>
स्नुह्यर्कोन्मत्तकं चैव करवीरं च लाङ्गली ।<br>
पञ्चैवोपविषा मुख्याः तैलानि ह्युत्तमानि वै ।<br>
कुसुम्भकङ्गुणीनक्ता- तिलसर्षपजानि तु ॥ ५.३४ ॥<br>
हस्त्यश्वछागनारीणां मूत्रं गव्यं च पञ्चमम् ॥ ५.३५ ॥<br>
पित्तं पञ्चविधं मत्स्य- गवाश्वनरबर्हिजम् ॥ ५.३६ ॥<br>
वसा पञ्चविधा मत्स्य- मेषाहिनरबर्हिजा ॥ ५.३७ ॥<br>
कपोतचाषगृध्राणां शिखिकुक्कुटयोश्च विट् ॥ ५.३८ ॥<br>
मञ्जिष्ठा कुङ्कुमं लाक्षा खदिरश्चासनं तथा ।<br>
रक्तवर्गस्तु देवेशि पीतवर्गमतः शृणु ।<br>
कुसुम्भं किंशुकं रात्री पतंगो मदयन्तिका ॥ ५.३९ ॥<br>
शुक्लवर्गः सुधाकूर्म- शङ्खशुक्तिवराटिकाः ॥ ५.४० ॥<br>
गुञ्जाटङ्कणमध्वाज्य- गुडा द्रावणपञ्चकम् ॥ ५.४१ ॥<br>
काचटङ्कणसौवीरं शोधनत्रितयं प्रिये ॥ ५.४२ ॥<br>
सर्वे मलहराः क्षाराः सर्वे चाम्लाः प्रबोधकाः ।<br>
विषाणि च तमोघ्नानि स्नेहा मार्दवकारकाः ॥ ५.४३ ॥<br>
इत्योषधिगणाः प्रोक्ताः सिद्धिदा रससंगमे ।<br>
क्रियां कुर्वन्ति तद्योगात्शक्तयश्च महारसाः ॥ ५.४४ ॥<br>
तन्ममाचक्ष्व देवेशि किमन्यच्छ्रोतुमिच्छसि ॥ ५.४५ ॥</p>
<p>षष्ठः पटलः [आभ्रकादिलक्षणसंस्कारनिर्णय]<br>
श्रीदेव्युवाच<br>
देवदेव महादेव शक्तीनां लक्षणं कथम् ।<br>
रसकर्मणि योग्यत्वे संस्कारस्तस्य कथ्यताम् ॥ ६.१ ॥<br>
श्रीभैरव उवाच<br>
कदाचिद्गिरिजा देवी हरं दृष्ट्वा मनोहरम् ।<br>
मुमोच यत्तदा वीर्यं तज्जातं शुभमभ्रकम् ।<br>
पीतं कृष्णं तथा शुक्लं रक्तं भूमेश्च संगमात् ॥ ६.२ ॥<br>
अभ्रकं कान्तपाषाणं वज्रं वैक्रान्तकं शृणु ॥ ६.३ ॥<br>
पिनाकं दर्दुरं नागं वज्रं चाभ्रं चतुर्विधम् ।<br>
पिनाकेऽग्निं प्रविष्टे तु शब्दश्चिटिचिटिर्भवेत् ॥ ६.४ ॥<br>
दर्दुरेऽग्निं प्रविष्टे तु शब्दः कुक्कुटवद्भवेत् ।<br>
अग्निं प्रविष्टं नागं तु फूत्कारं देवि मुञ्चति ॥ ६.५ ॥<br>
अग्निं प्रविष्टं वज्रं तु वज्रवत्तिष्ठति प्रिये ॥ ६.६ ॥<br>
कुष्ठप्रदं पिनाकाभ्रं दर्दुरं मरणप्रदम् ।<br>
नागं देहगतं नित्यं व्याधिं कुर्याद्भगंदरम् ॥ ६.७ ॥<br>
रसे रसायने चैव योज्यं वज्राभ्रकं प्रिये ।<br>
अनेकवर्णभेदेन तच्चतुर्विधमभ्रकम् ॥ ६.८ ॥<br>
रक्तं पीतं च हेमार्थे कृष्णं हेमशरीरयोः ।<br>
तारकर्मणि शुक्लं च काचकिट्टं सदा त्यजेत् ॥ ६.९ ॥<br>
एकपत्त्रं कृतं पूर्वमभ्रकं सुरनायिके ।<br>
अगस्त्यपुष्पतोयेन कुमुदानां रसेन च ॥ ६.१० ॥<br>
कपितिन्दुकजम्बीर- मेघनादपुनर्नवैः ।<br>
यवचिञ्चारनालाम्ल- करवीरारुणोत्पलैः ॥ ६.११ ॥<br>
वनसूरणभूधात्री- भिण्डीमूलाम्लवेतसैः ।<br>
मेषशृङ्गीशशवसा- शृङ्गतैलशमीरसैः ॥ ६.१२ ॥<br>
वज्रवल्लीक्षीरकन्द- मरिचैः सुमुखेन च ।<br>
त्रिदिनं स्वेदयेद्देवि जायते दोषवर्जितम् ॥ ६.१३ ॥<br>
धान्याभ्रकं पुरा कृत्वा सुश्लक्ष्णं नवनीतवत् ।<br>
त्रिंशत्पलं व्योमरजः क्षुद्रमत्स्यपलद्वयम् ॥ ६.१४ ॥<br>
तिलचूर्णपलं गुञ्जा- त्रिपलं पादटङ्कणम् ।<br>
गोधूमबद्धा तत्पिण्डी पञ्चगव्येन भाविता ॥ ६.१५ ॥<br>
धमनात्कोष्ठिकायन्त्रे भस्त्राभ्यां तीव्रवह्निना ।<br>
पतत्यभ्रकसत्त्वं तु सत्त्वानि निखिलानि च ॥ ६.१६ ॥<br>
स्वेदनौषधिनिर्यास- लोलितं पुटितं मुहुः ।<br>
मृतं तु पञ्चनिचुल- पुटैर्बहुलपोतकम् ॥ ६.१७ ॥<br>
पिण्डितं व्योम निष्क्लेदं दत्त्वा सत्त्वं निरञ्जनम् ।<br>
उमाफलैश्च पुष्पैश्च षष्टिकाम्लपरिप्लुतैः ।<br>
औमदण्डविमर्देन गमनं द्रवति स्फुटम् ॥ ६.१८ ॥<br>
अग्निजारं नवे कुम्भे स्थापयित्वा धरोत्तरम् ।<br>
गगनं द्रवति क्षिप्रं मुक्ताफलसमप्रभम् ॥ ६.१९ ॥<br>
शतधा कञ्चुकीचूर्णं कञ्चुकीरसभावितम् ।<br>
द्रावयेद्गगनं देवि लोहानि सकलानि च ॥ ६.२० ॥<br>
धान्याम्लके पर्य्युषितं निचुलक्षारवारिणि ।<br>
स्थितं तद्द्रवतां वाति निर्लेपरससन्निभम् ॥ ६.२१ ॥<br>
अगस्त्यपुष्पतोयेन पिष्ट्वा सूरणकन्दके ।<br>
कोष्ठभूमिगतं मासं जायते रससन्निभम् ॥ ६.२२ ॥<br>
छागमूत्रेण संसिक्तं कपितिन्दुकरेणुना ।<br>
अभ्रकं वापितं देवि जायते जलसन्निभम् ॥ ६.२३ ॥<br>
काकिनीवीजचूर्णेन घृष्टमभ्रकजं रजः ।<br>
स्नुहिक्षीरेण सप्ताहं सिक्तं ध्मातं द्रुतं भवेत् ॥ ६.२४ ॥<br>
अपामार्गस्य पञ्चाङ्गमभ्रकं च सुपेषितम् ।<br>
स्थापयेन्मृन्मये पात्रे तद्भवेत्सलिलं यथा ॥ ६.२५ ॥<br>
घृष्टमभ्रकचूर्णं तु कपालीमरिचैः सह ।<br>
शिलया वापितं भूयोऽप्यगस्त्यरससंयुतम् ॥ ६.२६ ॥<br>
मार्जारपादीस्वरस- फलमूलाम्लमर्दितम् ।<br>
मातुलुङ्गफले न्यस्तं व्रीहिमध्ये निधापयेत् ।<br>
तद्द्रवेत्पक्षमात्रेण शिलासैन्धवयोजितम् ॥ ६.२७ ॥<br>
एकपत्रीकृतं सप्त- दिनं मुनिरसे क्षिपेत् ।<br>
दार्वीमरिचसंमिश्रं मौर्वीरसपरिप्लुतम् ॥ ६.२८ ॥<br>
सौवर्च्चलयुतो मेघा वज्रवल्लीरसप्लुतः ।<br>
शरावसंपुटे ध्मातो जायते जलसन्निभः ॥ ६.२९ ॥<br>
वेगाफलस्य चूर्णेन सममभ्रकजं रजः ।<br>
भावितां कुलिशक्षीरे ध्मातं द्रवति तत्क्षणात् ॥ ६.३० ॥<br>
वज्रवल्लीरसैः पिष्ट्वा व्योम सौवर्चलान्वितम् ।<br>
शरावसंषुटे पक्त्वा द्रवेत्सलिलसन्निभम् ॥ ६.३१ ॥<br>
गोमांससैन्धवार्कैस्तु मुनितोययुतं पुनः ।<br>
कदलीकन्दकान्तःस्थं गोमयाग्नौ त्र्यहं द्रवेत् ॥ ६.३२ ॥<br>
कृष्णाभ्रपत्रं संगृह्य पीलुतैलेन लेपयेत् ।<br>
सप्ताहमातपे तप्तमाम्ले क्षिप्त्वा दिनत्रयम् ॥ ६.३३ ॥<br>
वज्रार्कचित्रकक्षारं तुम्बीक्षारस्तथार्जुनः ।<br>
सर्जक्षारो यवक्षार- ष्टङ्कणश्चाष्टमो भवेत् ॥ ६.३४ ॥<br>
क्षीरकन्दरसं चैव वज्रकन्दरसं तथा ।<br>
वृहतीत्रयसंयुक्तं क्षारवर्गञ्च लेपयेत् ॥ ६.३५ ॥<br>
कल्केनानेन लिप्तं तत्पत्राभ्रं कांस्यभाजने ।<br>
धमनात्सूर्य्यतापोत्थात्त्रिदिनेन द्रुतं भवेत् ॥ ६.३६ ॥<br>
अथवाभ्रकपत्रं तु कञ्चुकोक्षीरमध्यगम् ।<br>
भावयेच्च तथा तेन यावच्चूर्णं ततो भवेत् ॥ ६.३७ ॥<br>
ग्राहयेदभ्रपत्राणि निक्षिप्याम्ले दिनत्रयम् ।<br>
लेपयेत्तेन कल्केन कांस्यपात्रे निधापयेत् ।<br>
सूर्य्यतापेन सप्ताहं द्रुतिः सञ्जायते क्षणात् ॥ ६.३८ ॥<br>
काकाण्डीफलचूर्णेन द्रावकैः पञ्चभिस्तथा ।<br>
अभ्रकस्य युतं चूर्णं ध्मातं मूषागतं द्रवत् ॥ ६.३९ ॥<br>
भ्रामकं चुम्बकं चैव कर्षकं द्रावकं तथा ।<br>
एवं चतुर्विधं कान्तं रोमकान्तञ्च पञ्चमम् ॥ ६.४० ॥<br>
एकद्वित्रिचतुःपञ्च सर्ब्बतोमुखमेव तत् ।<br>
पीतं कृष्णं तथा रक्तं त्रिवर्णं स्यात्पृथक्पृथक् ॥ ६.४१ ॥<br>
क्रमेण देवतास्तत्र ब्रह्मविष्णुमहेश्वराः ॥ ६.४२ ॥<br>
स्पर्शवेधि भवेत्पीतं कृष्णं श्रेष्ठं रसायने ।<br>
रक्तवर्णं महाभागे रसबन्धे प्रशस्यते ॥ ६.४३ ॥<br>
भ्रामकं तु कनिष्ठं स्यात्चुम्बकं मध्यमं प्रिये ।<br>
उत्तमं कर्षकं देवि द्रावकं चोत्तमोत्तमम् ॥ ६.४४ ॥<br>
भ्रामयेल्लोहजातं तु तत्कान्तं भ्रामकं प्रिये ।<br>
चुम्बयेच्चुम्बकं कान्तं कर्षयेत्कर्षकं प्रिये ॥ ६.४५ ॥<br>
यत्साक्षाद्द्रावयेल्लोहं तक्रान्तं द्रावकं भवेत् ।<br>
तद्रोमकान्तं स्फुटितात्यथा रोमोद्गमो भवेत् ॥ ६.४६ ॥<br>
कनिष्ठं स्यादेकमुखं मध्यं द्वित्रिमुखं भवेत् ।<br>
चतुःपञ्चमुखं श्रेष्ठमुत्तमं सर्वतोमुखम् ॥ ६.४७ ॥<br>
भ्रामकं चुम्बकञ्चैव व्याधिनाशे प्रशस्यते ।<br>
रसे रसायने चैव कर्षकं द्रावकं हितम् ॥ ६.४८ ॥<br>
मदोन्मत्तगजः सूतः कान्तमङ्कुशमुच्यते ।<br>
क्षेत्रं खात्वा ग्रहीतव्यं तत्प्रयत्नेन भूयसा ॥ ६.४९ ॥<br>
मारुतातपविक्षिप्तं वर्जयेत्सुरसुन्दरि ।<br>
बहिःस्थितं त्वयस्कान्तं छागरक्तेन भावयेत् ॥ ६.५० ॥<br>
छागरक्तप्रलिप्तेन वाससा परिवेष्टयेत् ।<br>
छागचर्मपरीवेष्ट्य विन्यसेत्पूर्व्ववत्क्षितौ ॥ ६.५१ ॥<br>
उद्धृतं सप्तभिर्मासैः तोयकुम्भे विनिक्षिपेत् ॥ ६.५२ ॥<br>
रक्तपुष्पैः सदा पूज्यं रक्तमाल्यानुलेपनैः ।<br>
पूजितं मद्यमांसैश्च योज्यं रसरसायने ॥ ६.५३ ॥<br>
संस्कृतं छागरक्तेन भ्रामकं चुम्बकं भवेत् ।<br>
अनेन क्रमयोगेन द्रावकं भवति प्रिये ॥ ६.५४ ॥<br>
सूतलोहस्य वक्ष्यामि संस्कारमतिसौख्यदम् ।<br>
जीवदेहे प्रवेशे च देहसौख्यबलप्रदम् ॥ ६.५५ ॥<br>
कान्तलोहं विना सूतो देहे न क्रामति क्वचित् ।<br>
वेधयेद्व्यापयेच्छीघ्रं तैलबिन्दुरिवाम्भसि ॥ ६.५६ ॥<br>
न सूतेन विना कान्तो न कान्तः सूतवर्जितः ।<br>
कान्तसूतसमायुक्तः प्रयोगो देहधारकः ॥ ६.५७ ॥<br>
यवक्षारन्तु संगृह्य स्निग्धभाण्डे निधापयेत् ।<br>
मरिचाभ्रकचूर्णेन पिण्डीबन्धन्तु कारयेत् ।<br>
कान्तलोहं द्रवेद्ध्मातं नात्र कार्या विचारणा ॥ ६.५८ ॥<br>
त्रिंशच्चुम्बककान्तं च पिष्ट्वा तु त्रिफलाम्भसा ।<br>
तेनैव क्षालनं कार्य्यं पञ्चनिष्कं तु टङ्कणम् ॥ ६.५९ ॥<br>
जीर्णवस्त्रे विनिक्षिप्य मधुसर्पिर्युतं पुटेत् ।<br>
संस्थाप्य मासपर्य्यन्तं तत्र शुद्धिर्भवेत्प्रिये ॥ ६.६० ॥<br>
सिनाडिकाया मूलं तु दशनिष्कमितं युतम् ।<br>
फलत्रयकषायन खल्ले तु परिमर्दयेत् ॥ ६.६१ ॥<br>
त्रिमूषासु समं स्थाप्यमष्टाङ्गुलमितासु च ।<br>
मूषकालेपनं कार्य्यं तन्मूलं निष्कमात्रकम् ॥ ६.६२ ॥<br>
शिवपञ्चमुखीकार्य्या मूषां प्रति समं ततः ।<br>
यन्त्रहस्ते सुसंबध्य खोटकं च शिलातले ॥ ६.६३ ॥<br>
तैलेन मिश्रितं कृत्वा कान्तनागं लभेत्ततः ।<br>
अभ्रकक्रमयोगेन द्रुतिपातञ्च साधयेत् ॥ ६.६४ ॥<br>
सुरासुरैर्मथ्यमाने क्षीरोदे मन्दराद्रिणा ।<br>
पीतं तदमृतं देवैरमरत्वमुपागतम् ॥ ६.६५ ॥<br>
पिबतां बिन्दवो देवि पतिता भूमिमण्डले ।<br>
शुष्कास्ते वज्रतां याता नानावर्णा महाबलाः ॥ ६.६६ ॥<br>
बिन्दवः केऽपि सञ्जाताः सस्यका विमलास्तथा ।<br>
ब्राह्मणाः क्षत्त्रिया वैश्वाः शुद्राश्चैवमनेकधा ॥ ६.६७ ॥<br>
श्वेता रक्तास्तथा पीता कृष्णाश्चैव चतुर्विधाः ।<br>
पुरुषाश्च स्त्रियश्चैव नपुंसकमनुक्रमात् ॥ ६.६८ ॥<br>
वृत्ताः फलकसंपूर्णास्तेजस्वन्तो महत्तराः ।<br>
पुरुषास्ते निबोद्धव्या रेखाबिन्दुविवर्जिताः ॥ ६.६९ ॥<br>
रेखाबिन्दुसमायुक्ताः खण्डाश्चैव तु योषितः ।<br>
त्रिकोणाः पत्तला दीर्घाः विज्ञेयास्ते नपुंसकाः ॥ ६.७० ॥<br>
सत्त्ववन्तो बलोपेता लोहे क्रामणशीलिनः ।<br>
रसबन्धकराः शीघ्रं पुंवज्राः सुरवन्दिते ॥ ६.७१ ॥<br>
शरीरकान्तिजननाः स्त्रीवज्राः स्वल्पशक्तयः ।<br>
नपुंसकाः सत्त्वहीनाः कष्टं लोहे क्रमन्ति च ॥ ६.७२ ॥<br>
क्षत्रियाः सर्वकार्य्येषु वर्ज्याश्च रसकर्मणि ।<br>
उत्तमा मध्यमाश्चैव कनिष्ठाः परिकीर्तिताः ॥ ६.७३ ॥<br>
स्थूलातिस्थूलमध्याश्च सूक्ष्माः सूक्ष्मतराः प्रिये ।<br>
आस्फोटदाहभेदैश्च निर्व्यङ्गा निरुपद्रवाः ।<br>
वीर्य्यवन्तश्च ते ज्येष्ठा निर्मला बलवत्तराः ॥ ६.७४ ॥<br>
रसायने भवेद्विप्रो ह्यणिमादिगुणप्रदः ।<br>
क्षत्रियो मृत्युनाशार्थो वलीपलितरोगहा ॥ ६.७५ ॥<br>
द्रव्यकारो तथा वैश्यः शरीरं दृढतां नयेत् ।<br>
व्याधिप्रशमनं शूद्रो वयःस्तम्भं करोति च ॥ ६.७६ ॥<br>
क्लीबे क्लीवाः स्त्रियः स्त्रीणां सर्ब्बेषां पुरुषा हिताः ॥ ६.७७ ॥<br>
यथा जातिस्तथोत्साहं यथा सत्त्वं तथा गुणान् ।<br>
यथा रुचिस्तथा शीलं यथा शीलं तथा वरम् ।<br>
यथा वरस्तथा वर्णं कुर्वन्ति कुलिशाः प्रिये ॥ ६.७८ ॥<br>
श्यामा शमी घनरवो वषाभून्मत्तकोद्रवाः ।<br>
आखुकर्णी मुनितरुः कुलत्थं चाम्लवेतसम् ॥ ६.७९ ॥<br>
मेषशृङ्गी रसोऽप्येषां कन्दस्य सूरणस्य तु ।<br>
शोधयेत्त्रिदिनं वज्रं शुद्धिमेति सुरेश्वरि ॥ ६.८० ॥<br>
मेषशृङ्गं भुजङ्गास्थि कूर्मपृष्ठं शिलाजतु ।<br>
स्नुक्कीलालरसं स्तन्यं कान्तपाषाणमेव च ॥ ६.८१ ॥<br>
वज्रकं चापि वैक्रान्तं तन्मध्ये प्रक्षिपेत्प्रिये ।<br>
तीव्रानले पुटं दत्त्वा पुटान्तं यावदागतम् ॥ ६.८२ ॥<br>
कुलत्थं कोद्रवं चापि हयमूत्रेण पेषयेत् ।<br>
तप्तं निपेचयेत्पीठे यावत्तद्भस्मतां गतम् ॥ ६.८३ ॥<br>
एष कापालिको योगो वज्रमारण उत्तमः ॥ ६.८४ ॥<br>
माक्षिकं मेषशृङ्गं च शिलागन्धकटङ्कणम् ।<br>
वैक्रान्तं तालकं चापि वज्रीक्षीरपरिप्लुतम् ॥ ६.८५ ॥<br>
लेपं मूषोदरे दत्त्वा समावर्त्तं तु कारयेत् ।<br>
म्रियन्ते हीरकास्तत्र द्वन्द्वे सम्यङ्मिलन्ति च ॥ ६.८६ ॥<br>
गन्धकं च शिलाधातुं भ्रामकस्य मुखं तथा ।<br>
शशकस्य च दन्तांश्च वेतसाम्लेन पेषयत् ॥ ६.८७ ॥<br>
अनेन सिद्धकल्केन मूषालेपं तु कारयेत् ।<br>
अन्धमूषागतं ध्मातं वज्रं तु म्रियते क्षणात् ॥ ६.८८ ॥<br>
तेनैव मिलितं वज्रं तारहेम्नि न संशयः ॥ ६.८९ ॥<br>
तालकं गन्धकं कान्तं ताप्यं कर्पूरटङ्कणम् ।<br>
चिञ्चास्थि मेषशृङ्गं च स्त्रीरजःपरिपेषितम् ।<br>
मूषालेपगतं ध्मातं वज्रं तु म्रियते क्षणात् ॥ ६.९० ॥<br>
शरपुङ्खस्य पञ्चाङ्गं पेष्यं स्त्रीरजसा ततः ।<br>
पेटारीबीजमथवा संपेष्यं तण्डुलाम्भसा ॥ ६.९१ ॥<br>
पेष्यं त्रिकर्षकार्पास- मूलं वा तण्डुलाम्भसा ।<br>
आरक्तराकामूलं वा स्त्रीस्तन्येन तु पेषितम् ॥ ६.९२ ॥<br>
पेषयेद्वज्रकन्दं वा वज्रीक्षीरेण सुव्रते ।<br>
तत्कल्कपुटितं ध्मातं वज्रं चैव मृतं भवेत् ॥ ६.९३ ॥<br>
महानदीश्वेतशुक्त्यां दिनमेकन्तु भावितम् ।<br>
क्षीरेणोत्तरवारुण्याः कल्केनानेन सुव्रते ॥ ६.९४ ॥<br>
तालेन मेषशृङ्ग्या च वज्रवल्ल्या च वेष्टितम् ।<br>
अन्धमूषागतं ध्मातं वज्रं तु म्रियते क्षणात् ॥ ६.९५ ॥<br>
कान्तस्य पिष्टिकामध्ये वज्रं देवि विनिक्षिपेत् ।<br>
पेषयेद्गन्धतैलेन म्रियते वज्रमीश्वरि ॥ ६.९६ ॥<br>
कुलत्थाम्भसि कासीस- सौराष्ट्रीतालकान्विते ।<br>
अपामार्गक्षारयुते वज्रं सिक्तं मृतं भवेत् ॥ ६.९७ ॥<br>
अमृताकन्दतिमिर- बीजत्वक्क्षीरवेष्टितम् ।<br>
मेषशृङ्गगतं वज्रं मृल्लिप्तं म्रियते पुटैः ॥ ६.९८ ॥<br>
पेटारी हंसपादी च वज्रवल्ली च सूरणम् ।<br>
अश्वत्थस्याङ्कुरा देवि सर्वे स्त्रीस्तन्यपेषिताः ॥ ६.९९ ॥<br>
अनेन सिद्धकल्केन वेष्टितं बृहतीफले ।<br>
क्षिप्तं बहिर्मृदा लिप्तं म्रियते सप्तभिः पुटैः ॥ ६.१०० ॥<br>
श्वेतेन्दुरेखापुष्पाम्बु- गन्धकत्रयमाक्षिकैः ।<br>
वेष्टितं कुलिशं देवि पुटपाकात्मृतं भवेत् ॥ ६.१०१ ॥<br>
अश्वत्थबदरीभिण्डी- माक्षीकं कर्कटास्थि च ।<br>
स्नुहीक्षीरेण संपेष्य पुटाद्विप्रो मृतो भवेत् ॥ ६.१०२ ॥<br>
करवीरार्कदुग्धेन मेषशृङ्गं सहिङ्गुलम् ।<br>
उदुम्बरसमायुक्तं पुटात्क्षत्रियमारणम् ॥ ६.१०३ ॥<br>
बाला चातिबला चैव गन्धकं कर्कटास्थि च ।<br>
क्षीरेणोत्तरवारुण्याः पुटनाद्वैश्यमारणम् ॥ ६.१०४ ॥<br>
कण्डूलसूरणेनैव शिलया लशुनेन च ।<br>
न्यग्रोधशङ्खदुग्धेन शूद्रोऽपि म्रियते क्षणात् ॥ ६.१०५ ॥<br>
स्थूला बहुस्थूलपुटैः नश्यन्ति फलकादयः ।<br>
सुस्विन्ना इव जायन्ते मृदुत्वमुपजायते ॥ ६.१०६ ॥<br>
पिष्ट्वामलकपञ्चाङ्गं गौराभामिन्द्रवारुणीम् ।<br>
अनेन वेष्टितं वज्रं म्रियते सप्तभिः पुटैः ॥ ६.१०७ ॥<br>
मातृवाहकजीवस्य मध्ये वज्रं विनिक्षिपेत् ।<br>
दोलास्वेदे त्र्यहं देवि गुणपत्त्रसमं भवेत् ॥ ६.१०८ ॥<br>
एरण्डवृक्षमध्ये तु वज्रं देवि विनिक्षिपेत् ।<br>
एकमासे गते देवि गुणपत्त्रसमं भवेत् ॥ ६.१०९ ॥<br>
कान्तस्य पिष्टिकामध्ये वज्रं देवि विनिक्षिपेत् ।<br>
कार्पासनिम्बपत्त्रं च बदरीपत्त्रसंयुतम् ॥ ६.११० ॥<br>
एकत्र पेषयेत्तत्तु कान्तगोलकवेष्टितम् ।<br>
बाह्ये ताम्बूलपत्त्रेण स्थापयेज्जानुमध्यतः ॥ ६.१११ ॥<br>
यामद्वयेन तद्वज्रं जायते मृदु निश्चितम् ।<br>
तत्क्षणान्म्रियते वज्रं तारे हेम्नि न संशयः ॥ ६.११२ ॥<br>
जम्बीरफलमध्यस्थं वस्त्रपोटलिकागतम् ।<br>
क्वाथयेत्कोद्रवक्वाथे क्रमेणानेन तु त्र्यहम् ।<br>
तद्वज्रं जायते खोटं हेम्ना मिलति तत्क्षणात् ॥ ६.११३ ॥<br>
नागवल्ल्या प्रलिप्तं तु तत्पत्त्रेणैव वेष्टितम् ।<br>
जानुमध्ये स्थितं यामं मृदु संजायते ध्रुवम् ॥ ६.११४ ॥<br>
मूले वज्रलतायास्तु मृदु वज्रं विनिक्षिपेत् ।<br>
पुटं दद्यात्प्रयत्नेन भस्मीभवति तत्क्षणात् ॥ ६.११५ ॥<br>
सुखाद्बन्धकरं ह्याशु सत्त्वं मुञ्चति तत्क्षणात् ।<br>
सर्वमृत्युप्रशमनाः सर्वसिद्धिकराश्च ते ॥ ६.११६ ॥<br>
अस्थिशृङ्खलमध्यस्थं कृत्वा वज्रं विरन्ध्रितम् ।<br>
जलभाण्डे तु तत्स्विन्नं सप्ताहं द्रवतां व्रजेत् ॥ ६.११७ ॥<br>
क्षारत्रयं रामठं च चणकाम्लाम्लवेतसम् ।<br>
क्षिप्त्वा ज्वालामुखीक्षीरं स्थलकुम्भीरसेन च ॥ ६.११८ ॥<br>
एतैस्तु मर्दितं वज्रं स्नुह्यर्कपयसा तथा ।<br>
दोलायां स्वेदयेद्देवि जायते रसवद्यथा ॥ ६.११९ ॥<br>
अथवाप्यभ्रकं स्विन्नं मौक्तिकं च प्रवालकम् ।<br>
माक्षिकं नीलपुष्पं च पीतं मरकतं महत् ।<br>
वैडूर्यस्फटिकादीनि द्रवन्ति सलिलं यथा ॥ ६.१२० ॥<br>
लोहजातं तथा ध्मातमग्निवर्णं तु दृश्यते ।<br>
वापितं सकृदेकेन मृतं जलसमं भवेत् ॥ ६.१२१ ॥<br>
मुक्ताफलं तु सप्ताहं वेतसाम्लेन भावितम् ।<br>
जम्बीरोदरमध्यस्थं धान्यराशौ निधापयेत् ।<br>
पुटपाकेन तच्चूर्णं जायते सलिलं यथा ॥ ६.१२२ ॥<br>
शृणु देवि महाभागे वैक्रान्ताख्यं महारसम् ॥ ६.१२३ ॥<br>
दैत्येन्द्रो महिषः सिद्धो हरदेहसमुद्भवः ।<br>
दुर्गा भगवती देवी तं शूलेन व्यमर्दयत् ॥ ६.१२४ ॥<br>
तस्य रक्तं तु पतितं यत्र यत्र स्थितं भुवि ।<br>
तत्र तत्र तु वैक्रान्तो वज्राकारो महारसः ॥ ६.१२५ ॥<br>
विन्ध्यस्य दक्षिणे चास्ति उत्तरे नास्ति सर्वथा ।<br>
विकृन्तयति लोहानि तेन वैक्रान्तकः स्मृतः ॥ ६.१२६ ॥<br>
श्वेतः पीतस्तथा रक्तो नीलः पारावतप्रभः ।<br>
मयूरवालसदृशश्चान्यो मरकतप्रभः ॥ ६.१२७ ॥<br>
देहसिद्धिकरः कृष्णः पीते पीतः सिते सितः ।<br>
सर्वार्थसिद्धिदो रक्तः तथा मरकतप्रभः ।<br>
शेषे द्वे निष्फले वर्ज्ये वैक्रान्तमिति सप्तधा ॥ ६.१२८ ॥<br>
यत्र क्षेत्रे स्थितं देवि वैक्रान्तं तत्र भैरवम् ।<br>
विनायकं च सम्पूज्य गृह्णीयात्साधकोत्तमः ॥ ६.१२९ ॥<br>
वैक्रान्तं चूर्णितं सूक्ष्मं सुरासुरनमस्कृतम् ।<br>
व्याघ्रीकन्दस्य मध्यस्थं धमयित्वा पुटे स्थितम् ॥ ६.१३० ॥<br>
अश्वमूत्रेण मृद्वग्नौ स्वेदयेत्सप्तवासरात् ।<br>
छायाशुष्कं ततः कुर्यादिदं वैक्रान्तमुत्तमम् ॥ ६.१३१ ॥<br>
अथवा लवणक्षार- मूत्राम्लकृष्णतैलकैः ।<br>
कुलत्थकोद्रवक्वाथे स्वेदयेत्सप्त वासरान् ॥ ६.१३२ ॥<br>
वन्ध्याचूर्णं तु वैक्रान्तं समांशेन तु चूर्णयेत् ।<br>
अजामूत्रेण संभाव्य छायाशुष्कं तु कारयेत् ।<br>
अन्धनाले धमित्वा तु मूषासत्त्वं तु जायते ॥ ६.१३३ ॥<br>
मोक्षमोरटपालाश- क्षारगोमूत्रभावितम् ।<br>
वज्रकन्दशिफाकल्क- लाक्षाटङ्कणसंयुतम् ॥ ६.१३४ ॥<br>
वैक्रान्तसम्भवं चूर्णं मेषशृङ्गीद्रवान्वितम् ।<br>
पिण्डितं मूकमूषायां ध्मातं सत्त्वं विमुञ्चति ॥ ६.१३५ ॥<br>
वैक्रान्तं वज्रकन्दं च पेषयेद्वज्रवारिणा ।<br>
माहिषे नवनीते च सक्षौद्रं पिण्डितं ततः ।<br>
शोधयित्वा धमेत्सत्त्वमिन्द्रगोपसमं पतेत् ॥ ६.१३६ ॥<br>
केतकीस्वरसः काङ्क्षी मणिमत्थं सखेचरम् ।<br>
स्वेदनाज्जायते देवि वैक्रान्तं रससंनिभम् ॥ ६.१३७ ॥<br>
सुवर्णं रजतं ताम्रं कान्तलोहस्य वा रजः ।<br>
अनेन स्वेदविधिना द्रवन्ति सलिलं यथा ॥ ६.१३८ ॥<br>
इत्युक्तमभ्रकादीनां चतुर्णां लक्षणादिकम् ।<br>
तन्ममाचक्ष्व देवेशि किमन्यच्छ्रोतुमिच्छसि ॥ ६.१३९ ॥</p>
<p>इति श्रीपार्वतीपरमेश्वरसंवादे रसार्णवे रससंहितायामभ्रकादिलक्षणसंस्कारनिर्णयो नाम षष्ठः पटलः</p>
<p>७ [ंहारसोपरसलोहलक्षणसंस्काररत्नद्रावणमारणनिर्णयः]<br>
श्रीदेव्युवाच<br>
सह लक्षणसंस्कारैराज्ञापय महारसान् ।<br>
अन्यच्च तादृशं देव रसविद्योपकारकम् ॥ ७.१ ॥<br>
श्रीभैरव उवाच<br>
माक्षिको विमलः शैलश्चपलो रसकस्तथा ।<br>
सस्यको दरदश्चैव स्रोतोञ्जनमथाष्टकम् ।<br>
अष्टौ महारसाश्चैवमेतान् प्रथमतः शृणु ॥ ७.२ ॥<br>
कृष्णस्तु भारतं श्रुत्वा योगनिद्रामुपागतः ।<br>
तस्य पादतले विद्धं व्याधेन मृगशङ्कया ॥ ७.३ ॥<br>
ये तत्र पतिता भूमौ क्षताद्रुधिरबिन्दवः ।<br>
ते निम्बफलसंस्थाना जाता वै माक्षिकोपलाः ॥ ७.४ ॥<br>
माक्षिको द्विविधस्तत्र पीतशुक्लविभागतः ।<br>
विमलस्त्रिविधो देवि शुक्लः पीतश्च लोहितः ॥ ७.५ ॥<br>
तैलारनालतक्रेषु गोमूत्रे कदलीरसे ।<br>
कुलत्थकोद्रवक्वाथैः माक्षिकं विमलं तथा ।<br>
मुहुः शूरणकन्दस्थं स्वेदयेद्वरवर्णिनि ॥ ७.६ ॥<br>
क्षाराम्ललवणैरण्ड- तैलसर्पिःसमन्वितम् ।<br>
पुटत्रयं प्रदातव्यं तद्द्वयं शोधितं भवेत् ॥ ७.७ ॥<br>
माक्षिकं चूर्णितं स्तन्य- स्नुह्यर्कक्षीरभावितम् ।<br>
सत्त्वं मुञ्चति सुध्मातं टङ्ककङ्कुष्ठमोदितम् ॥ ७.८ ॥<br>
कदलीकन्दतुलसी- नारङ्गाम्लपरिप्लुतम् ।<br>
सप्तसप्तपुटोपेतं पञ्चद्रावकसंयुतम् ।<br>
स्त्रीस्तन्यमोदितं ध्मातं सत्त्वं मुञ्चति माक्षिकम् ॥ ७.९ ॥<br>
क्षौद्रगन्धर्वतैलाभ्यां गोमूत्रेण घृतेन च ।<br>
कदलीकन्दसारेण भावितं माक्षिकं मुहुः ।<br>
मूषायां मुञ्चति ध्मातं सत्त्वं शुल्वनिभं मृदु ॥ ७.१० ॥<br>
देवदालीरसं क्षिप्त्वा पादांशटङ्कणैर्युतम् ।<br>
प्रकटां मूषिकां कृत्वा धमेत्सत्त्वमपेक्षितम् ॥ ७.११ ॥<br>
किमत्र चित्रं कदलीरसेन सुपाचितं सूरणकन्दसम्पुटे ।<br>
वातारितैलेन पुटेन ताप्यं पुटेन दग्धं वरशुद्धिमेति ॥ ७.१२ ॥<br>
गोमूत्रैश्च स्नुहिक्षीरैः भाव्यमेरण्डतैलकैः ।<br>
माक्षिकं दिनमेकं तु मर्दितं वटकीकृतम् ।<br>
अभ्रवद्धमयेत्सत्त्वं सस्यकस्याप्ययं विधिः ॥ ७.१३ ॥<br>
ताप्यमावर्तकं धातु- माक्षिकं मधुधातुकम् ।<br>
माक्षिकं तिक्तमधुरं मेहार्शःक्षयकुष्ठनुत् ।<br>
कफपित्तहरं बल्यं योगवाहि रसायनम् ॥ ७.१४ ॥<br>
ज्वरसंनिपातदारिद्र्याण्यपि यन्नामकथनमात्रेण ।*<br>
नश्यन्ति योजनशते कस्तस्माल्लोहवेधकरः ॥ ७.१५ ।*<br>
विमलं शिग्रुतोयेन काङ्क्षीकासीसटङ्कणैः ।<br>
वज्रकन्दसमायुक्तं भावितं कदलीरसैः ॥ ७.१६ ॥<br>
मोक्षकक्षारसंयुक्तं धामितं मूकमूषया ।<br>
सत्त्वं चन्द्रार्कसंकाशं प्रयच्छति न संशयः ॥ ७.१७ ॥<br>
पतितोऽपतितश्चेति द्विविधः शैला ईश्वरि ।<br>
ग्रन्थान्तरेऽपि कीर्त्योऽसौ कीर्तितो बहुभिः सुरैः ॥ ७.१८ ॥<br>
निदाघे घर्मसंतप्ता धातुसारं धराधराः ।<br>
निर्यासं च विमुञ्चन्ति तच्छिलाजतु कीर्तितम् ॥ ७.१९ ॥<br>
शिलावद्धातुकं ध्मातं शैलजं गिरिसानुजम् ।<br>
जत्वद्रिजं गिरिः शैलः प्रोक्तस्त्वयानुकीर्तितः ॥ ७.२० ॥<br>
क्षाराम्लगोजलैर्ध्मातं शुध्यते च शिलाजतु ।<br>
अथवा गोघृतेनापि त्रिफलद्व्यार्द्रकद्रवैः ।<br>
लोहपात्रे विनिक्षिप्य शोधयेत्तत्तु यत्नतः ॥ ७.२१ ॥<br>
शैलं विचूर्णयित्वा तु धान्याम्लोपविषैर्विषैः ।<br>
पिण्डं बद्ध्वा तु विधिवत्पातयेच्चपलं यथा ॥ ७.२२ ॥<br>
गौरः श्वेतोऽरुणः कृष्णश्चपलस्तु प्रशस्यते ।<br>
हैमाभश्चैव ताराभो विशेषाद्रसबन्धकः ॥ ७.२३ ॥<br>
शेषौ मध्यौ च लाक्षावत्शीघ्रद्रावौ तु निष्फलौ ।<br>
वङ्गवद्द्रवते वह्नौ चपलस्तेन कीर्तितः ॥ ७.२४ ॥<br>
वस्त्रेण बद्ध्वा चपलं लङ्घयेद्यदि सागरम् ।<br>
वस्त्रं च वेष्टयेत्सद्यः तेनासौ चपलः स्मृतः ॥ ७.२५ ॥<br>
सारयेत्पुटपाकेन चपलं गिरिमस्तके ।<br>
देहबन्धं करोत्येव विशेषाद्रसबन्धनम् ॥ ७.२६ ॥<br>
चपलश्चपलावेधं करोति घनवच्चलः ।<br>
चपलो लेखनः स्निग्धो देहलोहकरो मतः ॥ ७.२७ ॥<br>
मृत्तिकागुडपाषाण- भेदतो रसकस्त्रिधा ॥ ७.२८ ॥<br>
पीतस्तु मृत्तिकाकारो मृत्तिकारसको वरः ।<br>
गुडाभो मध्यमो ज्ञेयः पाषाणाभः कनिष्ठकः ॥ ७.२९ ॥<br>
कटुकालाबुनिर्यासे- नालोड्य रसकं पचेत् ।<br>
शुद्धो दोषविनिर्मुक्तः पीतवर्णस्तु जायते ॥ ७.३० ॥<br>
किमत्र चित्रं रसकं रसेन रजस्वलायाः कुसुमेन भावितम् ।<br>
क्रमेण कृत्वा उरगेन रञ्जितं करोति शुल्बं त्रिपुटेन काञ्चनम् ॥ ७.३१ ॥<br>
क्षीयते नापि वह्निस्थः सत्त्वरूपो महाबलः ॥ ७.३२ ॥<br>
रसकं चूर्णयित्वा तु बद्ध्वा वस्त्रे विचक्षणः ।<br>
मूत्रे निधापयेत्स्त्रीणां सप्तरात्रं सुरेश्वरि ॥ ७.३३ ॥<br>
पुष्पाणां रक्तपीतानां रसैः पत्त्रैश्च भावयेत् ॥ ७.३४ ॥<br>
क्षारैः स्नेहैस्तथा चाम्लैः भावितं रसकं मुहुः ।<br>
ऊर्णालाक्षानिशापथ्या- भूलताधूमसंयुतम् ॥ ७.३५ ॥<br>
मूकमूषागतं ध्मातं टङ्कणेन समन्वितम् ।<br>
सत्त्वं कुटिलसंकाशं मुञ्चत्येव न संशयः ॥ ७.३६ ॥<br>
गोभद्दो रसकस्तुत्थं क्षितिकिट्टो रसोद्भवः ।<br>
खर्परो नेत्ररोगारिः रीतिकृत्ताम्ररञ्जकः ॥ ७.३७ ॥<br>
रसको रञ्जको रूक्षो वातकृत्श्लेष्मनाशनः ।<br>
त्रिदोषघ्नं तु तत्सत्त्वं नेत्रदोषविनाशनम् ॥ ७.३८ ॥<br>
कालकूटविषं पीत्वा गरुडः सोढुमक्षमः ।<br>
सुधामपि तथावामत्भुक्त आशीविषामृते ।<br>
स्वयं विनिर्गते चञ्च्वोः सस्यकोऽभूत्स कालिकः ॥ ७.३९ ॥<br>
एकधा सस्यकस्तस्य स्त्रीमूत्रे भावयेद्रजः ।<br>
शशशोणितमध्ये वा दिनमेकं निधापयेत् ॥ ७.४० ॥<br>
तस्य चूर्णं महेशानि पादसौभाग्यसंयुतम् ।<br>
करञ्जतैलमध्यस्थं दिनमेकं निधापयेत् ॥ ७.४१ ॥<br>
मध्यस्थमन्धमूषायाः धमयेत्कोकिलात्रयम् ।<br>
इन्द्रगोपकसंकाशं सत्त्वं पतति शोभनम् ॥ ७.४२ ॥<br>
एकधा सस्यकस्तस्मात्ध्मातो निपतितो भवेत् ।<br>
कालिकारहितो रक्तः शिखिकण्ठसमाकृतिः ॥ ७.४३ ॥<br>
सस्यो मयूरतुत्थं स्यात्वह्निकृत्कालनाशनः ।<br>
रसायने तु योग्यः स्याद्वयःस्तम्भकरो भवेत् ॥ ७.४४ ॥<br>
सस्यकः शुद्धिमाप्नोति रक्तवर्गेण भावितः ॥ ७.४५ ॥<br>
दरदस्त्रिविधः प्रोक्तश्चर्मारः शुकतुण्डकः ।<br>
हंसपादस्तृतीयः स्याद्गुणवानुत्तरोत्तरः ॥ ७.४६ ॥<br>
चूर्णपारदभेदेन द्विविधो दरदः पुनः ॥ ७.४७ ॥<br>
गोमांसे माहिषे मूत्रे दध्यम्लतिलतैलयोः ।<br>
एकैकं त्रिदिनं पक्त्वा शिखिपित्तेन भावयेत् ॥ ७.४८ ॥<br>
दरदं पातनायन्त्रे पातयेत्सलिलाशये ।<br>
सत्त्वं तु सूतसंकाशं जायते नात्र संशयः ॥ ७.४९ ॥<br>
लघुकन्दरसो म्लेच्छो हिङ्गुलं चूर्णपारदम् ।<br>
मणिरागजमस्यैव नाम चर्मारगन्धिकम् ॥ ७.५० ॥<br>
तिक्तोष्णं हिङ्गुलं दिव्यं रसगन्धकसम्भवम् ।<br>
लोहकुष्ठहरं दिव्य- बलमेधाग्निदीपनम् ॥ ७.५१ ॥<br>
किमत्र चित्रं दरदः सुभावितः क्षीरेण मेष्या बहुशोऽम्लवर्गैः ।<br>
सितं सुवर्णं बहुघर्मतापितं करोति साक्षाद्वरकुङ्कुमप्रभम् ॥ ७.५२ ॥<br>
वल्मीकशिखराकारं भङ्गे नीलोत्पलद्युति ।<br>
घृष्टं तु गैरिकच्छायं स्रोतोजं सुरवन्दिते ॥ ७.५३ ॥<br>
गोशकृद्रसमूत्रेषु घृतक्षौद्रवसासु च ।<br>
भावितं बहुशस्तच्च क्षिप्रं बध्नाति सूतकम् ॥ ७.५४ ॥<br>
एवं महारसाः प्रोक्ताः शृणुष्वोपरसान् प्रिये ॥ ७.५५ ॥<br>
गन्धकस्तालकः शिला सौराष्ट्री खगगैरिकम् ।<br>
राजावर्तश्च कङ्कुष्ठमष्टा उपरसाः स्मृताः ॥ ७.५६ ॥<br>
श्वेतद्वीपे पुरा देवि सर्वरत्नविभूषिते ।<br>
सर्वकाममये रम्ये तीरे क्षीरपयोनिधेः ॥ ७.५७ ॥<br>
विद्याधरीभिर्मुख्याभिरङ्गनाभिश्च योषिते ।<br>
सिद्धाङ्गनाभिस्त्विष्टाभिस्तथैवाप्सरसां गणैः ॥ ७.५८ ॥<br>
देवाङ्गनाभिरन्याभिः क्रीडिताभिः पुरा प्रिये ।<br>
गीतनृत्यैर्विचित्रैश्च वाद्यैर्नानाविधैस्तथा ॥ ७.५९ ॥<br>
एवं संक्रीडमानायास्तवाभूत्प्रसृतं रजः ।<br>
तद्रजोऽतीव सुश्रोणि सुगन्धि सुमनोहरम् ॥ ७.६० ॥<br>
रजसश्चातिबाहुल्यात्वासस्ते रक्ततां ययौ ।<br>
तत्र त्यक्त्वा तु तद्वासः सुस्नाता क्षीरसागरे ॥ ७.६१ ॥<br>
वृता देवाङ्गनाभिस्त्वं सुरैश्चापि पुरं गता ।<br>
ऊर्मिभिस्ते रजोवस्त्रं नीतं मध्ये पयोनिधेः ॥ ७.६२ ॥<br>
एवं ते शोणितं भद्रे प्रविष्टं क्षीरसागरे ।<br>
क्षीराब्धिमथने चैतदमृतेन सहोत्थितम् ।<br>
निजगन्धेन तान् सर्वान् हर्षयद्देवदानवान् ॥ ७.६३ ॥<br>
ततो देवगणैरुक्तं गन्धकाख्यो भवत्वयम् ॥ ७.६४ ॥<br>
रसस्य बन्धनार्थाय जारणाय भवत्वयम् ।<br>
ये गुणाः पारदे प्रोक्तास्ते चैवात्र भवन्त्विति ॥ ७.६५ ॥<br>
इति देवगणैः प्रीतैः पुरा प्रोक्तं सुरेश्वरि ।<br>
तेनायं गन्धको नाम विख्यातः क्षितिमण्डले ॥ ७.६६ ॥<br>
स चापि त्रिविधो देवि शुकचञ्चुनिभो वरः ।<br>
मध्यमः पीतवर्णः स्याच्छुक्लवर्णोऽधमः प्रिये ॥ ७.६७ ॥<br>
करञ्जैरण्डतैलेन द्रावयित्वाजदुग्धके ।<br>
सिञ्चेदुन्मत्तनिर्यासे त्रीन्वारांस्तं पृथक्पृथक् ॥ ७.६८ ॥<br>
ज्वालिनीबीजचूर्णेन मत्स्यपित्तैश्च भावयेत् ।<br>
भृङ्गाम्भसा वा सप्ताहं भावितः क्षालितोऽम्भसा ॥ ७.६९ ॥<br>
तापितो बदराङ्गारैः घृताक्ते लोहभाजने ।<br>
आवर्तितश्च मृद्वग्नौ घृताक्तकर्पटोपरि ॥ ७.७० ॥<br>
क्षिप्रं भृङ्गस्य निर्यासे क्षालितो गन्धको हितः ॥ ७.७१ ॥<br>
गन्धको हि स्वभावेन रसरूपः स्वरूपतः ।<br>
गन्धकं शोधयेत्क्षीरे शृङ्गवेररसे तथा ॥ ७.७२ ॥<br>
रसे च भृङ्गराजस्य निम्बुकस्य रसे तथा ।<br>
शोधितः सप्तवाराणि गन्धको जायतेऽमलः ॥ ७.७३ ॥<br>
तालकः पटलः पिण्डो द्विधा तत्राद्य उत्तमः ।<br>
कुष्माण्डे तु शतं वारान् तालकं स्वेदयेद्बुधः ॥ ७.७४ ॥<br>
स्नुक्क्षीरकटुकालाबु- रसयोः सप्तधा पृथक् ।<br>
तिलसर्षपशिग्रूणि लाक्षा च लवणं गुडः ।<br>
टङ्कणं च युतैर्ह्येतैः तालकं भूधरे द्रवेत् ॥ ७.७५ ॥<br>
व्याधिघातफलक्षारं मधुकुष्माण्डकं तथा ।<br>
द्रवैः पुनर्नवोद्भूतैः सप्ताहं मर्दयेद्बुधः ॥ ७.७६ ॥<br>
दत्त्वा पादांशकं सर्वं ततः पातनयन्त्रके ।<br>
दद्यात्पुटं गजाकारं पतेत्सत्त्वं सुतालकात् ॥ ७.७७ ॥<br>
रक्ता शिला तु गोमांसे लुङ्गाम्लेन विपाचिता ।<br>
तां रक्तपीतपुष्पाणां रसैः पित्तैश्च भावयेत् ॥ ७.७८ ॥<br>
सिता कृष्णा च सौराष्ट्री चूर्णखण्डात्मिका च सा ॥ ७.७९ ॥<br>
गोपित्तेन शतं वारान् सौराष्ट्रीं भावयेत्ततः ।<br>
धमित्वा पातयेत्सत्त्वं क्रामणं चातिगुह्यकम् ॥ ७.८० ॥<br>
कासीसं त्रिविधं शुक्लं कृष्णं पीतमिति प्रिये ॥ ७.८१ ॥<br>
कासीसं चूर्णयित्वा तु कासमर्दरसेन च ।<br>
राजकोशातकीतोयैः पित्तैश्च परिभावयेत् ॥ ७.८२ ॥<br>
गैरिकं त्रिविधं रक्त- हेमकेवलभेदतः ।<br>
रक्तवर्गरसक्वाथ- पित्तैस्तद्भावयेत्पृथक् ॥ ७.८३ ॥<br>
अनेन क्रमयोगेन गैरिकं विमलं धमेत् ।<br>
क्रमात्सितं च रक्तं च सत्त्वं पतति शोभनम् ॥ ७.८४ ॥<br>
राजावर्तो द्विधा देवि गुलिकाचूर्णभेदतः ॥ ७.८५ ॥<br>
तच्चूर्णं देवदेवेशि महिषीक्षीरसंयुतम् ।<br>
विपचेदायसे पात्रे गोघृतेन विमिश्रितम् ॥ ७.८६ ॥<br>
तच्चूर्णितं सुरेशानि कुनटीघृतमिश्रितम् ।<br>
सौभाग्यपञ्चगव्येन पिण्डीबद्धं तु कारयेत् ।<br>
धमितं खादिराङ्गारैः सत्त्वं मुञ्चति शोभनम् ॥ ७.८७ ॥<br>
कङ्कुष्ठं विद्रुमच्छायं तच्च सत्त्वमयं प्रिये ॥ ७.८८ ॥<br>
सूर्यावर्तोदककणा- वह्निशिग्रुशिफारसैः ।<br>
कदलीकन्दसारेण वन्ध्याकोशातकीरसैः ॥ ७.८९ ॥<br>
काकमाचीदेवदाली- वज्रकन्दरसैस्तथा ।<br>
एभिर्व्यस्तैः समस्तैर्वा क्षाराम्लस्नेहसैन्धवैः ।<br>
महारसाश्चोपरसाः शुद्धिमायान्ति भाविताः ॥ ७.९० ॥<br>
लाक्षालवणसौभाग्य- धूमसारकटुत्रयम् ।<br>
शिग्रुमूलमधूच्छिष्टं पथ्यागुग्गुलुधातवः ॥ ७.९१ ॥<br>
सर्जिकासर्जनिर्यास- पिण्याकोर्णासमन्वितम् ।<br>
पारावतमलक्षुद्र- मत्स्यद्रावकपञ्चकम् ॥ ७.९२ ॥<br>
तिलसर्षपगोधूम- माषनिष्पावचिक्कसम् ।<br>
छागक्षीरेण संयुक्तं वज्रपिण्डी तु कीर्तिता ॥ ७.९३ ॥<br>
अनया वज्रपिण्ड्या तु पञ्चमाहिषयुक्तया ।<br>
महारसा मोदितास्तु पञ्चगव्येन भाविताः ॥ ७.९४ ॥<br>
कोष्ठे खराग्निना ध्माताः सत्त्वं मुञ्चन्ति सुव्रते ।<br>
एवं शिलाभ्यो जीवेभ्यो मृद्भ्यः सत्त्वं प्रजायते ॥ ७.९५ ॥<br>
एवं चोपरसाः प्रोक्ताः शृणु लोहान्यतः परम् ॥ ७.९६ ॥<br>
सुवर्णं रजतं ताम्रं तीक्ष्णं वङ्गं भुजंगमम् ।<br>
लोहं तु षड्विधं तच्च यथा पूर्वं तदक्षयम् ॥ ७.९७ ॥<br>
तत्रादितः सुरेशानि सारं लोहद्वयं स्मृतम् ।<br>
साधारणे तीक्ष्णशुल्वे वङ्गनागौ तु पूतिकौ ॥ ७.९८ ॥<br>
रसजं क्षेत्रजं चैव लोहसंकरजं तथा ।<br>
त्रिविधं जायते हेम चतुर्थं नोपलभ्यते ॥ ७.९९ ॥<br>
रक्ताभं पीतवर्णं च द्विविधं देवि काञ्चनम् ।<br>
दाहे रक्तं सितं छेदे निकषे कुङ्कुमप्रभम् ॥ ७.१०० ॥<br>
सगौरवं मृदु स्निग्धं तारशुल्वविवर्जितम् ।<br>
हेम षोडशवर्णाढ्यं शस्यते देहलोहयोः ॥ ७.१०१ ॥<br>
मृत्तिका मातुलुङ्गाम्लैः पञ्चवासरभाविता ।<br>
सभस्मलवणा हेम शोधयेत्पुटपाकतः ॥ ७.१०२ ॥<br>
शुक्लं च तारकृष्णं च द्विविधं रजतं प्रिये ।<br>
गुरु स्निग्धं मृदु श्वेतं तारमुत्तममिष्यते ॥ ७.१०३ ॥<br>
नागेन क्षारराजेन द्रावितं शुद्धिमिच्छति ।<br>
तारं त्रिवारं निक्षिप्तं पिशाचीतैलमध्यतः ॥ ७.१०४ ॥<br>
ताम्रं च द्विविधं प्रोक्तं रक्तं कृष्णं सुरेश्वरि ।<br>
घनघातसहं स्निग्धं रक्तपत्त्रं मृदूत्तमम् ॥ ७.१०५ ॥<br>
स्नुह्यर्कक्षीरलवण- क्षाराम्लपरिलेपितम् ।<br>
ताम्रपत्त्रं च निर्गुण्डी- रसमध्ये तु ढालयेत् ॥ ७.१०६ ॥<br>
रोहणं वाजरं चैव तृतीयं च पडालकम् ।<br>
इति तीक्ष्णं त्रिधा तच्च कान्तलोहमिति स्मृतम् ॥ ७.१०७ ॥<br>
नीलं कृष्णमिति स्निग्धं सूक्ष्मधारमयः शुभम् ।<br>
गुडूची हंसपादी च नक्तमालः फलत्रयम् ॥ ७.१०८ ॥<br>
गोपालकी गोरसानां तुम्बुरुर्लोहनिघ्नकः ।<br>
एषां रसे ढालयेत्तत्गिरिदोषनिवृत्तये ॥ ७.१०९ ॥<br>
त्रपु च द्विविधं ज्ञेयं श्वेतकृष्णविभेदतः ।<br>
श्वेतं लघु मृदु स्निग्धमुत्तमं वङ्गमुच्यते ॥ ७.११० ॥<br>
नागस्त्वेकविधो देवि शीघ्रद्रावी मृदुर्गुरुः ॥ ७.१११ ॥<br>
महिषस्यास्थिचूर्णेन वापात्तन्मूत्रसेचनात् ।<br>
वङ्गं शुद्धं भवेत्तद्वत्नागो नागास्थिमूत्रतः ॥ ७.११२ ॥<br>
गौरीफलानि क्षुरको रजनीतुम्बुरूणि च ।<br>
कुबेराक्षस्य बीजानि मल्लिकायाश्च सुन्दरि ॥ ७.११३ ॥<br>
पलाशशुष्कापामार्ग- क्षारस्नुक्क्षीरयोगतः ।<br>
सप्तधा परिवापेन शोधयन्ति भुजंगमम् ॥ ७.११४ ॥<br>
स्नुहीक्षीरसमायोगात्वङ्गं चावापयेत्ततः ॥ ७.११५ ॥<br>
स्नुह्यर्कक्षीरहलिनी- कञ्चुकीकन्दचित्रकैः ।<br>
गुञ्जाकरञ्जधुत्तूर- हयगन्धाङ्घ्रितालकैः ॥ ७.११६ ॥<br>
नक्तमालेङ्गुदीशक्र- वारुणीमूलसंयुतैः ।<br>
पिष्टैर्माहिषतक्रे तु सप्तरात्रोषितैस्ततः ।<br>
निषेकः सर्वलोहानां मलं हन्ति न संशयः ॥ ७.११७ ॥<br>
देवदालीफलरजः- स्वरसैर्भावितं मुहुः ।<br>
द्रावयेत्कनकं वापात्भूयो न कठिनं भवेत् ॥ ७.११८ ॥<br>
अखिलानि च सत्त्वानि द्रावयेत्तत्प्रभावतः ॥ ७.११९ ॥<br>
समांशं सुरगोपस्य सुरदाल्याश्च यद्रजः ।<br>
आवापात्कुरुते देवि कनकं जलसंनिभम् ॥ ७.१२० ॥<br>
मण्डूकास्थिवसाटङ्क- हयलालेन्द्रगोपकैः ।<br>
प्रतिवापेन कनकं सुचिरं तिष्ठति द्रुतम् ॥ ७.१२१ ॥<br>
त्रिःसप्तकृत्वो गोमूत्रे ज्वालिनीभस्म गालितम् ।<br>
शोषयेत्तस्य वापेन तीक्ष्णं मूषागतं द्रवेत् ॥ ७.१२२ ॥<br>
त्रिःसप्तकृत्वो निचुल- भस्मना भावितेन तु ।<br>
केतक्यास्तु रसैस्तीक्ष्णमावापाद्द्रवतां व्रजेत् ॥ ७.१२३ ॥<br>
पक्वधात्रीफलरसैः शङ्खे सप्ताहभावितम् ।<br>
पुनः कञ्चुकितोयेन भावितं सप्तवासरम् ॥ ७.१२४ ॥<br>
शरावयुगलान्तःस्थं सुदृढं परिधामितम् ।<br>
तत्तीक्ष्णचूर्णं देवेशि रसरूपं प्रजायते ॥ ७.१२५ ॥<br>
तालकं गन्धपाषाण- शिलामाक्षिकगैरिकम् ।<br>
कासीसं खण्डसौराष्ट्री- तुत्थमभ्रकमेव च ॥ ७.१२६ ॥<br>
श्वशृगालतरक्षूणां कुक्कुटस्य मलं तथा ।<br>
मयूरगृध्रमार्जार- विष्ठा च समभागकम् ॥ ७.१२७ ॥<br>
भावयेत्त्रिः स्नुहीक्षीरैर्देवदालीरसेन च ।<br>
तत्कल्कमष्टमांशेन लोहपत्त्राणि लेपयेत् ॥ ७.१२८ ॥<br>
धमेद्द्रुतं भवेल्लोहमेतैरेव निषेचयेत् ।<br>
अङ्कोलस्य तु मूलानि काञ्जिकेन प्रपेषयेत् ।<br>
लोहलेपं ततो दद्यातग्निस्थं धारयेत्प्रिये ॥ ७.१२९ ॥<br>
पुनर्लेपं ततो दद्यात्परिच्छिन्नारसेन तु ।<br>
मत्स्यपित्तेन देवेशि वह्निस्थं धारयेत्प्रिये ॥ ७.१३० ॥<br>
पुनर्लेपं प्रकुर्वीत लाङ्गलीकन्दसम्भवम् ।<br>
त्रिभिर्लेपैर्द्रुतं लोहं निर्मलं स्वच्छवारिवत् ॥ ७.१३१ ॥<br>
चूर्णितं देवि कूर्मास्थि मेषशृङ्गं शिलाजतु ।<br>
कुरुते प्रतिवापेन बलवज्जलवत्स्थिरम् ॥ ७.१३२ ॥<br>
अर्कापामार्गमुसली- निचुलं चित्रकं तथा ।<br>
कदली पोतकी दाली क्षारमेषां तु साधयेत् ॥ ७.१३३ ॥<br>
गालयेन्माहिषे मूत्रे षड्वारान्सुरवन्दिते ।<br>
आवापाद्द्रावयेदेत- दभ्रसत्त्वादिजं रजः ॥ ७.१३४ ॥<br>
दन्तीदन्तो विशेषेण द्रावयेत्सलिलं यथा ॥ ७.१३५ ॥<br>
रसेनोत्तरवारुण्याः प्लुतं वैक्रान्तजं रजः ।<br>
प्रतिवापेन लोहानि द्रावयेत्सलिलोपमम् ॥ ७.१३६ ॥<br>
रत्नानां द्रावणं वक्ष्ये गगनस्य द्रुतिं तथा ॥ ७.१३७ ॥<br>
त्रिफला च त्रिकटुकं त्रिक्षारं पटुपञ्चकम् ।<br>
बला चातिबला चैव तृतीया च महाबला ॥ ७.१३८ ॥<br>
अश्वगन्धा चवी नारी भूलता मातृवाहकः ।<br>
गोपेन्द्रमण्डली चैव षड्बिन्दुर्द्विमुखी तथा ॥ ७.१३९ ॥<br>
धीरा सूरणकन्दश्च कञ्चुकी च पुनर्नवा ।<br>
स्नुह्यर्कोन्मत्तहलिनी पाठा चोत्तरवारुणी ॥ ७.१४० ॥<br>
अयस्कान्तो गोक्षुरश्च मृदुदूर्वाम्लवेतसम् ।<br>
शिलाजतु च सौवीरं विषगन्धकटङ्कणम् ॥ ७.१४१ ॥<br>
पृथग्दशपलं सर्वं सूक्ष्मचूर्णं तु कारयेत् ।<br>
कुम्भद्वयं कुलत्थानां काष्ठेन तिनिशस्य च ॥ ७.१४२ ॥<br>
क्वाथयेन्मृदुतापेन यावत्कुम्भावशेषितम् ।<br>
तेन क्वाथेन तच्चूर्णं भावयेदेकविंशतिम् ॥ ७.१४३ ॥<br>
रत्नानि तेन लिप्तानि तत्क्वाथस्थं धमेत्पुनः ।<br>
अहोरात्रेण तान्याशु द्रवन्ति सलिलं यथा ॥ ७.१४४ ॥<br>
अभ्रकादीनि लोहानि द्रवन्ति ह्यविचारतः ।<br>
निर्मलानि च जायन्ते हरबीजोपमानि च ॥ ७.१४५ ॥<br>
मिलन्ति च रसेनाशु वह्निस्थान्यक्षयाणि च ।<br>
तैर्द्रुतैः स्पर्शमात्रेण क्षणाद्बध्येत सूतकः ॥ ७.१४६ ॥<br>
लोहानां मारणं वक्ष्ये समाहितमनाः शृणु ।<br>
स्नुहीक्षीरेण सिन्दूरं कनकं रजतं पुनः ॥ ७.१४७ ॥<br>
तेनैव माक्षिकं ताम्रमजाक्षीरेण गन्धकम् ।<br>
स्तन्येन हिङ्गुलं तीक्ष्णं वङ्गतालपलाशकम् ॥ ७.१४८ ॥<br>
नागं शिलार्कक्षीरेण स्वच्छपत्त्रीकृतं प्रिये ।<br>
मारयेत्पुटपाकेन निरुत्थं भस्म जायते ॥ ७.१४९ ॥<br>
न सोऽस्ति लोहमातंगो यं न गन्धककेसरी ।<br>
निहन्याद्गन्धमात्रेण यद्वा माक्षिककेसरी ॥ ७.१५० ॥<br>
रसीभवन्ति लोहानि मृतानि सुरवन्दिते ।<br>
हरन्ति रोगान् सकलान् रसयुक्तानि किं पुनः ।<br>
शीलनान्नाशयन्त्येव वलीपलितरुग्जराः ॥ ७.१५१ ॥<br>
वज्रमाक्षिकतीक्ष्णाभ्रं शस्यते देहकर्मणि ।<br>
नागं वङ्गं सुवीरं च द्रव्यकर्मणि योजयेत् ॥ ७.१५२ ॥<br>
परिबालं तु यल्लोहं तथा च मलयोद्भवम् ।<br>
एतल्लोहद्वयं देवि विशेषाद्देहरक्षणम् ॥ ७.१५३ ॥<br>
रागं महारसादीनां ज्ञात्वा बीजानि साधयेत् ।<br>
तन्ममाचक्ष्व देवेशि किमन्यच्छ्रोतुमर्हसि ॥ ७.१५४ ॥</p>
<p>८ [Bईजसाधन]<br>
श्रीदेव्युवाच<br>
महारसानां लोहानां रत्नानां च सुरेश्वर ।<br>
रागसंख्यां तथा बीज- साधनं च वद प्रभो ॥ ८.१ ॥<br>
श्रीभैरव उवाच<br>
महारसेषु द्विगुणस्ताम्ररागः सुरेश्वरि ।<br>
गिरिदोषे क्षयं नीते सूतकं रञ्जयन्ति ते ॥ ८.२ ॥<br>
सस्यकश्चपलश्चैव राजावर्तश्च माक्षिकः ।<br>
विमलो गैरिकं चैषामेकैकं द्विगुणं भवेत् ॥ ८.३ ॥<br>
भ्रामकादिषु कान्तेष्वप्येकद्वित्रिगुणो हि सः ।<br>
एकैकमभ्रके चैव श्वेतपीतारुणः सिते ॥ ८.४ ॥<br>
अष्टादशसहस्राणि स्थिता रागाश्च गन्धके ।<br>
अयुतं दरदे देवि शिलायां द्विसहस्रकम् ॥ ८.५ ॥<br>
रसके सप्तसाहस्रं कङ्कुष्ठे तु चतुष्टयम् ।<br>
रसगर्भे प्रकाशन्ते जारणं तु भवेद्यदि ॥ ८.६ ॥<br>
द्वादशाग्रं शतं पञ्च नागे रागा व्यवस्थिताः ।<br>
शतहीनं सहस्रं तु वङ्गे रागा व्यवस्थिताः ॥ ८.७ ॥<br>
रागाणां शतपञ्चाशत्शुल्वमध्ये व्यवस्थिताः ।<br>
रक्तपीताश्च शुक्लाश्च हेम्नि रागाश्च षोडश ॥ ८.८ ॥<br>
रागाः षष्टिसहस्राणि शक्रनीले व्यवस्थिताः ।<br>
महानीले च देवेशि ते रागा द्विगुणाः स्थिताः ॥ ८.९ ॥<br>
माणिक्ये तु सुरेशानि रागा लक्षत्रयोदश ।<br>
गजवारिसमुत्पन्नं रत्नं मुक्ताफलं विदुः ॥ ८.१० ॥<br>
गजे त्रीणि सहस्राणि षट्सहस्राणि वारिजे ।<br>
नवलक्षं च रागाणां पद्मरागे व्यवस्थिताः ॥ ८.११ ॥<br>
भेदयेत्सर्वलोहानि यच्च केन न भिद्यते ।<br>
तद्वज्रं तस्य देवेशि रागं लक्षद्वयं विदुः ॥ ८.१२ ॥<br>
षोडशैव सहस्राणि पुष्परागे व्यवस्थिताः ।<br>
पादोनलक्षरागास्तु प्रोक्ता मरकते प्रिये ॥ ८.१३ ॥<br>
रागसंख्यां न जानाति संक्रान्तस्य रसस्य तु ।<br>
अधिकं मारयेल्लोहं हीनं चैव प्रकाशयेत् ॥ ८.१४ ॥<br>
मानवेन्द्रः प्रकुर्वीत यो हि जानाति पार्वति ।<br>
शतकोटिप्रमाणेन रागसंख्यां प्रकल्पयेत् ।<br>
स्पर्शनं चैवमालोक्य शतकोटिस्तु विध्यते ॥ ८.१५ ॥<br>
अतः परं प्रवक्ष्यामि बीजानां साधनं प्रिये ।<br>
हेमतारवशाद्बीजं द्विविधं तावदीश्वरि ॥ ८.१६ ॥<br>
पीतारुणैर्हेमबीजं तारबीजं सितैर्भवेत् ।<br>
कल्पितं रञ्जितं पक्वमिति भूयस्त्रिधा भवेत् ॥ ८.१७ ॥<br>
कल्पितं द्विविधं तच्च शुद्धमिश्रविभेदतः ॥ ८.१८ ॥<br>
रसोपरसलोहानां बीजानां कल्पनं पृथक् ।<br>
शुद्धं मिश्रं तु संयोगात्यथालाभं सुरेश्वरि ॥ ८.१९ ॥<br>
सत्त्वमावर्तितं व्योम्नि शोधितं काचटङ्कणैः ।<br>
चिञ्चाफलाम्लनिर्गुण्डी- पत्त्रकल्कनिषेचनैः ।<br>
पक्वं निविडितं देवि रसपिष्टिक्षमं भवेत् ॥ ८.२० ॥<br>
स्नेहक्षाराम्लवर्गैश्च शिलायाश्च पुटत्रयात् ।<br>
मृताहे धूपनायन्त्रे धूपगन्धानुलेपनात् ।<br>
वङ्गस्यापि विधानेन तालकस्य हतस्य वा ॥ ८.२१ ॥<br>
ताप्यहिङ्गुलयोर्वापि हते च रसकस्य वा ।<br>
रसगर्भे द्रवेत्कृष्णं पत्त्रं कनकतारयोः ॥ ८.२२ ॥<br>
संकराख्यं तु दुर्मेल्यं प्रिये मृदुखराह्वयम् ।<br>
ततः संमृदितं देवि द्वंद्वमेलापनं द्रुतम् ।<br>
भवेत्समरसं गर्भे रसराजस्य च द्रवेत् ॥ ८.२३ ॥<br>
अतः परं प्रवक्ष्यामि द्वंद्वमेलापनं शृणु ॥ ८.२४ ॥<br>
वर्षाभूकदलीकन्द- काकमाचीपुनर्नवाः ।<br>
चूर्णं नरकपालं च गुञ्जाटङ्कणसंयुतम् ।<br>
क्षीरतैलेन सुध्मातं हेमाभ्रं मिलति प्रिये ॥ ८.२५ ॥<br>
अनेनैव विधानेन ताराभ्रमपि मेलयेत् ॥ ८.२६ ॥<br>
वङ्गमावर्त्य देवेशि पुनः सूतकयोजितम् ।<br>
कदलीकन्दतोयेन मर्दयेट्टङ्कणान्वितम् ।<br>
अन्धमूषागतं ध्मातं वङ्गाभ्रं मिलति क्षणात् ॥ ८.२७ ॥<br>
चूर्णं नरकपालस्य स्त्रीस्तन्यं वनशिग्रुकम् ।<br>
गुञ्जाटङ्कणसंयुक्तं वङ्गाभ्रं मिलति क्षणात् ॥ ८.२८ ॥<br>
अभ्रकं चूर्णयित्वा तु काकमाचीरसप्लुतम् ।<br>
कपित्थतोयसंस्पृष्टं रसटङ्कणसंयुतम् ।<br>
वङ्गपत्त्रान्तरन्यस्तं ध्मातं वङ्गाभ्रकं मिलेत् ॥ ८.२९ ॥<br>
आवर्त्य कटुतैलेन भस्मापामार्गजं क्षिपेत् ।<br>
वङ्गाभ्रं हरितालं च नागाभ्रे तु मनःशिलाः ॥ ८.३० ॥<br>
हेमाभ्रं नागताप्येन ताराभ्रं वङ्गतालकात् ।<br>
गन्धकेन तु शुल्वाभ्रं तीक्ष्णाभ्रं सिन्धुहिङ्गुलात् ।<br>
वङ्गाभ्रं हरितालेन नागाभ्रं शिलया मिलेत् ॥ ८.३१ ॥<br>
लाङ्गली चामरीकेशं कार्पासास्थिकुलत्थकम् ।<br>
भूलता चाश्मदलनी स्त्रीस्तन्यं सुरगोपकः ॥ ८.३२ ॥<br>
एतत्प्रलिप्तमूषायां सुध्मातास्तीव्रवह्निना ।<br>
कान्ताभ्रशैलविमला मिलन्ति सकलान् क्षणात् ॥ ८.३३ ॥<br>
लताछुछुन्दरीमांसं विषटङ्कणयोजितम् ।<br>
मूषालेपेन कुरुते सर्वद्वंद्वेषु मेलनम् ॥ ८.३४ ॥<br>
अभ्रकं सुरसा शृङ्गं मण्डूकस्य वसा विषम् ।<br>
गुञ्जाटङ्कणयोगेन सर्वसत्त्वेषु मेलनम् ॥ ८.३५ ॥<br>
टङ्कणोर्णागिरिजतु- कर्णाख्यामलकर्कटैः ।<br>
मिलन्ति सर्वद्वंद्वानि स्त्रीस्तन्यपरिपेषितैः ॥ ८.३६ ॥<br>
धातकीगुग्गुलुगुड- सर्जयावकटङ्कणैः ।<br>
स्त्रीस्तन्यपेषितैः सर्वं द्वंद्वजं तु रसायने ॥ ८.३७ ॥<br>
खसत्त्वं सूक्ष्मचूर्णं तु पूर्वकल्केन संयुतम् ।<br>
अन्धमूषागतं ध्मातं संकरं मिलति क्षणात् ॥ ८.३८ ॥<br>
वापितं ताप्यरसक- सस्यकैर्दरदेन च ।<br>
खसत्त्वं स्यान्निबद्धं च दृढं ध्मातं मिलेत्ततः ॥ ८.३९ ॥<br>
रसोपरसलोहानि सर्वाण्येकत्र धामयेत् ।<br>
अन्योन्यं द्वंद्वतां यान्ति द्रवन्ति सलिलं यथा ॥ ८.४० ॥<br>
बीजानि कल्पितान्येवं रञ्जितानि परं शृणु ॥ ८.४१ ॥<br>
घनं माक्षिकचूर्णेन शुल्वचूर्णेन रञ्जितम् ।<br>
द्वंद्वितं ताप्यसत्त्वेन रसराजस्य रञ्जनम् ॥ ८.४२ ॥<br>
आरक्तवल्लीगोमूत्रः बहुधा परिभावितैः ।<br>
कुनटीगन्धपाषाणैर्हेममाक्षिकहिङ्गुलैः ॥ ८.४३ ॥<br>
वापितं सेवितं रक्त- गणैः स्नेहैर्मृतं ततः ।<br>
रञ्जनं रसराजस्य तीक्ष्णताम्रौ विशेषतः ॥ ८.४४ ॥<br>
केवलं विमलं ताम्रं वापितं दरदेन च ।<br>
कुरुते त्रिगुणं जीर्णं लाक्षाभं निर्मलं रसम् ॥ ८.४५ ॥<br>
रसकं द्विगुणं दत्त्वा ताम्रं सुध्मातमीश्वरि ।<br>
कृष्णाभ्रकस्य चूर्णं च रक्तवर्गैर्मुहुः पुटैः ॥ ८.४६ ॥<br>
ताप्येन वा मृतं हेम त्रिगुणेन निवापितम् ।<br>
भाण्डिकायां तु रसकं ताप्यसैन्धवसंयुतम् ॥ ८.४७ ॥<br>
इन्द्रगोपनिभं यावत्सर्वं द्विगुणजारणात् ।<br>
द्रुतं हेमनिभं सूतं कुरुते नात्र संशयः ॥ ८.४८ ॥<br>
अभ्रकं हेम ताम्रं च शिलया माक्षिकेण च ।<br>
गैरिकेण च मुख्येन रसकेन च रञ्जयेत् ॥ ८.४९ ॥<br>
बीजानि रञ्जितान्येवं पक्वबीजान्यतः शृणु ॥ ८.५० ॥<br>
महारसानुपरसान् तीक्ष्णलोहानि च क्षिपेत् ।<br>
समांशं सममाक्षीकं गन्धकावापयोगतः ॥ ८.५१ ॥<br>
शतशो वापयेदेततक्षीणं सावशेषितम् ।<br>
समांशं रसराजस्य गर्भे द्रवति निश्चितम् ॥ ८.५२ ॥<br>
तदेतद्विष्टिकास्तम्भे जारणायां सुरेश्वरि ।<br>
रञ्जने रसराजस्य सारणायां च शस्यते ॥ ८.५३ ॥<br>
तदेव शतशो रक्त- गणैः स्नेहैर्निषेचितम् ।<br>
अधिकं शस्यते तेषु सहस्रांशेन वेधकृत् ॥ ८.५४ ॥<br>
निर्व्यूढं नागवङ्गाभ्यां क्रियायां हेमतारयोः ।<br>
खसत्त्वं रविणा योज्यं द्वंद्वितं स्याद्रसायने ॥ ८.५५ ॥<br>
सस्नेहक्षारपञ्चाम्लैः रसैस्तैस्तालकादिभिः ।<br>
समद्वित्रिगुणान् ताम्रे वाहयेद्वङ्गपन्नगान् ॥ ८.५६ ॥<br>
रक्तस्नेहनिषिक्तं तद्रसाकृष्टिरिति स्मृतम् ॥ ८.५७ ॥<br>
माक्षिकं गन्धपाषाणं हरितालं मनःशिलाम् ।<br>
वैक्रान्तकं कान्तमुख्यं सस्यकं विमलाञ्जनम् ।<br>
रसकं वापितं शश्वच्- चूर्णितं हेम्नि वाहयेत् ॥ ८.५८ ॥<br>
लोहपर्पटिकाताप्य- कङ्कुष्ठविमलाभ्रकैः ।<br>
मृतशुल्वशिलासत्त्व- स्नुह्यर्कक्षीरहिङ्गुलैः ।<br>
नागो निर्जीवतां याति पुटयोगैः पुनः पुनः ॥ ८.५९ ॥<br>
रसतालकशङ्खाभ्र- चिञ्चाक्षारैस्तथा त्रपुः ।<br>
मृतं नागं मृतं वङ्गं शुल्वं तीक्ष्णं च वा मृतम् ।<br>
एकैकमुत्तमे हेम्नि वाहयेत्सुरवन्दिते ॥ ८.६० ॥<br>
निरुत्थे पन्नगे हेम्नि निर्व्यूढे शतशो गणे ।<br>
गोरोचनानिभं धाम भास्करे तारसंनिभम् ॥ ८.६१ ॥<br>
तीक्ष्णाभ्रकं रविसमं माक्षिकं द्विगुणं तथा ।<br>
आवर्तितं चूर्णितं च मारितं सप्तभिः पुटैः ॥ ८.६२ ॥<br>
व्यूढे शतगुणे हेम्नि तद्बीजं जारयेत्समम् ।<br>
चन्द्रार्कपत्त्रलेपेन शतभागेन वेधयेत् ॥ ८.६३ ॥<br>
ऊर्ध्वाधो माक्षिकं दत्त्वा शुल्वं हेमसमं भवेत् ।<br>
एवं दशगुणं व्यूढं बीजं कारणसंनिभम् ॥ ८.६४ ॥<br>
रसकाभ्रं कान्तताम्रे भागवृद्ध्या धमेत्ततः ।<br>
माक्षिकेण हतं तच्च बीजे निर्वाहयेत्प्रिये ॥ ८.६५ ॥<br>
द्वात्रिंशद्गुणितं हेम्नि नागं ताप्यं हतं वहेत् ।<br>
त्रिंशद्गुणशिलावापं नागबीजमुदाहृतम् ॥ ८.६६ ॥<br>
ताप्यतालकवापेन सत्त्वं पीताभ्रकस्य तु ।<br>
बीजे निर्वाहयेदेतत्योषामृष्टस्य वेधकम् ॥ ८.६७ ॥<br>
नागः करोति मृदुतां निर्व्यूढस्तां च रक्तताम् ।<br>
वापितं पीततां तीक्ष्णं कान्तस्थां कालिकां विषम् ॥ ८.६८ ॥<br>
हेमबीजमिति प्रोक्तं तारबीजमतः शृणु ॥ ८.६९ ॥<br>
तीक्ष्णाभ्रताप्यविमल- रसकं समभागिकम् ।<br>
वङ्गभागास्तु चत्वारः सर्वं ध्मातं विचूर्णितम् ॥ ८.७० ॥<br>
पुटेन निहतं कार्यं व्यूढं तारं तु वेधयेत् ।<br>
द्वात्रिंशत्सद्गुणं तारे वङ्गे ताप्यं हतं वहेत् ।<br>
त्रिंशद्गुणात्तालवापात्वङ्गबीजमुदाहृतम् ॥ ८.७१ ॥<br>
कुटिलं विमलं तीक्ष्णं खसत्त्वं चापि वाहयेत् ।<br>
वङ्गाभ्रं ताप्यसत्त्वं वा तालमाक्षिकवापतः ।<br>
शुक्लपुष्पगणैः सेकं स्नेहयुक्तैस्तु कारयेत् ॥ ८.७२ ॥<br>
उक्तानि तारबीजानि बीजानां रञ्जनं शृणु ॥ ८.७३ ॥<br>
तीक्ष्णमाक्षिकशुल्वं च नागं चपलमारितम् ।<br>
सिन्दूरसंनिभं यावत्तेन बीजानि रञ्जयेत् ॥ ८.७४ ॥<br>
निधाय खर्परे नागं ब्रह्मबीजदलैः सह ।<br>
दग्धमग्निमधो दत्त्वा वह्निवर्णं यदा भवेत् ॥ ८.७५ ॥<br>
वासकेन विभीतेन शाककिंशुकशिग्रुभिः ।<br>
कोरण्डकस्य पुष्पेण बकुलस्यार्जुनस्य च ॥ ८.७६ ॥<br>
अहिमारेण नागिन्या कुमार्या नागकन्यया ।<br>
शिलया च त्रिगुणया क्वथितेनाजवारिणा ॥ ८.७७ ॥<br>
भावितं खर्परस्थं च प्लावयित्वा पुनः पुनः ।<br>
सप्तभिर्दिवसैरेव मारितं सुरवन्दिते ॥ ८.७८ ॥<br>
पुटयेद्गन्धकेनादावाम्लैश्च तदनन्तरम् ।<br>
इदं दलानां बीजानां रसराजस्य रञ्जने ।<br>
उद्घाटे क्रामणे योज्यं पिष्टीस्तम्भे विशेषतः ॥ ८.७९ ॥<br>
मञ्जिष्ठाकिंशुकरसे खदिरं रक्तचन्दनम् ।<br>
करवीरं देवदारुं सरलं रजनीद्वयम् ॥ ८.८० ॥<br>
अन्यानि रक्तपुष्पाणि पिष्ट्वा लाक्षारसेन तु ।<br>
तैलं विपाचयेद्देवि तेन बीजानि रञ्जयेत् ॥ ८.८१ ॥<br>
द्विगुणे रक्तपुष्पाणां रक्तपीतगणस्य च ।<br>
क्वाथे चतुर्गुणे क्षीरे तैलमेकं सुरेश्वरि ॥ ८.८२ ॥<br>
ज्योतिष्मतीकरञ्जाख्य- कटुतुम्बीसमुद्भवम् ।<br>
पाटलीपिप्पलीकाम- काकतुण्डीरसान्वितम् ॥ ८.८३ ॥<br>
भेकशूकरमेषाहि- मत्स्यकूर्मजलौकसाम् ।<br>
वसया चैकया युक्तं षोडशांशैः सुपेषितैः ॥ ८.८४ ॥<br>
भूलतामलमाक्षीक- द्वंद्वमेलापनौषधैः ।<br>
पाचितं गालितं चैतत्सारणा तैलमुच्यते ॥ ८.८५ ॥<br>
रसतुल्यं यथा बीजं गतं गर्भद्रुतिं प्रिये ।<br>
व्यापकत्वेन सर्वे च समभागास्तथेष्यते ॥ ८.८६ ॥<br>
पक्वं श्रेष्ठं समं गर्भे यद्द्रवेद्रञ्जयेच्च तम् ॥ ८.८७ ॥<br>
एवमुक्तानि बीजानि जारयेद्विडयोगतः ।<br>
तन्ममाचक्ष्व देवेशि किमन्यच्छ्रोतुमिच्छसि ॥ ८.८८ ॥</p>
<p>९ [Vइडकथन]<br>
श्रीदेव्युवाच<br>
बीजानां कलनं प्रोक्तं विशेषेण च साधनम् ।<br>
जार्यन्ते तानि यैः सूते तान् विडान् वक्तुमर्हसि ॥ ९.१ ॥<br>
श्रीभैरव उवाच<br>
कासीसं सैन्धवं काङ्क्षी सौवीरं व्योषगन्धकम् ।<br>
सौवर्चलं सर्जिका च मालतीनीरसम्भवम् ।<br>
शिग्रुमूलरसैः सिक्तो विडोऽयं सर्वजारणः ॥ ९.२ ॥<br>
निर्दग्धं शङ्खचूर्णं तु रविक्षीरशतप्लुतम् ।<br>
पुटितं बहुशो देवि प्रशस्तो जारणाविडः ॥ ९.३ ॥<br>
शतशो वा प्लुतं चूर्णं गन्धकस्य गवां जलैः ॥ ९.४ ॥<br>
निर्दग्धं शङ्खचूर्णं तु शिग्रुमूलाम्बुभावितम् ।<br>
शतशो विषसिन्धूत्थ- संयुतं वडवामुखम् ॥ ९.५ ॥<br>
टङ्कणं शतशो देवि भावयेत्किंशुकद्रवैः ।<br>
विडो वह्निमुखाख्योऽयं लोहानां जारणे प्रिये ॥ ९.६ ॥<br>
चूलिका गन्धपाषाणः कान्तस्य च मुखं प्रिये ।<br>
एकैकमेव पर्याप्तं लौहचूर्णस्य जारणे ॥ ९.७ ॥<br>
गन्धतालकसिन्धूत्थं चूलीटङ्कणभूखगम् ।<br>
क्षारैर्मूत्रैश्च विपचेदयं ज्वालामुखो विडः ॥ ९.८ ॥<br>
एकविंशतिपर्यायं देवदालीदलद्रवैः ।<br>
भावितो निचुलक्षारः सर्वसत्त्वानि जारयेत् ॥ ९.९ ॥<br>
वास्तुकैरण्डकदली- देवदालीपुनर्नवम् ।<br>
वासा पलाशनिचुलं तिलकाञ्चनमाक्षिकम् ॥ ९.१० ॥<br>
सर्वाङ्गं खण्डशश्छिन्नं नातिशुष्कं शिलातले ।<br>
दग्धकाण्डैस्तिलानां तु पञ्चाङ्गं मूलकस्य च ॥ ९.११ ॥<br>
प्लावयेन्मूत्रवर्गेण जलं तस्मात्परिस्रुतम् ।<br>
लोहपात्रे पचेद्यन्त्रे हंसपाकेऽग्निमानवित् ॥ ९.१२ ॥<br>
बाष्पाणां बुद्बुदानां च बहूनामुद्गमो यदा ।<br>
तदा कासीससौराष्ट्री- क्षारत्रयकटुत्रयम् ॥ ९.१३ ॥<br>
गन्धकं च सितं हिङ्गु- लवणानि च षट्तथा ।<br>
एषां चूर्णं क्षिपेदेष लोहसम्पुटमध्यगः ।<br>
सप्ताहं भूगतः पश्चाद्धान्यस्थः प्रवरो विडः ॥ ९.१४ ॥<br>
जम्बीराम्लेन पचनं शिग्रुमूलद्रवेण च ।<br>
चूलिकागन्धकासिक्तौ द्वौ विडौ शतशः क्रमात् ॥ ९.१५ ॥<br>
कोषातकीदलरसैः क्षारैर्वा निचुलोद्भवैः ।<br>
देवदालीशिवाबीजं गुञ्जासैन्धवटङ्कणम् ।<br>
भावयेदम्लवर्गेण विडोऽयं हेमजारणः ॥ ९.१६ ॥<br>
मूलकार्द्रकचित्राणां क्षारैर्गोमूत्रगालितैः ।<br>
गन्धकः शतशो भाव्यो विडोऽयं हेमजारणे ॥ ९.१७ ॥<br>
हरितालशिलाक्षारो लवणं शङ्खशुक्तिका ।<br>
हंसपाकविपक्वोऽयं विडः स्याद्धेमजारणे ॥ ९.१८ ॥<br>
एवं संगृह्य सम्भारान् रसकर्म समाचरेत् ।<br>
तन्ममाचक्ष्व देवेशि किमन्यच्छ्रोतुमिच्छसि ॥ ९.१९ ॥</p>
<p>१० [ऋअसशोधन]<br>
श्रीदेव्युवाच<br>
रसस्य लक्षणं किंवा रसकर्म च कीदृशम् ।<br>
तन्न जानामि देवेश वक्तुमर्हसि तत्त्वतः ॥ १०.१ ॥<br>
श्रीभैरव उवाच<br>
प्रागेवोक्ता रसोत्पत्तिस्तल्लक्षणमतः शृणु ॥ १०.२ ॥<br>
तस्य नामसहस्राणि अयुतान्यर्बुदानि च ।<br>
शक्यते न मया वक्तुं संक्षेपात्कथ्यते शृणु ॥ १०.३ ॥<br>
रसो रसेन्द्रः सूतश्च पारदश्चाथ मिश्रकः ॥ १०.४ ॥<br>
रसं सिद्धरसं विद्यात्सिद्धक्षेत्रसमाश्रयम् ।<br>
नाशयेत्सकलान् रोगान् वलीपलितमेव सः ॥ १०.५ ॥<br>
देहलोहकरं शुद्धं रसेन्द्रमधुना शृणु ।<br>
शरीरे हेम्नि कर्ता च जारणे सारणासु च ॥ १०.६ ॥<br>
ईषत्पीतश्च रूक्षाङ्गो दोषयुक्तश्च सूतकः ॥ १०.७ ॥<br>
यो बाह्याभ्यन्तरे श्वेतो बहुलं कञ्चुकावृतः ।<br>
तं विद्यात्पारदं देवि तारकर्मणि योजयेत् ॥ १०.८ः१ ॥<br>
यथा काञ्जिकसंस्पर्शात्क्षीरभाण्डं विनश्यति ।<br>
तथा हेम शरीरं च पारदेन विनश्यति ॥ १०.८ः२ ॥<br>
मयूरपत्त्रिकाभासं मिश्रकं च विदुर्बुधाः ।<br>
धूम्रवर्णं रसं दृष्ट्वा विशेषेणोपलभ्यते ।<br>
मिश्रकं तु विजानीयादुद्वाहकर्मकारकम् ॥ १०.९ ॥<br>
एवं पञ्चविधा देवि रसभेदा निरूपिताः ॥ १०.१० ॥<br>
स्वेदनं मर्दनं चैव चारणं जारणं तथा ।<br>
द्रावणं रञ्जनं चैव सारणं क्रामणं क्रमात् ।<br>
इति यो वेत्ति तत्त्वेन तस्य सिध्यति सूतकः ॥ १०.११ ॥<br>
तीव्रत्वं जायते स्वेदातमलत्वं च मर्दनात् ।<br>
चारणेन बलं कुर्यात्जारणाद्बन्धनं भवेत् ॥ १०.१२ ॥<br>
एकत्वं द्रावणात्तस्य रक्तत्वं रक्तकाञ्जनात् ।<br>
व्यापित्वं सारणात्तस्य क्रामित्वं क्रामणात्तथा ॥ १०.१३ ॥<br>
मलगो मलरूपेण त्वरितो हंसगो भवेत् ।<br>
मलगो मलरूपेण सधूमो धूमगो भवेत् ॥ १०.१४ ॥<br>
अन्या जीवगतिर्देवि जीवोऽण्डादिव निष्क्रमेत् ।<br>
स तावज्जीवयेज्जीवं तेन जीवो रसः स्मृतः ॥ १०.१५ ॥<br>
चतुष्टयी गतिस्तस्य निपुणेन तु लभ्यते ।<br>
चतस्रो गतयो दृश्या अदृश्या पञ्चमी गतिः ॥ १०.१६ ॥<br>
मन्त्रध्यानादिना तस्य क्षीयते पञ्चमी गतिः ॥ १०.१७ ॥<br>
धूमश्चिटिचिटिश्चैव मण्डूकप्लुतिरेव च ।<br>
अकम्पश्च विकम्पश्च पञ्चावस्था रसस्य तु ॥ १०.१८ ॥<br>
मथ्यमानस्य कल्केन सम्भवेद्धि गतित्रयम् ।<br>
जले गतिर्मलगतिः पुनर्हंसगतिस्ततः ॥ १०.१९ ॥<br>
हेम दत्त्वा ततः शुद्धं तत्तु स्तम्भेन्नियामके ।<br>
नियामकगणौषध्या रसं दत्त्वा विपाचयेत् ॥ १०.२० ॥<br>
नियमितो न प्रयाति तथा धूमगतिं शिवे ॥ १०.२१ ॥<br>
कणिकाचालरहितो बुद्बुदैश्चापवर्जितः ।<br>
नियमितो भवत्येष चुल्लिकाग्निसहस्तथा ॥ १०.२२ ॥<br>
अनियम्य यदा सूतं जारयेत्काञ्जिकाशये ।<br>
जायते निश्चितं भद्रे तदा तस्य गतित्रयम् ॥ १०.२३ ॥<br>
दोलास्वेदेन चावश्यं स्वेदितो हि दिनत्रयम् ।<br>
वसुभण्टादिभिर्देवि रसराजो न हीयते ॥ १०.२४ ॥<br>
अक्षीणं तु रसं दृष्ट्वा दद्याद्व्योमादिकं ततः ।<br>
स्वेदनं च ततः कर्म दीयमानस्य मर्दनम् ॥ १०.२५ ॥<br>
रसालिङ्गित आहारः पिष्टिकेत्यभिधीयते ।<br>
तद्द्रुतं रसगर्भे तु जारणं परिकीर्तितम् ॥ १०.२६ ॥<br>
जारणा तत्समाख्याता तदेवं चोपलभ्यते ।<br>
जीर्णान्ते रञ्जनं कार्यं रक्तवर्गगणेन च ॥ १०.२७ ॥<br>
जीर्णं जीर्णं तु संरक्तं समहेम्ना तु सारयेत् ।<br>
सारणायन्त्रयोगेन बध्यते सारितो रसः ॥ १०.२८ ॥<br>
सारितः सारितश्चैव यथा भवति सूतकः ।<br>
क्रामणेन समायुक्तं तं च वेधे नियोजयेत् ॥ १०.२९ ॥<br>
आरोटः पारदो ब्रह्मा मूर्छितस्तु जनार्दनः ।<br>
बद्धस्तु रुद्ररूपः स्यात्कर्मयोगबलाद्रसः ॥ १०.३० ॥<br>
शृणु देवि प्रवक्ष्यामि कर्मयोगस्य विस्तरम् ॥ १०.३१ ॥<br>
पारदस्य त्रयो दोषा विषं वह्निर्मलस्तथा ।<br>
विषेण सविषं विद्यात्वह्नौ कुष्ठी भवेन्नरः ।<br>
मलेनोदररोगी स्यात्म्रियते च रसायने ॥ १०.३२ ॥<br>
षट्त्रुट्यश्चैकलिक्षा स्यात्षड्लिक्षा यूक एव च ।<br>
षड्यूकास्तु रजःसंज्ञाः कथितास्तव सुव्रते ॥ १०.३३ ॥<br>
षड्रजः सर्षपः साक्षात्सिद्धार्थः स च कीर्तितः ।<br>
षट्सिद्धार्थाश्च देवेशि यवस्त्वेकः प्रकीर्तितः ॥ १०.३४ ॥<br>
षड्यवैरेकगुञ्जा स्यात्षड्गुञ्जाश्चैकमाषकः ।<br>
माषा द्वादश तोलः स्यातष्टौ तोलाः पलं भवेत् ॥ १०.३५ ॥<br>
द्वात्रिंशत्पलकं देवि शुभं तु परिकीर्तितम् ।<br>
शुभस्य तु सहस्रे द्वे भार एकः प्रकीर्तितः ॥ १०.३६ ॥<br>
द्वे सहस्रे पलानां तु सहस्रं शतमेव वा ।<br>
अष्टाविंशत्पलानां तु दश पञ्चकमेव वा ॥ १०.३७ ॥<br>
पलार्धेनैव संस्कारः कर्तव्यः सूतकस्य तु ॥ १०.३८ ॥<br>
महाबला नागबला मेघनादा पुनर्नवा ।<br>
मेषशृङ्गी च तत्सारैः नवसारसमन्वितम् ।<br>
पारदं देवदेवेशि स्वेदयेद्दिवसत्रयम् ॥ १०.३९ ॥<br>
गिरिकर्णी च मीनाक्षी सहदेवी पुनर्नवा ।<br>
उरगा त्रिफला कान्ता लघुपर्णी शतावरी ॥ १०.४० ॥<br>
तुषवर्जे तु धान्याम्ले सर्वं संक्षुभ्य निक्षिपेत् ।<br>
एकादशगुणेऽम्लेऽस्मिन् षोडशांशैर्विमर्दितम् ॥ १०.४१ ॥<br>
आसुरीलवणव्योष- चित्रकार्द्रकमूलकैः ।<br>
दोलायां स्वेदयेद्देवि त्रिदिनं मृदुनाग्निना ॥ १०.४२ ॥<br>
अङ्कोलस्तु विषं हन्ति वह्निमारग्वधः प्रिये ।<br>
चित्रकस्तु मलं हन्यात्कुमारी सप्तकञ्चुकम् ॥ १०.४३ ॥<br>
तस्मादेभिः समोपेतैर्मर्दयेत्पातयेद्बुधः ॥ १०.४४ ॥<br>
विद्याधरेण यन्त्रेण भावयेद्दोषवर्जितम् ।<br>
ततस्त्रिगुणवस्त्रस्थं तं रसं देवि गालितम् ॥ १०.४५ ॥<br>
त्रिफलावह्निमूलत्वात्गृहकन्यारसान्वितम् ।<br>
निरुद्गारे तु पाषाणे मर्दयेत्पातयेत्पुनः ॥ १०.४६ ॥<br>
धूमसारगुडव्योष- रजनीसितसर्षपैः ।<br>
इष्टिकाकाञ्जिकोर्णाभिः त्रिदिनं मर्दयेत्ततः ॥ १०.४७ ॥<br>
निर्मलो जायते सूतः मत्प्रभावं प्रकाशयेत् ॥ १०.४८ ॥<br>
वासकेन विभीतेन मर्दयेत्पातयेत्पुनः ।<br>
नागवङ्गादिका दोषा यान्ति नाशमुपाधिजाः ॥ १०.४९ ॥<br>
सप्तवारं काकमाच्या गतदोषं विमर्दयेत् ।<br>
पातयेत्सप्तवारं च गिरिदोषं त्यजेद्रसः ॥ १०.५० ॥<br>
क्षेत्रदोषं त्यजेद्देवि गोकर्णरसमूर्छितः ॥ १०.५१ ॥<br>
कार्पासपत्त्रनिर्यासे स्विन्नस्त्रिकटुकान्विते ।<br>
सप्तकञ्चुकनिर्मुक्तः सप्ताहाज्जायते रसः ॥ १०.५२ ॥<br>
काकमाची जया ब्राह्मी गाङ्गेरी रक्तचित्रकः ।<br>
मण्डूकी मुद्गपर्णी च शृङ्गवेरं रसाङ्कुशः ॥ १०.५३ ॥<br>
देवदाली शङ्खपुष्पी काकजङ्घा शतावरी ।<br>
कुमारी भृङ्गराजश्च निर्गुण्डी ग्रीष्मसुन्दरः ॥ १०.५४ ॥<br>
शूलिनी शूर्पपर्णी च गोजिह्वा क्षीरकञ्चुकः ।<br>
तद्रसैर्मर्दितः पात्यः सप्तधा निर्मलो भवेत् ॥ १०.५५ ॥<br>
ताम्रेण पिष्टिकां कृत्वा पातयेदूर्ध्वपातने ।<br>
वङ्गनागौ परित्यज्य शुद्धो भवति सूतकः ॥ १०.५६ ॥<br>
मर्दितस्त्रिफलाशिग्रु- राजिकापटुचित्रकैः ।<br>
ऊर्ध्वभाण्डगतः पाच्यः प्रदीप्तैरुपलैरधः ॥ १०.५७ ॥<br>
सृष्ट्यम्बुजनिरोधेन लब्धप्रायो भवेद्रसः ।<br>
कर्कोटीकञ्चुकीबिम्बी- सर्पाक्ष्यम्बुजसंयुतम् ॥ १०.५८ ॥<br>
रसं नियामके दद्यात्तेजस्वी निर्मलो भवेत् ।<br>
एवं विशोधितः सूतो भद्राष्टांशविशोषितः ॥ १०.५९ ॥<br>
क्षुद्राम्ललवणक्षार- भूखगोषणशिग्रुभिः ।<br>
राजिकाटङ्कणयुतैरारनाले दिनत्रयम् ।<br>
स्वेदनाद्दीपितो देवि ग्रासार्थी जायते रसः ॥ १०.६० ॥<br>
व्योमसत्त्वादिबीजानि रसजारणशोधने ।<br>
तन्ममाचक्ष्व देवेशि किमन्यच्छ्रोतुमिच्छसि ॥ १०.६१ ॥</p>
<p>११ [Bआलजारण]<br>
श्रीदेव्युवाच<br>
लक्षणं शोधनं चैव पारदस्य श्रुतं मया ।<br>
चारणं जारणं चैव श्रोतुमिच्छामि भैरव ॥ ११.१ ॥<br>
श्रीभैरव उवाच<br>
सर्वपापक्षये जाते प्राप्यते रसजारणा ।<br>
तत्प्राप्तौ प्राप्तमेव स्याद्विज्ञानं मुक्तिकारणम् ॥ ११.२ ॥<br>
मोक्षाभिव्यञ्जकं देवि जारणं साधकस्य तु ।<br>
यावन्न जार्यते सूतः तावत्तु न च निर्वृतिः ॥ ११.३ ॥<br>
खल्लस्तु पीठिका देवि रसेन्द्रो लिङ्गमुच्यते ।<br>
मर्दनं वन्दनं तस्य ग्रासः पूजा विधीयते ॥ ११.४ ॥<br>
यावद्दिनानि वह्निस्थो जार्यते धार्यते रसः ।<br>
तावद्युगसहस्राणि शिवलोके महीयते ॥ ११.५ ॥<br>
दिनमेकं रसेन्द्रस्य यो ददाति हुताशनम् ।<br>
द्रवन्ति तस्य पापानि कुर्वन्नपि न लिप्यते ॥ ११.६ ॥<br>
जारणा द्विविधा बाल- जारणा बद्धजारणा ।<br>
तत्रादौ परमेशानि वक्ष्यते बालजारणा ॥ ११.७ ॥<br>
गगनं जारयेदादौ सर्वसत्त्वमतः परम् ।<br>
ततो माक्षिकशुद्धं च सुवर्णं तदनन्तरम् ॥ ११.८ ॥<br>
गर्भस्थं द्रावयित्वा तु ततो बाह्यद्रुतिं द्रवेत् ।<br>
सितं सितेन द्रव्येण रक्तं रक्तेन रञ्जयेत् ॥ ११.९ ॥<br>
सारणं क्रामणं ज्ञात्वा ततो वेधं प्रयोजयेत् ॥ ११.१० ॥<br>
ओं नमोऽमृतलोहाय परामृतरसोद्भवाय हुं स्वाहा ॥ ११.११ ॥<br>
सर्वसत्त्वोपकाराय भगवन् त्वदनुज्ञया ।<br>
जारणं कर्तुमिच्छामि ग्रासं गृह्ण मम प्रभो ॥ ११.१२ ॥<br>
कुरुष्वेति शिवेनोक्तं ग्राह्यमेव सुबुद्धिना ॥ ११.१३ ॥<br>
शृणु देवि प्रवक्ष्यामि व्योमजारणमुत्तमम् ।<br>
पत्त्राभ्रजारणं सत्त्व- जारणं चेति तद्द्विधा ॥ ११.१४ ॥<br>
निर्मुखं समुखं चैव वासनामुखमेव च ।<br>
एकैकं त्रिविधं तच्च तद्वक्ष्याम्यानुपूर्वशः ॥ ११.१५ ॥<br>
वैक्रान्तवज्रसंस्पर्शाद्दिव्यौषधिबलेन वा ।<br>
निर्मुखो भक्षयेद्देवि क्षणेन गगनं रसः ॥ ११.१६ ॥<br>
हेमकर्मणि हेमैव तारे तारो मुखं भवेत् ॥ ११.१७ ॥<br>
तप्तखल्लकृता पिष्टिः श्लक्ष्णमल्पाल्पमभ्रकम् ।<br>
अम्लवेतसजम्बीर- बीजपूराम्लभूखगैः ।<br>
मर्दितं चरते देवि सेयं समुखजारणा ॥ ११.१८ ॥<br>
क्षारत्रयं पञ्चपटु काक्षीकासीसगन्धकम् ।<br>
माक्षिकं चाम्लसंयुक्तं ताम्रपात्रे तु जारयेत् ॥ ११.१९ ॥<br>
एतच्चाभिषवाद्दिव्यं कारयित्वा विचक्षणः ।<br>
जारणार्थं च बीजानां वज्राणां च विशेषतः ॥ ११.२० ॥<br>
तस्मिन्नावर्तितं नागं वङ्गं वा सुरवन्दिते ।<br>
निषेचयेच्छतं वारं न रसायनकर्मणि ॥ ११.२१ ॥<br>
अनेन सकलं देवि चारणावस्तु भावयेत् ।<br>
क्षाराम्ले भावितं व्योम रजसा प्रथमेन च ॥ ११.२२ ॥<br>
सृष्टित्रयोदककणा- तुम्बुरुद्रवमर्दितम् ।<br>
चरेज्जरेद्वा पुटितं यवचिञ्चारसेन च ॥ ११.२३ ॥<br>
शतावरी गदा रम्भा मेघनादा पुनर्नवा ।<br>
शिग्रुको यवचिञ्चा च भावितं तद्रसैः क्रमात् ॥ ११.२४ ॥<br>
मूलं हिलमुचायास्तु कौवेरीमूलमेव च ।<br>
कदलीमुसलीशिग्रु- ताम्बूलीवाणपीलुकम् ॥ ११.२५ ॥<br>
अलम्बुषा बला कोलमास्फोटः खरमञ्जरी ।<br>
तुम्बुरुस्तिक्तशाकं वाप्येषामेकरसेन तु ।<br>
राजिकाव्योषयुक्तेन त्रिदिनं स्विन्नमभ्रकम् ॥ ११.२६ ॥<br>
कासीसतुवरीसिन्धु- टङ्कणक्षारसंयुतः ।<br>
पूर्वाभिषवयोगेन सूतकश्चरति क्षणात् ॥ ११.२७ ॥<br>
गोलको भवति क्षिप्रं सर्वसिद्धिप्रदायकः ॥ ११.२८ ॥<br>
गृहीत्वा देवि धान्याम्लमम्लवर्गेण संयुतम् ।<br>
क्वाथयित्वाभ्रकं तत्तु स्नुहीक्षीरेण मर्दयेत् ॥ ११.२९ ॥<br>
आरण्यगोमयेनैव कपोताख्यं पुटं ततः ॥ ११.३० ॥<br>
कदलीकन्दनिर्यासैर्मूलकन्दरसेन च ।<br>
काकमाची च मीनाक्षी अपामार्गो मुनिस्तथा ॥ ११.३१ ॥<br>
एरण्डमार्द्रकं चैव मेघनादा पुनर्नवा ।<br>
एकैकस्य द्रवैरेव पुटैकैकं प्रदापयेत् ॥ ११.३२ ॥<br>
वज्रीक्षीरेण संयुक्तं दोलायन्त्रेण पाचयेत् ।<br>
छायाशुष्कं ततः कृत्वा चणकाम्लेन संयुतम् ॥ ११.३३ ॥<br>
नवसारं च कासीसं वचां निम्बं तथैव च ।<br>
अभ्रस्य षोडशांशेन एकैकं तत्र निक्षिपेत् ॥ ११.३४ ॥<br>
निधाय ताम्रपात्रे तु घर्षयेत्तच्च सुव्रते ।<br>
नववारं ततो देवि लोहपात्रे तु जारयेत् ॥ ११.३५ ॥<br>
रसेन सह देवेशि चणकाम्लेन काञ्जिकम् ।<br>
मृद्वग्निना तु निष्क्वाथ्यं प्रहरार्धेन जायेत ॥ ११.३६ ॥<br>
सोमवल्लीरसैः पिष्ट्वा व्योम सौवर्चलान्वितम् ।<br>
शनैः शनैर्हंसपाद्या दापयेच्च पुटत्रयम् ॥ ११.३७ ॥<br>
सोमवल्लीरसेनैव सप्तवारं च दापयेत् ।<br>
पातयेन्मृन्मये भाण्डे रसेन सह संयुतम् ॥ ११.३८ ॥<br>
मूलं सितेषुपुङ्खाया गव्यक्षीरेण घर्षयेत् ।<br>
कल्केन लेपयेत्सूतं गगनं च तदूर्ध्वगम् ॥ ११.३९ ॥<br>
तापयेद्रवितापेन निर्मुखं ग्रसते क्षणम् ।<br>
जायते पिष्टिका शीघ्रं नात्र कार्या विचारणा ॥ ११.४० ॥<br>
तिलपर्णीरसेनैव गगनं भावयेत्प्रिये ।<br>
मर्दनाज्जायते पिष्टी नात्र कार्या विचारणा ॥ ११.४१ ॥<br>
मुण्डीनिर्यासके नागं बहुशस्तु निषेचयेत् ।<br>
तेनाभ्रकं तु संप्लाव्य भूयोभूयः पुटे दहेत् ॥ ११.४२ ॥<br>
चित्रकार्द्रकमूलानामेकैकेन तु सप्तधा ।<br>
प्लावितव्यं प्रयत्नेन गन्धकाभ्रकचूर्णकम् ॥ ११.४३ ॥<br>
नागशुण्डीरसस्तन्य- रजोलुङ्गाम्लभावितम् ।<br>
षोडशांशेन तद्वत्तं दोलायां तु चरेद्रसः ॥ ११.४४ ॥<br>
चतुःषष्टिगुणं देवि द्वात्रिंशद्गुणमेव वा ।<br>
अथवा षोडशगुणं तथाष्टगुणमेव वा ।<br>
चतुर्गुणं वा द्विगुणं समं वा चारयेत्प्रिये ॥ ११.४५ ॥<br>
परमभ्रकसत्त्वस्य जारणं शृणु पार्वति ॥ ११.४६ ॥<br>
व्योमसत्त्वं समांशेन ताप्यसत्त्वेन संयुतम् ।<br>
स खल्वेवं चरेद्देवि गर्भद्रावी भवेद्रसः ॥ ११.४७ ॥<br>
नागाभ्रं देवि वङ्गाभ्रं तीक्ष्णाभ्रं भास्कराभ्रकम् ।<br>
ताराभ्रं देवि हेमाभ्रं रसगर्भेण जारयेत् ॥ ११.४८ ॥<br>
पूर्वाभिषेकयोगेन गर्भे द्रवति मर्दनात् ॥ ११.४९ ॥<br>
चतुःषष्ट्यंशकः पूर्वः द्वात्रिंशांशो द्वितीयकः ।<br>
तृतीयः षोडशांशस्तु चतुर्थोऽष्टांश एव च ॥ ११.५० ॥<br>
पञ्चमस्तु चतुर्थांशः षष्ठो द्व्यंशः प्रकीर्तितः ।<br>
ग्रासो रसस्य दातव्यः ससत्त्वस्याभ्रकस्य च ॥ ११.५१ ॥<br>
चतुःषष्ट्यंशके ग्रासे दण्डधारी भवेद्रसः ।<br>
जलौकावद्द्वितीये च ग्रासयोगे सुरेश्वरि ॥ ११.५२ ॥<br>
ग्रासेन तु तृतीयेन काकविष्ठासमो भवेत् ।<br>
ग्रासेन तु चतुर्थेन दधिमण्डसमो भवेत् ॥ ११.५३ ॥<br>
पञ्चमे चरिते ग्रासे नवनीतसमो भवेत् ।<br>
षष्ठे तु गोलकाकारः क्रमाज्जीर्णस्य लक्षणम् ॥ ११.५४ ॥<br>
काञ्जिकेन निषिक्तेन रक्तव्योम शतप्लुतम् ।<br>
खल्लान्तश्चारयेत्तच्च शुल्ववासनया सह ॥ ११.५५ ॥<br>
हेम तारं च संघृष्य खल्ले तत्र रसं न्यसेत् ।<br>
काञ्जीसहितकासीसं सिन्धुना चरते रसः ॥ ११.५६ ॥<br>
हेम सीसं तु संघृष्य रसं तत्र प्रदापयेत् ।<br>
नागहेमयुतं व्योम समजीर्णं द्रुतं भवेत् ।<br>
अभ्रकोपरसान् क्षिप्रं मुखेनैव चरत्ययम् ॥ ११.५७ ॥<br>
तारं वङ्गं च संघृष्य रसं तत्र प्रदापयेत् ।<br>
नागहेमयुतं व्योम समजीर्णं द्रुतं भवेत् ।<br>
मुखेन चरते व्योम तारकर्मणि शस्यते ॥ ११.५८ ॥<br>
समुखं निर्मुखं वापि यत्नतश्चारयेन्नभः ॥ ११.५९ ॥<br>
चारणां त्रिविधामेवं कृत्वा गर्भद्रुतिं रसे ।<br>
जारयेत्स्वेदयेत्पिण्डं परिणामक्रमैस्त्रिभिः ॥ ११.६० ॥<br>
पट्वम्लक्षारगोमूत्र- स्नुहीक्षीरैः प्रलेपितम् ।<br>
बहिश्च बद्धं वस्त्रेण भूयो ग्रासं निवेदितम् ।<br>
क्षारारनालतैलेषु स्वेदयेन्मृदुनाग्निना ॥ ११.६१ ॥<br>
क्रमेणानेन देवेशि जार्यते दिवसैस्त्रिभिः ।<br>
यन्त्रादुद्धृतमात्रं तु लोहपात्रे स्थितं रसम् ॥ ११.६२ ॥<br>
कोष्णेन काञ्जिकेनादौ क्षालितं वस्त्रगालितम् ।<br>
पात्रे सुखोष्णहस्तेन यावत्शेषं विमर्दयेत् ॥ ११.६३ ॥<br>
चतुर्गुणेन वस्त्रेण पीडितो निर्मलश्च सः ॥ ११.६४ ॥<br>
गालनक्रियया ग्रासे सति निष्पेषनिर्गते ।<br>
स भवेद्दण्डधारी च जीर्णग्रासस्तथा रसः ॥ ११.६५ ॥<br>
अजीर्णे पाचयेत्पिष्टीं स्वेदयेन्मर्दयेत्तथा ।<br>
वेतसाम्लप्रयोगेण जीर्णे ग्रासं तु दापयेत् ॥ ११.६६ ॥<br>
इष्टिकागुडदग्धोर्णा- राजीसैन्धवधूमजैः ।<br>
षोडशांशैः स धान्याम्लैः मर्द्यः स्वेद्यश्च पारदः ॥ ११.६७ ॥<br>
निर्मलीकरणार्थं तु ग्रासे ग्रासे पुनः पुनः ।<br>
जीर्णाभ्रो जीर्णबीजोऽपि रागान् गृह्णाति निर्मलः ॥ ११.६८ ॥<br>
क्रमेणानेन दोलायां चार्यं ग्रासचतुष्टयम् ।<br>
ततः कच्छपयन्त्रेण ज्वालनं बन्धनं क्रमात् ॥ ११.६९ ॥<br>
ऊर्ध्वाधश्चाष्टमांशेन विडं दत्त्वापि जारयेत् ।<br>
समजीर्णाभ्रकः सूतः शतवेधी भवेत्प्रिये ॥ ११.७० ॥<br>
सहस्रवेधी द्विगुणे त्रिगुणेऽयुतवेधकः ।<br>
चतुर्गुणे लक्षवेधी स भवेद्भूचरो रसः ॥ ११.७१ ॥<br>
जीर्णे पञ्चगुणे देवि ब्रह्मायुर्जायते रसः ।<br>
आयुस्तु षड्गुणे विष्णोः कोटिवेधी भवेद्रसः ॥ ११.७२ ॥<br>
रसस्य सर्वदोषास्तु षड्गुणेनाभ्रकेन तु ।<br>
जीर्णेन नाशमायान्ति नात्र कार्या विचारणा ॥ ११.७३ ॥<br>
रसराजे यदा जीर्णं षड्गुणं गगनं प्रिये ।<br>
तदा ग्रसति लोहानि त्यजेच्च गतिमात्मनः ॥ ११.७४ ॥<br>
धूमश्चिटिचिटिश्चैव मण्डूकप्लुतिरेव च ।<br>
सकम्पश्च विकम्पश्च पञ्चावस्था रसस्य तु ॥ ११.७५ ॥<br>
कपिलोऽथ निरुद्गारि- विप्लुषश्चैव मुञ्चति ।<br>
अग्नौ तिष्ठति निष्कम्पो व्योमजीर्णस्य लक्षणम् ॥ ११.७६ ॥<br>
समजीर्णो भवेद्बालो यौवनस्थश्चतुर्गुणम् ।<br>
वृद्धस्तु षड्गुणं जीर्णः कुर्यात्कर्म पृथक्पृथक् ॥ ११.७७ ॥<br>
बालस्तु पत्त्रलेपेन कल्कयोगेन यौवनः ।<br>
वृद्धो विध्यति लोहानि जारितः सारितोऽथवा ॥ ११.७८ ॥<br>
कुमारस्तु रसो देवि न समर्थो रसायने ।<br>
यौवनस्थो रसो देवि क्षमो देहस्य रक्षणे ॥ ११.७९ ॥<br>
जरावस्थो रसो यश्च देहे लोहेन संक्रमेत् ।<br>
अभावेऽभ्रकसत्त्वस्य कान्तसत्त्वं प्रदापयेत् ॥ ११.८० ॥<br>
कान्तस्य चाप्यभावे तु तीक्ष्णलोहं तु दापयेत् ।<br>
अनेन क्रमयोगेन सर्वसत्त्वानि जारयेत् ॥ ११.८१ ॥<br>
एकोऽपि हेमसंयुक्तश्चामीकरकरः क्षणात् ।<br>
गन्धकात्परतो नास्ति रसेषूपरसेषु वा ॥ ११.८२ ॥<br>
पूर्वोक्तयन्त्रयोगेन द्विरष्टगुणगन्धकम् ।<br>
अथवा द्वादशगुणं षड्गुणं वापि जारयेत् ॥ ११.८३ ॥<br>
माक्षिकं सत्त्वमादाय पादांशेन तु जारयेत् ।<br>
ततोऽपि सर्वसत्त्वानि द्रावयेत्सूतगर्भतः ॥ ११.८४ ॥<br>
हेमपावकयोः सख्यं तथा काञ्चनसूतयोः ।<br>
वह्निसूतकयोर्वैरं तयोर्मित्रेण मित्रता ॥ ११.८५ ॥<br>
अग्निको यवचिञ्चा च वसुहट्टश्च रागिणी ।<br>
दोलास्वेदेन तत्पक्वं हेमजारणमुत्तमम् ॥ ११.८६ ॥<br>
पलाशभस्मापामार्गो यवक्षारश्च काञ्जिकम् ।<br>
सौवर्चलं च कासीसं सामुद्रं सैन्धवं तथा ॥ ११.८७ ॥<br>
आसुरी टङ्कणश्चैव नवसारस्तथैव च ।<br>
कर्पूरश्चैव माक्षीकं समभागानि कारयेत् ॥ ११.८८ ॥<br>
स्नुह्यर्कदुग्धैर्देवेशि मूषालेपं तु कारयेत् ।<br>
विडचूर्णं ततो दत्त्वा कनकं जारयेत्प्रिये ॥ ११.८९ ॥<br>
शृणु देवि प्रवक्ष्यामि भूचराख्यं तु जारणम् ॥ ११.९० ॥<br>
कृष्णं पीतं रक्तमभ्रं शुल्वे तीक्ष्णे च मेलयेत् ॥ ११.९१ ॥<br>
शुल्वे तीक्ष्णं यदा चूर्णं द्वाविंशतिगुणं प्रिये ।<br>
गन्धनागं ततोऽर्धं तु क्रमेणैव तु मेलयेत् ॥ ११.९२ ॥<br>
हेम्ना तु सह दातव्यं सूतकैकेन षोडश ।<br>
गन्धनागं यदा जीर्णं तदा बद्धो भवेद्रसः ।<br>
हेम्नि जीर्णे ततोऽर्धेन मृतलोहेन रञ्जयेत् ॥ ११.९३ ॥<br>
गन्धकेन हतं शुल्वं माक्षिकं दरदायसम् ।<br>
पुटेन मारयेच्छुद्धं हेम दद्यात्तु षड्गुणम् ॥ ११.९४ ॥<br>
सूतके हेमबीजं च यदा जीर्णं चतुर्गुणम् ।<br>
बद्धरागं विजानीयाथेमाभो जायते रसः ॥ ११.९५ ॥<br>
सारणायन्त्रमध्यस्थं तेनैव सह सारयेत् ।<br>
त्रिभागसारितं कृत्वा पुनस्तत्रैव जारयेत् ॥ ११.९६ ॥<br>
जारितः सारितश्चैव पुनर्जारितसारितः ।<br>
सप्तशृङ्खलिकायोगात्कोटिवेधी भवेद्रसः ॥ ११.९७ ॥<br>
भूचरी जारणा प्रोक्ता खेचरीं जारणां शृणु ॥ ११.९८ ॥<br>
हीरमुख्यानि रत्नानि रसोच्छिष्टानि कारयेत् ।<br>
कटुतुम्बस्य बीजानि तस्यार्धेन तु दापयेत् ॥ ११.९९ ॥<br>
महाजारणमित्युक्तं कल्कं कुर्याद्विचक्षणः ।<br>
वज्रमूषामुखे चैव तन्मध्ये स्थापयेद्रसम् ॥ ११.१०० ॥<br>
कतकं कनकं चैवमेकीकृत्य च मर्दयेत् ।<br>
पद्मरागं प्रयत्नेन रसे ग्रासं तु दापयेत् ॥ ११.१०१ ॥<br>
एकादशगुणं यावत्पद्मरागं तु सूतके ।<br>
रागजीर्णस्तु देवेशि लिङ्गाकारो भवेद्रसः ॥ ११.१०२ ॥<br>
रक्षितव्यं प्रयत्नेन लोकपालाष्टकेन च ।<br>
षड्भागं सूतकेन्द्रस्य तेषु सर्वेषु दापयेत् ॥ ११.१०३ ॥<br>
भक्षितव्यं प्रयत्नेन नत्वा च गुरुदेवयोः ।<br>
सर्वसिद्धान्नमस्कृत्य देवताश्च विशेषतः ॥ ११.१०४ ॥<br>
मूर्छाङ्गदाहश्च ततो जायते नात्र संशयः ।<br>
आत्मानमुत्थितं पश्येत्दिव्यतेजोमहाबलम् ॥ ११.१०५ ॥<br>
शङ्खकाहलनिर्घोषैः सिद्धविद्याधरैः सह ।<br>
इच्छया विचरेल्लोकान् कामरूपी विमानगः ॥ ११.१०६ ॥<br>
देवाश्च यत्र लीयन्ते सिद्धस्तत्रैव लीयते ॥ ११.१०७ ॥<br>
पुनरन्यं प्रवक्ष्यामि जारणायोगमुत्तमम् ॥ ११.१०८ ॥<br>
सुघृष्टं पाचितं सूतं सर्वदोषोज्झितं ततः ।<br>
शाकपल्लवसारेण विष्णुक्रान्तारसेन च ॥ ११.१०९ ॥<br>
पलाशपुष्पतोयेन भावितं गन्धकं समम् ।<br>
समं कृष्णाभ्रसत्त्वं च रसकं चाष्टकं गुणम् ॥ ११.११० ॥<br>
तीक्ष्णशुल्वोरगं चैव कूर्मयन्त्रेण जारयेत् ।<br>
काञ्चनं जारयेत्पश्चात्विडयोगेन पार्वति ॥ ११.१११ ॥<br>
ततः सिद्धं विजानीयात्द्वैधं शुल्वस्य दापयेत् ।<br>
कर्मसंख्याप्रमाणेन नागो भवति काञ्चनम् ॥ ११.११२ ॥<br>
अतः परं प्रवक्ष्यामि जारणाक्रममुत्तमम् ॥ ११.११३ ॥<br>
बीजचूर्णानि तैलेन भावयित्वा पुनः पुनः ।<br>
षोडशांशेन तद्ग्रासमङ्गुल्या मर्दयेच्छनैः ॥ ११.११४ ॥<br>
आर्द्रकादि ततो योगाद्दातव्यं षोडशांशतः ।<br>
भूर्जे दत्त्वा ततो देयं दोलायन्त्रे विनिक्षिपेत् ॥ ११.११५ ॥<br>
अहोरात्रेण तद्बीजं सूतको ग्रसति प्रिये ।<br>
तमुद्धृत्य रसं देवि खल्ले संमर्दयेत्ततः ॥ ११.११६ ॥<br>
ततो यन्त्रे विनिक्षिप्य दिवारात्रं दृढाग्निना ।<br>
तप्तं समुद्धृतं यन्त्रात्तप्तखल्ले विमर्दयेत् ॥ ११.११७ ॥<br>
मर्दयित्वाभ्रके पिण्डं क्षिप्त्वा तत्र पुटं ददेत् ।<br>
ततो गर्भे पतत्याशु जारयेत्तत्सुखेन तु ॥ ११.११८ ॥<br>
दोलायन्त्रे ततो दत्त्वा आर्द्रपिण्डेन संयुतम् ।<br>
तृतीये दिवसे सूतो जरते ग्रसते ततः ॥ ११.११९ ॥<br>
समजीर्णं ततो यावत्दोलायन्त्रे विचक्षणः ।<br>
पश्चात्कच्छपयन्त्रेण समजीर्णं तु पार्वति ।<br>
तं ग्रासद्वादशांशेन कच्छपेन तु जारयेत् ॥ ११.१२० ॥<br>
प्राग्वदार्द्रकयोगं च गर्भद्रावणमेव च ।<br>
पश्चात्तं देवि निक्षिप्य पुटं दद्याद्विचक्षणः ॥ ११.१२१ ॥<br>
अष्टांशेन ततो ग्रासं गर्भद्रावं च पूर्ववत् ।<br>
कन्दोदरे सूरणस्य तं विनिक्षिप्य सूतकम् ।<br>
पुटेत्तु जारितस्तावत्यावत्कन्दो न दह्यते ॥ ११.१२२ ॥<br>
पादांशेन तु मूषाया ग्रासः सूते विधीयते ।<br>
पूर्ववच्च विडं दद्यात्गर्भद्रावणमेव च ॥ ११.१२३ ॥<br>
एवं चतुर्गुणे जीर्णे सूतको बलवान् भवेत् ।<br>
ततः शलाकया ग्रासानग्निस्थो ग्रसते रसः ॥ ११.१२४ ॥<br>
ततो रत्नानि जार्याणि वक्ष्यमाणक्रमेण तु ॥ ११.१२५ ॥<br>
अभ्रकं भ्रामकं चैव शङ्खनाभिं तथैव च ।<br>
रसानुपरसान् दत्त्वा महाजारणसंयुतान् ॥ ११.१२६ ॥<br>
वज्रकन्दं वज्रलता मेषशृङ्ग्यमृतायसम् ।<br>
कटुतुम्बस्य बीजानि मृतलोहानि पाचयेत् ॥ ११.१२७ ॥<br>
सर्वाणि समभागानि शिखिशोणितमात्रितम् ।<br>
तावत्तं मर्दयेत्प्राज्ञो यावत्कर्म दृढं भवेत् ॥ ११.१२८ ॥<br>
मूषा वल्लाकृतिश्चैव कर्तव्या छादनैः सह ।<br>
तन्मध्ये स्थापयेत्सूतमधोवातेन धामयेत् ॥ ११.१२९ ॥<br>
आदौ तत्रैव दातव्यं वज्रमौषधलेपितम् ।<br>
गृह्यते कोऽत्र संदेहो यथा तीव्रे हुताशने ॥ ११.१३० ॥<br>
कुलिशेन पुटे दग्धे कर्ष्वग्नौ तेन मर्दयेत् ।<br>
यावदेकादशगुणं कुलिशं जारयेत्पुनः ॥ ११.१३१ ॥<br>
सुदग्धशङ्खनाभिश्च मातुलुङ्गरसप्लुतः ।<br>
मुक्ताफलं ततो देयं वज्रजीर्णे तु सूतके ॥ ११.१३२ ॥<br>
अनेन क्रमयोगेन ह्येकादशगुणं भवेत् ।<br>
केवलं शिखिपित्तं च नीली निर्यासमिश्रितम् ॥ ११.१३३ ॥<br>
नीलोत्पलानि लिप्तानि प्रक्षिप्तानि तु सूतके ।<br>
रसे कल्पेन्महारागान् हीनरागान् परित्यजेत् ॥ ११.१३४ ॥<br>
रक्तानि शिखिपित्तं च महारत्नसमन्वितम् ।<br>
सद्रत्नं लेपयेत्तेन प्रद्रवेत्रसमध्यतः ॥ ११.१३५ ॥<br>
रजनीं चैव कुष्ठं च ब्रह्मनिर्यासभावितम् ।<br>
जारणं पुष्परागस्य तेनैव सह दापयेत् ॥ ११.१३६ ॥<br>
बहुरत्नेषु जीर्णेषु भृङ्गरागेषु सुव्रते ।<br>
रसेन्द्रो दृश्यते देवि नीलपीतारुणच्छविः ॥ ११.१३७ ॥<br>
शुद्धानि हेमपत्त्राणि शतांशेन तु लेपयेत् ।<br>
पुटेन मारयेदेतदिन्द्रगोपनिभं भवेत् ॥ ११.१३८ ॥<br>
संस्पर्शाद्वेधयेत्सर्वमिदं हेम मृतं प्रिये ।<br>
त्रिभागं सूतकेन्द्रस्य तेनैव सह सारयेत् ॥ ११.१३९ ॥<br>
मूषामध्यस्थिते तस्मिन् पुनस्तेनैव जारयेत् ।<br>
धूमवेधी भवेद्देवि पुनः सारितजारितः ॥ ११.१४० ॥<br>
अनेन क्रमयोगेन यदि जीर्णा त्रिशृङ्खला ।<br>
वेधयेन्नात्र संदेहो गिरिपातालभूतलम् ॥ ११.१४१ ॥<br>
पार्श्वज्योतिः प्रदृश्येत चोर्ध्वं नैव तु दृश्यते ।<br>
भूचरं तं विजानीयात्रसेन्द्रं नात्र संशयः ॥ ११.१४२ ॥<br>
तेनाश्रान्तगतिर्देवि योजनानां शतं व्रजेत् ।<br>
दिव्यतेजा महाकायो दिव्यदृष्टिर्महाबलः ॥ ११.१४३ ॥<br>
सर्वरोगविनिर्मुक्तो जीवेदाचन्द्रतारकम् ।<br>
तस्य मूत्रपुरीषं तु सर्वलोहानि विध्यति ॥ ११.१४४ ॥<br>
समजीर्णेन वज्रेण हेम्ना च सहितेन च ।<br>
अग्निस्थो जारयेल्लोहान् बन्धमायाति सूतकः ॥ ११.१४५ ॥<br>
सारयेत्तेन बीजेन सहस्रमपि वेधयेत् ।<br>
सारितं जारयेत्पश्चात्लेप्यं क्षेप्यं सहस्रशः ॥ ११.१४६ ॥<br>
सारयेत्तेन बीजेन लक्षवेधमवाप्नुयात् ।<br>
अनेन क्रमयोगेन कोटिवेधी भवेद्रसः ॥ ११.१४७ ॥<br>
केवलं तु यदा वज्रं समजीर्णं तु जारयेत् ।<br>
बद्धः सूतस्तदा ज्ञेयो निष्कम्पो निरुपद्रवः ॥ ११.१४८ ॥<br>
अग्निस्थो जायते सूतः शलाकां ग्रसते क्षणात् ।<br>
हठाग्निना धाम्यमानो ग्रसते सर्वमादरात् ॥ ११.१४९ ॥<br>
चरते जरते सूत आयुर्द्रव्यप्रदायकः ।<br>
मूषास्थं धमयेत्सूतं हठाग्नौ नैव कम्पते ॥ ११.१५० ॥<br>
जारयेत्सर्वरत्नानि बद्धः खेचरतां नयेत् ।<br>
इति लोहेऽष्टगुणिते जीर्णे स्याद्रसबन्धनम् ॥ ११.१५१ ॥<br>
लोहानि सत्त्वं त्रिगुणं द्विगुणं कनकं तथा ।<br>
धूमावलोकवेधी स्यात्भवेन्निर्वाणदो रसः ॥ ११.१५२ ॥<br>
आदावष्टगुणं जार्यं व्योमसत्त्वं महारसम् ।<br>
समं हेमदशांशेन वज्ररत्नानि जारयेत् ॥ ११.१५३ ॥<br>
सर्वं च जारयेद्वज्रं तदासौ खेचरो रसः ।<br>
भ्रमेत्प्रदक्षिणावर्तः कोटिवेधी च जायते ॥ ११.१५४ ॥<br>
समे तु पन्नगे जीर्णे दशवेधी भवेद्रसः ।<br>
द्विगुणे शतवेधी स्यात्त्रिगुणे तु सहस्रकम् ॥ ११.१५५ ॥<br>
चतुर्गुणेऽयुतं देवि क्रमेणानेन वर्धयेत् ।<br>
उत्तरोत्तरवृद्ध्यातु जारयेत्तत्र पन्नगम् ॥ ११.१५६ ॥<br>
कुटिलं पन्नगं जार्यं तत्र संख्याक्रमेण तु ।<br>
तद्वादमेति देवेशि कोटिवेधी भवेद्रसः ॥ ११.१५७ ॥<br>
रुरुणा दानवेन्द्रेण भक्षितो भस्मसूतकः ।<br>
जारितं द्वादशगुणं यत्र तीक्ष्णं सुरेश्वरि ॥ ११.१५८ ॥<br>
भक्षयित्वा पलैकं तु दानवो बलदर्पितः ।<br>
जगदुत्पाटितं तेन कैलासोऽपि च चूर्णितः ॥ ११.१५९ ॥<br>
तत्र मया क्षणं ध्यात्वा दृष्ट्वा तन्मायया कृतम् ।<br>
जारितं पन्नगे सूतं समांशं शिलया हतम् ॥ ११.१६० ॥<br>
तेन सूतेन संलिप्तं त्रिशूलं हिमशैलजे ।<br>
तेन शूलेन निहतो दानवो बलदर्पितः ॥ ११.१६१ ॥<br>
हेम शुल्वं तथा तीक्ष्णं वाजरं च पडालकम् ।<br>
रोहणं कान्तलोहं च जारयेत्तत्त्वसंख्यया ॥ ११.१६२ ॥<br>
एकैके रसराजोऽयं बद्धः खेचरतां नयेत् ।<br>
गन्धनागे द्रुते देवि जारणां सुकरां शृणु ॥ ११.१६३ ॥<br>
आदौ संशोधितं सूतं रजनीचूर्णसंयुतम् ।<br>
मर्दयेद्यावदाकृष्णं क्षालयेदुष्णकाञ्जिकैः ॥ ११.१६४ ॥<br>
एवं मुहुर्मुहुर्घृष्टो गन्धनागो द्रुतिं चरेत् ॥ ११.१६५ ॥<br>
नागस्य मूत्रे देवेशि वत्सस्य महिषस्य वा ।<br>
आवर्त्यावर्त्य भुजगं सप्त वारान्निषेचयेत् ॥ ११.१६६ ॥<br>
कृत्वा कण्टकवेध्यानि तस्य पत्त्राणि सुन्दरि ।<br>
चतुर्थांशप्रमाणेन गन्धकस्य तु योजयेत् ॥ ११.१६७ ॥<br>
प्रसार्य लाक्षापटलं रोमाणि तदनन्तरम् ।<br>
ऊर्ध्वं गन्धकचूर्णं च ततो नागदलं तथा ॥ ११.१६८ ॥<br>
गन्धकं नरलोमानि लाक्षायाः पटलं क्रमात् ।<br>
ऊर्ध्वं प्रसार्य संस्थाप्य सूत्रैर्वर्तिं तु कारयेत् ॥ ११.१६९ ॥<br>
करञ्जतैलमध्ये तु दशरात्रं निधापयेत् ।<br>
दीप्ताग्रभागां तां वर्तिं सण्डश्या तु विधारयेत् ॥ ११.१७० ॥<br>
तां द्रुतिं पातयेत्पात्रे सौवीरटङ्कणान्विते ।<br>
काचकूप्याश्च मध्ये तु तत्तैलं स्थापयेत्प्रिये ॥ ११.१७१ ॥<br>
कृत्वा गोस्तनमूषायां लिप्तायां शिलया रसम् ।<br>
चतुःषष्ट्यादिभागेन ज्ञात्वा देवि बलाबलम् ॥ ११.१७२ ॥<br>
गन्धनागद्रुतिं दत्त्वा तां मूषां सुरवन्दिते ।<br>
गर्ते गोमयसम्पूर्णे विन्यस्य पुटपाचनम् ।<br>
दद्यात्करीषतुषयोः प्रसृतिद्वितयेन च ॥ ११.१७३ ॥<br>
दद्यादजीर्णशङ्कायां सिंहवल्लीरसस्य तु ।<br>
चतुर्बिन्दून् पुटे प्राग्वदेवं प्रतिदिनं भवेत् ॥ ११.१७४ ॥<br>
जारणात्रिगुणात्सूतो भवेज्जम्बूफलप्रभः ॥ ११.१७५ ॥<br>
माक्षिकं सत्त्वमल्पाल्पं मृतनागसमन्वितम् ।<br>
मूषागतं भवेद्यावत्काचं दत्त्वाधरोत्तरम् ।<br>
एवं द्वादशवारांस्तु सुध्मातं रञ्जितं भवेत् ॥ ११.१७६ ॥<br>
तेन पक्वं बीजचूर्णं पारदे पादभागिकम् ।<br>
मर्दितं चणकाम्लेन क्षणाद्गर्भद्रुतिर्भवेत् ॥ ११.१७७ ॥<br>
गर्भद्रुतिर्न चेद्देवि वर्णिकाद्वयगन्धयोः ।<br>
रक्तसिन्धूद्भवालर्क- टङ्कणाशुगपुङ्खतः ।<br>
कल्केन लिप्तं पुटितं बीजं गर्भे द्रुतं भवेत् ॥ ११.१७८ ॥<br>
बीजे पादार्धतुल्यांशे जीर्णे वेधं करोति सः ।<br>
दशषोडशभागेन द्वाविंशांशेन च क्रमात् ॥ ११.१७९ ॥<br>
संयोज्य त्रिगुणां रीतिं तारे तारावशेषितैः ।<br>
तारारिष्टमिदं लिप्त्वा तेन सूतेन वेधयेत् ॥ ११.१८० ॥<br>
अतः परं तु संस्कारं वक्ष्ये नागाभ्रजारणम् ।<br>
करवीरारुणां देवि चूर्णयित्वा मनःशिलाम् ॥ ११.१८१ ॥<br>
भावयेद्विंशतिं वारान् यवचिञ्चारसेन तु ।<br>
तेन कल्केन संलिप्य नागपत्त्रं प्रयत्नतः ।<br>
कर्ष्वनलेन विपचेत्यावत्तत्चूर्णितं भवेत् ॥ ११.१८२ ॥<br>
रसकस्य च भागांस्त्रीन् भागैकं दरदस्य च ।<br>
पेषयेन्मातुलुङ्गेन पादगन्धं शिलाविषम् ॥ ११.१८३ ॥<br>
कल्केनानेन लिप्तायां मूषायां पुटपाचितम् ।<br>
तं नागं धमयेदेवं सप्तधा हेमवद्भवेत् ॥ ११.१८४ ॥<br>
पीताभ्रकं त्वेकदलं लिप्तायां मरिचेन तु ।<br>
मूषायां ध्मातमग्न्याभं सौभाञ्जनरसे क्षिपेत् ॥ ११.१८५ ॥<br>
पातयेत्पूर्वविधिना तत्सत्त्वं हेमभासुरम् ॥ ११.१८६ ॥<br>
पत्त्रं रञ्जितनागस्य सत्त्वं पीताभ्रकस्य च ।<br>
स्त्रीस्तन्यकाचधूमोत्थ- गुञ्जायस्कान्तटङ्कणैः ।<br>
तुत्थेन संयुतेनैतन्नागाभ्रं द्वंद्वितं भवेत् ॥ ११.१८७ ॥<br>
किंवारनालसिद्धार्थ- धूमसारेष्टकागुडैः ।<br>
मर्दयेत्त्रिदिनं सूतं दोलायां स्वेदयेत्त्र्यहम् ॥ ११.१८८ ॥<br>
पुनर्नवामेषशृङ्गी- सर्पाक्षीकल्कसंयुतम् ।<br>
अथासुरी सिन्धुविषं मरिचैः परिपेषितैः ।<br>
दोलायन्त्रे पुनरपि स्वेदयेद्दिवसत्रयम् ॥ ११.१८९ ॥<br>
अष्टमांशेन नागाभ्रं चारयित्वा सुरेश्वरि ।<br>
शिलाभागद्वयं चैकं सिन्धुसौवर्चलं भवेत् ॥ ११.१९० ॥<br>
टङ्कार्धं विषपादं च विडः पिण्डाष्टमांशतः ।<br>
त्रिदिने कच्छपे जार्यमेवं जार्यं तु षड्गुणम् ॥ ११.१९१ ॥<br>
शैलं तुत्थोरगं ताम्रं तीक्ष्णघोषारकाञ्चनम् ।<br>
क्रमवृद्धमिदं तुत्थं ताप्यसत्त्वनिपातनात् ॥ ११.१९२ ॥<br>
हेमावशेषं तद्बीजं पादांशं मातुलाम्भसा ।<br>
चारयेद्रसराजस्य जारयेत्कनकान्वितैः ॥ ११.१९३ ॥<br>
ताप्यसौवर्चलशिला- गन्धकासीसटङ्कणैः ।<br>
पद्मयन्त्रे निवेश्याथ कीलं दत्त्वा सुरेश्वरि ॥ ११.१९४ ॥<br>
धमेद्दिनत्रयं मन्दं यावद्बीजं द्रुतं भवेत् ।<br>
तमेव समजीर्णं तु वह्नौ निष्कम्पनं रसम् ॥ ११.१९५ ॥<br>
ततः षड्गुणबीजेन सारणा क्रमयोगतः ।<br>
तारारिष्टमहिं शुल्बं सहस्रांशेन वेधयेत् ॥ ११.१९६ ॥<br>
विषगन्धकताप्याभ्र- काकविष्ठा घनध्वनिः ।<br>
सहदेवीवह्निशिखा- कल्केन क्रमते रसः ॥ ११.१९७ ॥<br>
मूर्छितो मृतसूतश्च जलूकाबन्ध एव च ।<br>
चतुर्थो मूर्तिबन्धस्तु पट्टबन्धस्तु पञ्चमः ।<br>
भस्मसूतश्च खोटश्च संस्कारात्सप्तधा रसः ॥ ११.१९८ ॥<br>
नागवर्णं भवेत्सूतं विहाय घनचापलम् ।<br>
लक्षणं दृश्यते यस्य मूर्छितं तं वदन्ति हि ॥ ११.१९९ ॥<br>
आर्द्रत्वं च घनत्वं च तेजोगौरवचापलम् ।<br>
यस्यैतानि न दृश्यन्ते तं विद्यान्मृतसूतकम् ॥ ११.२०० ॥<br>
नानावर्णं तथा स्वच्छं द्रुतं योनौ जलूकवत् ।<br>
बध्यते सूतकं यच्च जलूकाबन्धलक्षणम् ॥ ११.२०१ ॥<br>
गुरुत्वमरुणत्वं च तेजसा सूर्यसंनिभम् ।<br>
शिखिमध्ये धृतं तिष्ठेत्मूर्तिबन्धस्य लक्षणम् ॥ ११.२०२ ॥<br>
शलाकाजारणाद्वापि मूर्तिबन्धत्वमिष्यते ॥ ११.२०३ ॥<br>
श्वेतं पीतं गुरु तथा मृदु सिक्थकसंनिभम् ।<br>
अग्निमध्ये यदा तिष्ठेत्पट्टबन्धस्य लक्षणम् ॥ ११.२०४ ॥<br>
कृष्णं श्वेतं तथा पीतं नीलं भस्मनिभं तथा ।<br>
चपलत्वं यदा नष्टं भस्मसूतस्य लक्षणम् ॥ ११.२०५ ॥<br>
कुक्कुटाण्डनिभं सूतं यदा लवणभेदि च ।<br>
आवर्तते रसस्तद्वत्खोटकस्य च लक्षणम् ॥ ११.२०६ ॥<br>
अथवा छेदने स्निग्धं रश्मिना मृदुना द्रवेत् ।<br>
अक्षयं कठिनं श्वेतं खोटबन्धस्य लक्षणम् ॥ ११.२०७ ॥<br>
खोटादयस्तु ये पञ्च विहाय जलुकाकृति ।<br>
हठाग्नौ धामिताः सन्ति न तिष्ठत्येव मूर्छितः ॥ ११.२०८ ॥<br>
तरुणादित्यसंकाशो नानावर्णः सुरेश्वरि ।<br>
वेधयेद्देहलोहानि रञ्जितो रसभैरवः ॥ ११.२०९ ॥<br>
शोधनं सूतकस्यादौ ग्रासमानमतः परम् ।<br>
जारणं व्योमसत्त्वस्य सर्वसत्त्वस्य जारणम् ॥ ११.२१० ॥<br>
गर्भबाह्यद्रुतिः पश्चात्सुवर्णस्य तु जारणम् ।<br>
दिव्यौषधिपुटः पश्चात्रत्नबन्धमतः परम् ॥ ११.२११ ॥<br>
रञ्जनं च ततो देवि जारणा चानुसारणा ।<br>
क्रामणं च ततो देयं सूतकस्य विचक्षणैः ॥ ११.२१२ ॥<br>
एवं क्रमं तु यो वेत्ति तस्य सिद्धिर्न संशयः ॥ ११.२१३ ॥<br>
वेधकं यस्तु जानाति देहे लोहे रसायने ।<br>
तस्य जन्म जरा व्याधिर्नश्यत्येव न संशयः ॥ ११.२१४ ॥<br>
देहे तु पञ्चरत्नानि नागं वङ्गं तथायसम् ।<br>
क्रामणं रसराजस्य भेषजं व्याधिनाशनम् ॥ ११.२१५ ॥<br>
औषधैः क्रमते सूतो योगशक्तिक्रमेण तु ।<br>
क्रमते व्याधिसंघाते ग्रसते दुष्टमामयम् ॥ ११.२१६ ॥<br>
तस्य तु क्रामणं ज्ञात्वा ततो वैद्यैरुपाचरेत् ।<br>
क्रामणेन विना सूतो न क्रमेत्न च वेधयेत् ।<br>
देहलोहामयान् सर्वान् वृथा स्यात्केवलं श्रमः ॥ ११.२१७ ॥<br>
यस्य रोगस्य यो योगस्तेनैव सह योजयेत् ।<br>
रसेन्द्रो हरति व्याधीन्नरकुञ्जरवाजिनाम् ॥ ११.२१८ ॥<br>
आरोटो बलमाधत्ते मूर्छितो व्याधिनाशनः ।<br>
बद्धेन खेचरीसिद्धिः मारितेनाजरामरः ॥ ११.२१९ ॥<br>
विशेषाद्व्याधिशमनो गन्धकेन तु मूर्छितः ।<br>
ओषध्या घातितः सूतो यथा भूयो न जीवति ॥ ११.२२० ॥<br>
सहि क्रामति लोहेषु तेन कुर्याद्रसायनम् ।<br>
तन्ममाचक्ष्व देवेशि किमन्यच्छ्रोतुमिच्छसि ॥ ११.२२१ ॥</p>
<p>१२<br>
श्रीदेव्युवाच<br>
ओषधी कीदृशी नाथ रसमूर्छाकरी शुभा ।<br>
केन वा भस्मसूतः स्यात्केन वा खोटबन्धनम् ॥ १२.१ ॥<br>
श्रीभैरव उवाच<br>
शृणु भैरवि यत्नेन रहस्यं रसबन्धनम् ।<br>
ब्रह्मविष्णुसुरेन्द्राद्यैर्न ज्ञातं वीरवन्दिते ॥ १२.२ ॥<br>
गङ्गायमुनयोर्मध्ये प्रयोगो नाम राक्षसः ।<br>
तस्यासन्ने वरारोहे क्षणाद्बध्येत सूतकः ॥ १२.३ ॥<br>
निशाचरस्य पत्त्राणि गृह्णीयात्साधकोत्तमः ।<br>
अधो निष्पीडितं देवि रसो भवति चोत्तमः ॥ १२.४ ॥<br>
रसं संमर्द्य तेनैव दिनानि त्रीणि वार्त्तिकः ।<br>
आरोटं बन्धयेत्क्षिप्रं गगनं तत्र जारयेत् ॥ १२.५ ॥<br>
तेन पत्त्ररसेनैव साधयेद्गगनं पुनः ।<br>
सप्तधा भावितं तेन त्र्यूषणेन सहैकतः ।<br>
यन्त्रे विद्याधरे देवि गगनं तत्र जारयेत् ॥ १२.६ ॥<br>
मासमात्रेण देवेशि जीर्यते तत्समं समे ।<br>
समजीर्णे रसे देवि शतवेधी भवेद्रसः ॥ १२.७ ॥<br>
निशाचररसे देवि गन्धकं भावयेत्ततः ।<br>
भावयेत्सप्तवारं तु द्विपद्याश्च रसेन तु ॥ १२.८ ॥<br>
तारस्य पत्त्रलेपेन अर्धार्धकाञ्चनोत्तमम् ।<br>
गन्धके समजीर्णेऽस्मिन् शतवेधी रसो भवेत् ॥ १२.९ ॥<br>
पुनस्तं गन्धकं दत्त्वा पत्त्रलेपे रविं हरेत् ।<br>
तं रविं तारमध्ये तु त्रिगुणं वाहयेत्ततः ॥ १२.१० ॥<br>
हेमार्धे मिलितं हेम मातृकासमतां व्रजेत् ।<br>
पुनस्तं गन्धकं साक्षाद्द्रावयित्वा द्रुतं कुरु ॥ १२.११ ॥<br>
रसेन्द्रं मर्दयेत्तेन गतदेहं तु कारयेत् ।<br>
लेपमात्रेण तेनैव कुष्ठानष्टादश प्रिये ।<br>
अर्शो भगंदरं लूतां शिरोरोगांश्च नाशयेत् ॥ १२.१२ ॥<br>
निशाचररसे भाव्यं सप्तवारं तु तालकम् ।<br>
तेनैव घातयेद्वङ्गं वङ्गं तारे तु निर्वहेत् ॥ १२.१३ ॥<br>
तं तारं जारयेत्सूते तत्सूतं बन्धनं व्रजेत् ।<br>
लेपमात्रेण तेनैव चतुःषष्टितमो भवेत् ॥ १२.१४ ॥<br>
चतुःषष्टितमे भागे शुल्ववेधं तु दापयेत् ।<br>
शुल्वं तु दापयेत्तारे तत्तारं काञ्चनं भवेत् ।<br>
तत्तारं जायते श्रेष्ठं धर्मकामार्थमोक्षदम् ॥ १२.१५ ॥<br>
निशाचरस्य पुष्पाणि सूक्ष्मचूर्णानि कारयेत् ।<br>
पलानि दश चूर्णस्य रसैर्धात्र्यास्तु भावयेत् ॥ १२.१६ ॥<br>
घृतेन मधुनालोड्य नवभाण्डे विनिक्षिपेत् ।<br>
धान्यराशौ निधातव्यं त्रिसप्ताहं सुरेश्वरि ॥ १२.१७ ॥<br>
तेन भक्षितमात्रेण वलीपलितवर्जितः ॥ १२.१८ ॥<br>
वल्कलं सूक्ष्मचूर्णं तु मधुना सहितं लिहेत् ।<br>
अर्धमासप्रयोगेण प्रत्यक्षोऽयं भवेत्प्रिये ॥ १२.१९ ॥<br>
तस्य मूत्रपुरीषेण शुल्वं भवति काञ्चनम् ।<br>
मासमात्रप्रयोगेण पन्नगः काञ्चनं भवेत् ॥ १२.२० ॥<br>
ग्राह्यं तत्फलतैलं वा यन्त्रे पातालसंज्ञके ।<br>
तेन तैलेन देवेशि रसं संकोचयेद्बुधः ॥ १२.२१ ॥<br>
तत्क्षणाज्जायते देवि पट्टबद्धो महारसः ॥ १२.२२ ॥<br>
कटुकं कङ्कणं कार्यं रसलिङ्गे वरानने ।<br>
संकोच्य मारणं तेन कर्तव्यं परमाद्भुतम् ॥ १२.२३ ॥<br>
निशाचररसे क्षिप्तं सप्तवारं तु भास्करम् ।<br>
कालिकारहितं तेन जायते कनकप्रभम् ॥ १२.२४ ॥<br>
तत्तारेण समं बाह्यं तेन सिक्तं तु वापितम् ।<br>
दशांशं वेधयेत्सूतं दश पीतं शतेन च ॥ १२.२५ ॥<br>
शतं वेधयते लक्षं सहस्रं कोटिवेधकम् ।<br>
दशांशं कोटिवेधि स्यात्कोटिवेधि समेन च ॥ १२.२६ ॥<br>
पुनरन्यं प्रवक्ष्यामि रसबन्धं सुदुर्लभम् ॥ १२.२७ ॥<br>
त्रैलोक्यजननी या स्यादोषधी अजनायिका ।<br>
तस्याः सम्पर्कमात्रेण बद्धस्तिष्ठति पारदः ॥ १२.२८ ॥<br>
सप्ताहं मर्दितस्तस्या महौषध्या रसेन सः ।<br>
शतांशेनैव वेधेन कुरुते दिव्यकाञ्चनम् ॥ १२.२९ ॥<br>
द्विसप्ताहं रसे तस्या मर्दनाद्वरवर्णिनि ।<br>
लक्षवेधी रसः साक्षादष्टौ लोहानि काञ्चनम् ॥ १२.३० ॥<br>
त्रिसप्ताहेन देवेशि दशलक्षाणि विध्यति ।<br>
चतुर्थे चैव सप्ताहे कोटिवेधी महारसः ॥ १२.३१ ॥<br>
स्वेदतापननिघृष्टो महौषध्या रसेन तु ।<br>
ददाति खेचरीं सिद्धिमनिवारितगोचरः ॥ १२.३२ ॥<br>
कामयेत्कामिनीनां तु सहस्रं दिवसान्तरे ।<br>
नष्टच्छायो ह्यदृश्यश्च त्रैलोक्यं च भ्रमेद्रसैः ॥ १२.३३ ॥<br>
महौषध्या रसेनैव मृतसंजीवनं भवेत् ।<br>
अनेन घातयेत्सूतं पञ्चावस्थं कुरु प्रिये ॥ १२.३४ ॥<br>
मृतस्य दापयेन्नस्यं हस्तपादौ तु मर्दयेत् ।<br>
तस्य तु प्रविशेज्जीवो मृतस्यापि वरानने ॥ १२.३५ ॥<br>
पुनरन्यं प्रवक्ष्यामि रसबन्धं सुदुर्लभम् ।<br>
नरसाररसेनैव क्षणाद्बध्येत सूतकः ॥ १२.३६ ॥<br>
नरसाररसं दत्त्वा द्विपदीरजसा सह ।<br>
दिनान्ते बन्धमायाति सर्वलोहानि रञ्जयेत् ॥ १२.३७ ॥<br>
नरसाररसेनैव जीर्णे षड्गुणपन्नगे ।<br>
तारे ताम्रेऽपि वा देवि भावयेत्तं मनःशिलाम् ॥ १२.३८ ॥<br>
निर्गन्धा जायते सा तु घातयेत्तद्रसायनम् ।<br>
द्विपदीरजसा सार्धं निःसत्त्वः पन्नगो भवेत् ॥ १२.३९ ॥<br>
नरसाररसेनैव जीर्णे षड्गुणपन्नगे ।<br>
तारे ताम्रेऽपि वा देवि कोटिवेधी भवेद्रसः ॥ १२.४० ॥<br>
नरसाररसस्तन्ये भावनाः सप्तधा पृथक् ।<br>
रसेन्द्रं दापयेद्ग्रासं यन्त्रे विद्याधराह्वये ॥ १२.४१ ॥<br>
जीर्यते गगनं देवि निर्मुखं च वरानने ।<br>
नरसाररसेनैव कीटमारीरसेन च ।<br>
द्रावयेद्गगनं देवि तीक्ष्णं लोहं च पन्नगम् ॥ १२.४२ ॥<br>
नरसाररसेनैव हनूमत्या रसेन च ।<br>
जायते काञ्चनं दिव्यं निषेकाद्भास्करप्रिये ॥ १२.४३ ॥<br>
नरसाररसे दत्त्वा मञ्जिष्ठारक्तचन्दनम् ।<br>
स्वरसे मर्दयेत्पश्चात्पन्नगं देवि सेचयेत् ॥ १२.४४ ॥<br>
तत्क्षणात्काञ्चनं दिव्यं सप्तवारं निषेचितम् ।<br>
रविघृष्टं तु तं देवि पन्नगं त्रिगुणं प्रिये ॥ १२.४५ ॥<br>
तच्छुल्वं हेमसंकाशं तारपञ्चांशयोजितम् ।<br>
अष्टमांशयुतं हेम हेमकर्मणि चौषधम् ॥ १२.४६ ॥<br>
नरसाररसे भाव्यं सप्तवारं तु हिङ्गुलम् ।<br>
तेनैव घातयेत्तीक्ष्णं भस्मीभूतत्वमादिशेत् ॥ १२.४७ ॥<br>
तद्भस्म ताम्रपिष्टं तु त्रिगुणं तेन निर्वहेत् ॥ १२.४८ ॥<br>
तच्छुल्वं हेमसंकाशं तारमष्टांशयोजितम् ।<br>
तारहेम समांशं तु द्विगुणं पित्तलं भवेत् ॥ १२.४९ ॥<br>
नरसाररसे भाव्यं रसकं सप्तवारतः ।<br>
तं रसं रसकं चैव तीक्ष्णं लोहं च पन्नगम् ॥ १२.५०ः१ ॥<br>
नरसाररसेनैव तेनैवैकत्र मर्दयेत् ।<br>
तत्क्षणाज्जायते बन्धो रसस्य रसकस्य च ॥ १२.५०ः२ ॥<br>
तीक्ष्णं नागं तथा शुल्वं रसकेन तु रञ्जयेत् ।<br>
समस्तं जायते हेम कूष्माण्डकुसुमप्रभम् ॥ १२.५१ ॥<br>
पुनरन्यं प्रवक्ष्यामि रसबन्धं सुदुर्लभम् ॥ १२.५२ ॥<br>
कङ्कालखेचरी नाम ओषधी परमेश्वरि ।<br>
तस्यास्तैलं तु संगृह्य माघखेचरिसंयुतम् ।<br>
भावयेत्दिनमेकं तु पात्रे भास्करनिर्मिते ॥ १२.५३ ॥<br>
द्वितीये वासरे प्राप्ते वज्ररत्नं तु घातयेत् ।<br>
अनले धामयेत्तत्तु सुतप्तज्वलनप्रभम् ॥ १२.५४ ॥<br>
कङ्कालखेचरीतैले वज्ररत्नं निषेचयेत् ।<br>
दशवारं निषिक्तं तु भस्माकारं हि जायते ॥ १२.५५ ॥<br>
तद्धेमपक्वबीजं तु तेन भस्मसमं कुरु ।<br>
त्रिभागं टङ्कणं दत्त्वा अन्धमूषागतं धमेत् ।<br>
तत्क्षणान्मिलति द्वंद्वं वज्ररत्नं च काञ्चनम् ॥ १२.५६ ॥<br>
चन्द्रहेम वरारोहे समं जारयते यदि ।<br>
कोटिवेधी रसो देवि लोहान्यष्टौ च विध्यति ॥ १२.५७ ॥<br>
पुनरन्यं प्रवक्ष्यामि रसबन्धं सुदुर्लभम् ॥ १२.५८ ॥<br>
सबीजा चौषधी ग्राह्या काचिद्गुल्मलता प्रिये ।<br>
मन्त्रसिंहासनी नाम द्वितीया देवि खेचरी ।<br>
पातालयन्त्रे तत्तैलं गृह्णीयात्ताम्रभाजने ॥ १२.५९ ॥<br>
तस्य तैलस्य मध्ये तु प्रक्षिपेत्खेचरीरसम् ।<br>
मेदिनीयन्त्रमध्ये तु स्थापयेत्तु वरानने ॥ १२.६० ॥<br>
पूर्वौषध्या तु तद्देवि गगनं मेदिनीतले ।<br>
रसग्रासं ततो दत्त्वा मर्दनाद्गोलकं कुरु ॥ १२.६१ ॥<br>
बद्ध्वा पोटलिकां तेन गगनं तेन जारयेत् ।<br>
समे तु गगने जीर्णे बद्धस्तिष्ठति सूतकः ॥ १२.६२ ॥<br>
भस्त्राफूत्कारयुक्तेन धाम्यमानेन नश्यति ।<br>
काकविष्ठासमं रूपं समजीर्णस्य जायते ॥ १२.६३ ॥<br>
द्विगुणे गगने जीर्णे अष्टौ लोहानि संहरेत् ॥ १२.६४ ॥<br>
पुनरन्यं प्रवक्ष्यामि रसबन्धं सुदुर्लभम् ॥ १२.६५ ॥<br>
शिवदेहात्समुत्पन्ना ओषधी तुरसिंहनी ।<br>
जारयेद्गन्धकं सा तु जारयेत्सापि तालकम् ॥ १२.६६ ॥<br>
काञ्चनं जारयेत्सापि रसेन्द्रं सा च बद्धयेत् ।<br>
प्रवालं जारयेत्सा तु गगनं द्रावयेत्तथा ।<br>
वज्रं च घातयेत्सा तु सर्वसत्त्वं च पातयेत् ॥ १२.६७ ॥<br>
जारयेत्सर्वलोहानि सत्त्वान्यपि च पाचयेत् ।<br>
हरींदरीरसे न्यस्य गोशृङ्गे तु वरानने ।<br>
धान्यराशौ निधातव्यं मृतं तिष्ठति सूतकम् ॥ १२.६८ ॥<br>
दिव्यौषध्या रसेनैव रसेन्द्रः सुरवन्दिते ।<br>
समे तु कनके जीर्णे दशकोटीस्तु वेधयेत् ॥ १२.६९ ॥<br>
पञ्चमे लक्षकोटिस्तु षड्गुणे स्पर्शवेधकः ।<br>
सप्तमे धूमवेधी स्यातष्टमे त्ववलोकतः ।<br>
नवमे शब्दवेधी स्यादत ऊर्ध्वं न विद्यते ॥ १२.७० ॥<br>
भ्रमन्ति पशवो मूढाः कुलौषधिविवर्जिताः ।<br>
तृणौषधिरसानां च नैव सिद्धिः प्रजायते ॥ १२.७१ ॥<br>
तस्मात्सर्वप्रयत्नेन ज्ञातव्या तु कुलौषधी ॥ १२.७२ ॥<br>
दिव्यौषधी चतुःषष्टिः कुलमध्ये व्यवस्थिता ।<br>
नैव जानन्ति मूढास्ते देवमोहेन मोहिताः ॥ १२.७३ ॥<br>
अदिव्यास्तु तृणौषध्यो जायन्ते गिरिगह्वरे ॥ १२.७४ ॥<br>
तृणौषध्या रसे सूतं नैव बद्धं कदाचन ।<br>
अक्षयं च वरारोहे वह्निमध्ये न तिष्ठति ॥ १२.७५ ॥<br>
न खोटो न च वा भस्म नैव द्रव्यं करोति सः ।<br>
किं तत्द्रव्यं प्रकुर्वीत धाम्यमानो न तिष्ठति ॥ १२.७६ ॥<br>
पत्त्रे पाके कटे छेदे नैव तिष्ठति काञ्चने ।<br>
न वेधं च शतादूर्ध्वं करोति स रसः प्रिये ॥ १२.७७ ॥<br>
यावन्न बद्धमेकं तु विक्रीतं तत्तु काञ्चनम् ।<br>
धर्मार्थकाममोक्षार्थं नैव दद्यात्तु तत्प्रिये ॥ १२.७८ ॥<br>
श्रीदेव्युवाच<br>
निर्जीवत्वं गतः सूतः कथं जीवं ददाति च ।<br>
निर्जीवेन तु निर्जीवः कथं जीवति शंकर ॥ १२.७९ ॥<br>
श्रीभैरव उवाच<br>
दिव्यौषध्या यदा देवि रसेन्द्रो मूर्छितो भवेत् ।<br>
कालिकारहितः सूतस्तदा भवति पार्वति ॥ १२.८० ॥<br>
परस्य हरते कालं कालिकारहितो रसः ।<br>
अष्टानां चैव लोहानां मलं शमयति क्षणात् ॥ १२.८१ ॥<br>
महामूर्छागतं सूतं को वापि कथयेन्मृतम् ।<br>
दिव्यौषध्या रसेनैव जायते नष्टचेतनः ॥ १२.८२ ॥<br>
पञ्चभूतात्मकः सूतस्तिष्ठत्येव सदाशिवः ॥ १२.८३ ॥<br>
पुनरन्यं प्रवक्ष्यामि रसबन्धनमीश्वरि ॥ १२.८४ ॥<br>
क्ष्मापालेन हतं वज्रमनेनैव तु काञ्चनम् ।<br>
वज्रभस्म हेमभस्म तद्वै एकत्र बन्धयेत् ॥ १२.८५ ॥<br>
निशाचररसे जार्यं नरजीवेन जारयेत् ।<br>
तं सूतं मारयेद्भद्रे गजारिदिव्यकौषधी ॥ १२.८६ ॥<br>
भक्षितः स रसो येन सोऽपि साक्षात्सदाशिवः ।<br>
भक्षिते तोलकैकेन स्पर्शवेधी भवेन्नरः ॥ १२.८७ ॥<br>
प्रस्वेदात्तस्य गात्रस्य रसराजश्च वेध्यते ।<br>
प्रस्वेदादपि मूत्रेण अष्टौ लोहानि काञ्चनम् ॥ १२.८८ ॥<br>
लक्षवर्षसहस्राणि स जीवेत्साधकोत्तमः ।<br>
प्रजापतिः कृष्णतेजाः क्षणाद्बध्नाति सूतकम् ॥ १२.८९ ॥<br>
गजारिस्पर्शनाद्देवि क्ष्मापालेन च बध्यते ॥ १२.९० ॥<br>
वज्रवल्लीरसेनैव भावितं गगनं प्रिये ।<br>
जारयेद्वालुकायन्त्रे खोटो भवति तत्क्षणात् ॥ १२.९१ ॥<br>
मृतगोलकमाषैकं माषैकं हेमगोलकम् ।<br>
एकीकृत्य तु संमर्द्य लुङ्गाम्लेन दिनत्रयम् ।<br>
कर्षैकं नागपत्त्राणि रसकल्केन लेपयेत् ॥ १२.९२ ॥<br>
वेष्टयेद्वृश्चिकाल्या च तत्पिण्डं लेपयेत्ततः ।<br>
मारयेत्पन्नगं देवि शक्रगोपनिभं भवेत् ॥ १२.९३ ॥<br>
कर्षैकं तारपत्त्राणि मृतनागेन लेपयेत् ।<br>
वृश्चिकाल्या च तत्पत्त्रं लेपितं वेष्टयेत्ततः ॥ १२.९४ ॥<br>
तत्तारं म्रियते देवि सिन्दूरारुणसंनिभम् ।<br>
सहस्रांशेन तेनैव शुल्बवेधं प्रदापयेत् ॥ १२.९५ ॥<br>
जायते कनकं दिव्यं देवाभरणभूषणम् ॥ १२.९६ ॥<br>
क्षीरयुक्ता बहुफला ग्रन्थियुक्ता च पार्वति ।<br>
नाम्ना चटुलपर्णीति शस्यते रसबन्धने ॥ १२.९७ ॥<br>
एकवीराकन्दरसे मूकमूषागतं रसम् ।<br>
धमेन्मुखानिलैर्बद्धो भक्षणाय प्रशस्यते ॥ १२.९८ ॥<br>
रक्तकञ्चुकिकन्दं तु स्त्रीस्तन्येन तु पेषितम् ।<br>
मूषायां पूर्वयोगेन कुरुते रसबन्धनम् ॥ १२.९९ ॥<br>
वृश्चिकापत्त्रिकाबीजं नारीक्षीरसमन्वितम् ।<br>
धमयेत्पूर्ववत्सूतं भक्षणार्थाय वार्त्तिकः ॥ १२.१०० ॥<br>
वज्रकन्दं समादाय रसमध्ये विनिक्षिपेत् ।<br>
गजेन्द्राख्यं पुटं दत्त्वा सप्तधा बद्धतां नयेत् ॥ १२.१०१ ॥<br>
भक्षयेत्तं रसं प्राज्ञः षण्मासादमरो भवेत् ॥ १२.१०२ ॥<br>
लाङ्गलीकन्दमादाय कर्कोटीकन्दमेव च ।<br>
रसं तन्मध्यगं कृत्वा स्वेदयेन्मर्दयेत्पुनः ॥ १२.१०३ ॥<br>
म्रियते नात्र संदेहो ध्मातस्तीव्रानलेन तु ।<br>
शुकचञ्चुगतं सूतं पुटयेद्धामयेत्ततः ॥ १२.१०४ ॥<br>
शतांशं वेधकर्तायं देहसिद्धिकरो भवेत् ॥ १२.१०५ ॥<br>
हंसपादीरसं सूतं शूककन्दोदरे क्षिपेत् ।<br>
गजेन्द्रपुटनं दद्यात्म्रियते नात्र संशयः ॥ १२.१०६ ॥<br>
हंसाङ्घ्रिं शुकतुण्डीं च गृहीत्वा मर्दयेद्रसम् ।<br>
क्रौञ्चपादोदरे दत्त्वा ततो दद्यात्पुटत्रयम् ॥ १२.१०७ ॥<br>
म्रियते नात्र संदेहो लक्षवेधी महारसः ॥ १२.१०८ ॥<br>
तृणज्योतिरिति ख्याता शृणु दिव्यौषधी प्रिये ।<br>
निशासु प्रज्वलेन्नित्यं नाह्नि ज्वलति पार्वति ।<br>
तस्या मूले तु निक्षिप्तं क्षीरं रक्तं भवेत्प्रिये ॥ १२.१०९ ॥<br>
तन्मूलरसगन्धाभ्रैर्मातुलुङ्गाम्लपेषितैः ।<br>
शुल्बपत्त्रं विलिप्तं तु भवेद्धेम पुटत्रयात् ॥ १२.११० ॥<br>
तन्मूलचूर्णसंयुक्तो रसराजः सुरेश्वरि ।<br>
मातुलुङ्गरसे घृष्टमभ्रकं चरति क्षणात् ॥ १२.१११ ॥<br>
अथोच्चटीं प्रवक्ष्यामि रसबन्धकरीं प्रिये ।<br>
एकमेव भवेन्नालं तस्य रोम तु वेष्टनम् ॥ १२.११२ ॥<br>
तस्याग्रे च भवेत्पुष्पं शुकतुण्डस्य संनिभम् ।<br>
तत्पत्त्राणि च देवेशि शुकपिच्छनिभानि च ।<br>
तत्कन्दं कुष्ठसंस्थानं क्षीरं सिन्दूरसंनिभम् ॥ १२.११३ ॥<br>
जलं स्रवेन्मधूच्छिष्टं तत्समादाय पार्वति ।<br>
वेधयेत्सर्वलोहानि काञ्चनानि भवन्ति च ॥ १२.११४ ॥<br>
रसतालकतुत्थानि मर्दयेदुच्चटीरसैः ।<br>
आतपे म्रियते तप्तो रसो दिव्यौषधीबलात् ॥ १२.११५ ॥<br>
वेधयेत्सप्त लोहानि लक्षांशेन वरानने ॥ १२.११६ ॥<br>
अथ रक्तस्नुहीकल्पं वक्ष्यामि सुरसुन्दरि ।<br>
स्नुहीक्षीरेण शुल्बस्य पत्त्रलेपं तु कारयेत् ॥ १२.११७ ॥<br>
क्षीरेण तापयेद्भूयः सप्तवारं वरानने ।<br>
आवर्तितं भवेद्यावज्जाम्बूनदसमप्रभम् ॥ १२.११८ ॥<br>
अथातस्तिलतैलेन पाचयेच्च दिनत्रयम् ।<br>
तथा शुल्वस्य पत्त्राणि वेध्यं जाम्बुनदं भवेत् ॥ १२.११९ः१ ॥<br>
रसं रक्तस्नुहीक्षीरं कुनटीं गन्धकाभ्रकम् ।<br>
दरदं चैव लोहानि सहस्रांशेन वेधयेत् ॥ १२.११९ः२ ॥<br>
स्नुहीक्षीरं समादाय निशार्धं हेम चोभयम् ।<br>
कुनटीं गन्धचूर्णं च सर्वमेकत्र मर्दयेत् ॥ १२.१२० ॥<br>
अनेनैव प्रकारेण निशार्धं हेम शोधयेत् ।<br>
गुटिकाकृत्य तेनैव नागं विध्यति तत्क्षणात् ॥ १२.१२१ ॥<br>
अथातः स्थलपद्मिन्या दिव्यौषध्या विधिं शृणु ॥ १२.१२२ ॥<br>
पद्मिनीसदृशी पत्त्रैः पुष्पैरपि च तादृशी ।<br>
भङ्गे चैव भवेत्क्षीरं रक्तवर्णं सुशोभनम् ॥ १२.१२३ ॥<br>
आक्रम्य वामपादेन पश्येद्गगनमण्डलम् ।<br>
पश्येच्च तारकायुक्तं ग्रहनक्षत्रमण्डलम् ।<br>
लक्षयोजनतो देवि सा ज्ञेया स्थलपद्मिनी ॥ १२.१२४ ॥<br>
तस्याः पञ्चाङ्गमादाय हरगौरीसमन्वितम् ।<br>
मनःशिलातालयुक्तं माक्षिकेण समन्वितम् ॥ १२.१२५ ॥<br>
मर्दयेत्सप्तरात्रं तु तेन शुल्वं च वेधयेत् ।<br>
सहस्रांशेन देवेशि विद्धं भवति काञ्चनम् ॥ १२.१२६ ॥<br>
तस्याः पञ्चाङ्गमादाय पूर्वोक्तविधिना प्रिये ।<br>
चारयेत्सूतराजं तु मूकमूषागतं धमेत् ॥ १२.१२७ ॥<br>
म्रियते मूषिकामध्ये संकोचेन न संशयः ।<br>
तेनैव सर्वलोहानि सहस्रांशेन वेधयेत् ॥ १२.१२८ ॥<br>
अथातः सम्प्रवक्ष्यामि कुमुदिन्या विधिं प्रिये ।<br>
भित्त्वा काश्मीरिपाषाणे पूर्णिमायां तु कारयेत् ॥ १२.१२९ ॥<br>
तस्याः पञ्चाङ्गमादाय भावयेत्तु मनःशिलाम् ।<br>
खर्परे धारयित्वा तु भावयेत्तु पुनः पुनः ॥ १२.१३० ॥<br>
खर्परे द्रावितं नागं तत्कल्केन युतं कुरु ।<br>
काश्मीरद्रवतुल्यं हि जायते कनकं ध्रुवम् ॥ १२.१३१ ॥<br>
चित्रकस्य यथा ग्राह्यं कथयामि समासतः ॥ १२.१३२ ॥<br>
चित्रकस्त्रिविधो ज्ञेयो रक्तः कृष्णो रसायने ।<br>
शुक्लो व्याधिप्रशमने श्रेष्ठो मध्यः कनीयसः ॥ १२.१३३ ॥<br>
कृष्णं रक्तं सितं वापि हेमन्ते नोद्धरेद्बुधः ॥ १२.१३४ ॥<br>
कृष्णचित्रकमुत्पाट्य गोभिर्नाघ्रातमीश्वरि ।<br>
क्षीरमध्यस्थितं क्षीरं कृष्णवर्णं भवेत्क्षणात् ॥ १२.१३५ ॥<br>
तस्य पञ्चाङ्गचूर्णेन पारदं सह मर्दयेत् ।<br>
धमेच्च मूकमूषायां खोटो भवति तत्क्षणात् ॥ १२.१३६ ॥<br>
रक्ताम्बरधरो भूत्वा रक्तमाल्यानुलेपनः ।<br>
कृष्णपक्षे तु पञ्चम्यां रक्तशाल्योदनेन तु ।<br>
बलिं दत्त्वा महादेवि रक्तचित्रकमुद्धरेत् ॥ १२.१३७ ॥<br>
रक्तचित्रकचूर्णेन वङ्गस्तापैस्त्रिभिस्त्रिभिः ।<br>
सर्वदोषविनिर्मुक्तः स्तम्भमायाति तत्क्षणात् ॥ १२.१३८ ॥<br>
तन्मूलं सूतकं चाम्ले कङ्गुणीतैलसेवनात् ।<br>
एकविंशतिवारेण शुल्वं शुद्धं भविष्यति ॥ १२.१३९ ॥<br>
रक्तचित्रकभल्लात- तैललिप्तं पुटेन तु ।<br>
चन्द्रार्कपत्त्रं देवेशि जायते हेम शोभनम् ॥ १२.१४० ॥<br>
नागिनीकन्दसूतेन्द्रं रक्तचित्रकसंयुतम् ।<br>
पत्त्रलेपप्रमाणेन चन्द्रार्कं काञ्चनं भवेत् ॥ १२.१४१ ॥<br>
रक्तचित्रकसंयुक्तो रसोऽपि सर्वदो भवेत् ॥ १२.१४२ ॥<br>
ज्योतिष्मतीतैलविधिं वक्ष्यामि शृणु पार्वति ॥ १२.१४३ ॥<br>
ज्योतिष्मती नाम लता या च काञ्चनसंनिभा ।<br>
वल्लीवितानबहुला हेमवर्णफला शुभा ॥ १२.१४४ ॥<br>
आषाढपूर्वपक्षे तु गृहीत्वा बीजमुत्तमम् ।<br>
तिलवत्क्वाथयित्वा तु हस्तैः पादैरथापि वा ।<br>
तस्य तैलं समादाय कुम्भे ताम्रमये क्षिपेत् ॥ १२.१४५ ॥<br>
तापयेद्भूगतं कुम्भं क्रमादूर्ध्वं तुषाग्निना ।<br>
षण्मासे तु व्यतिक्रान्ते स घटः काञ्चनं भवेत् ॥ १२.१४६ ॥<br>
तं तु हेममयं कृत्वा तैलमाक्षिकमिश्रितम् ।<br>
प्रतिवापे निषिञ्चेत्तथेम ताम्रसमं भवेत् ॥ १२.१४७ ॥<br>
तथाच शतवेधि स्याद्विद्यारत्नमनुत्तमम् ॥ १२.१४८ ॥<br>
दग्धारोहां प्रवक्ष्यामि रसबन्धकरीं प्रिये ।<br>
स्पर्शवेधे तु सा ज्ञेया सर्वकार्यार्थसाधिनी ॥ १२.१४९ ॥<br>
शस्त्रच्छिन्ना महादेवि दग्धा वा पावकेन तु ।<br>
प्ररोहति क्षणाद्दिव्या दग्धा छिन्ना महौषधी ॥ १२.१५० ॥<br>
रक्तं पीतं सितं कृष्णं तस्याः पुष्पं प्रजायते ।<br>
चणकस्येव पत्त्राणि सुप्रसूतानि लक्षयेत् ॥ १२.१५१ ॥<br>
सा स्थिता गोमतीतीरे गङ्गायामर्बुदे गिरौ ।<br>
उज्जयिन्या दक्षिणतो वनान्तेषु च दृश्यते ॥ १२.१५२ ॥<br>
तस्याः कन्दरसं दिव्यं कृष्णराजिसमन्वितम् ।<br>
ताम्बूलेन समं कृत्वा गुटिकां कारयेद्बुधः ॥ १२.१५३ ॥<br>
सर्वेषामेव लोहानां द्रुतानां वह्निमध्यतः ।<br>
सहस्रं वेधयित्वा तु काञ्चनं कुरुते क्षणात् ॥ १२.१५४ ॥<br>
तथैव म्रियते सूतः कान्तहेमाभ्रसंयुतः ।<br>
कुरुते काञ्चनं दिव्यं देवाभरणभूषणम् ॥ १२.१५५ ॥<br>
कटुतुम्बीति विख्यातां देवि दिव्यौषधीं शृणु ॥ १२.१५६ ॥<br>
तस्या बीजानि संगृह्य सूक्ष्मचूर्णानि कारयेत् ॥ १२.१५७ ॥<br>
एकविंशतिवारांस्तु भाव्यं धात्रीरसेन तु ।<br>
पयसा सहितेनैव विश्वभेषजसंयुतम् ॥ १२.१५८ ॥<br>
बीजं यन्त्रे विनिक्षिप्य तैलं संगृह्य पण्डितः ।<br>
रसं मूर्छापयेत्तेन चक्रमर्देन मर्दयेत् ॥ १२.१५९ ॥<br>
गोपित्तं शिखिपित्तं च काङ्क्षीकासीससंयुतम् ।<br>
तारतुल्यानि चैतानि सर्वेषां सूतकः समः ॥ १२.१६० ॥<br>
मेषशृङ्गे निधातव्यं मासमेकं निरन्तरम् ।<br>
लोहदण्डेन संसिक्तं सर्वलोहानि वेधयेत् ॥ १२.१६१ ॥<br>
गन्धकं लोहदण्डेन एकविंशतिभावितम् ।<br>
युक्तं लोहमनेनैव जम्बीररससंयुतम् ॥ १२.१६२ः१ ॥<br>
सबीजं सूतकोपेतमन्धमूषानिवेशितम् ।<br>
भूगतं मासमेकं तु तारं काञ्चनतां नयेत् ॥ १२.१६२ः२ ॥<br>
दलस्य भागमेकं तु तारपञ्चकमेव च ।<br>
शुल्वस्य पञ्चभागं च बीजस्यैकं च योजयेत् ॥ १२.१६३ ॥<br>
एते द्वादश भागाः स्युः सर्वं तद्धारयेत्क्षितौ ।<br>
स्थानस्यास्य निषेकं तु भूदण्डेन तु कारयेत् ॥ १२.१६४ ॥<br>
पञ्चविंशद्दिनान्ते तु जायते कनकोत्तमम् ॥ १२.१६५ ॥<br>
क्षीरकन्दविधिं वक्ष्ये सर्वसिद्धिकरं परम् ।<br>
चतुर्वर्णविधं तत्र रक्तकन्दः प्रशस्यते ॥ १२.१६६ ॥<br>
भग्नमेतच्छ्रवेत्क्षीरं रक्तवर्णं सुशोभनम् ॥ १२.१६७ ॥<br>
मेघानां तु निनादेन संजातैरुपशोभितैः ।<br>
पत्त्रैः स्नुहीसमैः स्निग्धैः सप्तभिर्हेमसुप्रभैः ।<br>
बन्धनं रसराजस्य सर्वसत्त्ववशंकरम् ॥ १२.१६८ ॥<br>
तस्य क्षीरं तु संगृह्य तारं निर्वापयेद्बुधः ।<br>
धमेद्धवाग्निना चैव जायते हेम शोभनम् ॥ १२.१६९ ॥<br>
तिन्तिणीपत्त्रनिर्यासैरीषत्ताम्ररजोयुतम् ।<br>
मर्दयेत्पारदं प्राज्ञो रसबन्धो भविष्यति ॥ १२.१७० ॥<br>
तोयमध्ये विनिक्षिप्य गुटिका वज्रवद्भवेत् ॥ १२.१७१ ॥<br>
शाकवृक्षस्य देवेशि निष्पीड्य रसमुत्तमम् ।<br>
रक्तचन्दनसंयुक्तं सर्वलोहानि जारयेत् ॥ १२.१७२ ॥<br>
गन्धपाषाणगन्धेन आयसे विनियोजयेत् ।<br>
मिलन्ति सर्वलोहानि द्रवन्ति सलिलं यथा ॥ १२.१७३ ॥<br>
गन्धकं रसकं ताप्यं पारदं रक्तचन्दनम् ।<br>
रुदन्त्या रससंयुक्तं तारमायाति काञ्चनम् ॥ १२.१७४ ॥<br>
शाकवृक्षस्य निर्यासं पत्त्रे तस्य च गालयेत् ।<br>
शिग्रुमूलस्य चूर्णं तु तद्रसेन विमर्दयेत् ॥ १२.१७५ ॥<br>
प्रलिप्य शुल्वपत्त्राणि पुटे क्षिप्त्वा विपाचयेत् ।<br>
तद्द्रुतं काञ्चनं दिव्यं भवेल्लक्षणसंयुतम् ॥ १२.१७६ ॥<br>
फलानि शाकवृक्षस्य परिपक्वानि संगृहेत् ।<br>
तद्रसेन युतं प्राज्ञः सप्तरात्रं तु भावयेत् ॥ १२.१७७ ॥<br>
तद्रसेन समायुक्तं मञ्जिष्ठामिश्रितं तथा ।<br>
लेपयेत्तारपत्त्राणि ध्मातं भवति काञ्चनम् ॥ १२.१७८ ॥<br>
देवदाल्या महौषध्या विधिं वक्ष्यामि तत्परम् ।<br>
सा श्वेता व्याधिनाशे च कृष्णा पीता रसायने ॥ १२.१७९ ॥<br>
पौर्णमास्यां त्रयोदश्यां राहुग्रस्ते दिवाकरे ।<br>
अथवा कृष्णपञ्चम्यामिमां विधिवदुद्धरेत् ॥ १२.१८० ॥<br>
देवदालीफलं देवि विष्णुक्रान्ता च सूतकम् ।<br>
मूर्छयेद्बन्धयेत्क्षिप्रं शुल्वं हेम करोति च ॥ १२.१८१ ॥<br>
देवदालीफलं मूलमीश्वरीरस एव च ।<br>
तोयेन मर्दितं कृत्वा वङ्गं स्तम्भयति क्षणात् ॥ १२.१८२ ॥<br>
अतः परं प्रवक्ष्यामि श्वेतगुञ्जाविधिं प्रिये ॥ १२.१८३ ॥<br>
कृष्णपक्षे चतुर्दश्यामष्टम्यां वा सुरार्चिते ।<br>
कपाले मृत्तिकां न्यस्य सेचयेत्सलिलेन तु ॥ १२.१८४ ॥<br>
बीजानि सितगुञ्जायाः पुष्पयोगेन वापयेत् ।<br>
वक्ष्यमाणेन मन्त्रेण कुर्यात्संग्रहणं तथा ॥ १२.१८५ ॥<br>
नमो भगवति श्वेतवल्लि श्वेतपर्वतवासिनि सर्वकार्याणि कुरु कुरु अप्रतिहते नमो नमः स्वाहा ।<br>
अनेन मनुना प्रोक्ता सिद्धिर्भवति नान्यथा ।<br>
षण्मासेन तथा वल्लीं मन्त्रपूतेन रक्षयेत् ॥ १२.१८६ ॥<br>
शुद्धशुल्वं तु संगृह्य मूषामध्ये तु संस्थितम् ।<br>
त्रिपञ्चपलसंख्यं तु कर्षार्धसितगुञ्जया ॥ १२.१८७ ॥<br>
सहैकत्र भवेत्तारं तस्य गन्धविवर्जितम् ।<br>
ब्रह्मरीतिसमायुक्तं गुञ्जाचूर्णं सहैकतः ।<br>
देवानां भूषणं देवि जायते हेम शोभनम् ॥ १२.१८८ ॥<br>
चन्द्रोदकेन देवेशि वक्ष्यामि रसबन्धनम् ॥ १२.१८९ ॥<br>
शुक्लपक्षे पूर्णमास्यां दृष्ट्वा पूर्णेन्दुमण्डलम् ।<br>
निर्गच्छन्ति महीं भित्त्वा चन्द्रतोयान्यनेकधा ॥ १२.१९० ॥<br>
कानिचिन्मृत्तिवर्णानि रसेन लवणानि तु ।<br>
कानिचिच्चन्द्रतुल्यानि व्योमभासानि कानिचित् ।<br>
चन्द्रवृद्ध्याभिवर्धेरन् क्षीयेरन् तत्क्षयेण तु ॥ १२.१९१ ॥<br>
दृष्ट्वा चन्द्रोदकं मन्त्री पौर्णमास्यां विशेषतः ।<br>
निर्गच्छति महीं भित्त्वा चन्द्रवृद्ध्या विवर्धते ॥ १२.१९२ ॥<br>
क्षेत्रबन्धं पुरा कृत्वा देवमभ्यर्च्य शंकरम् ।<br>
चतुर्दश्यां च तत्क्षेत्रं पूजयित्वा विचक्षणः ।<br>
अहोरात्रोषितो भूत्वा बलिं तत्र निवेदयेत् ॥ १२.१९३ ॥<br>
पूर्णमास्यां च रात्रौ च गत्वा तस्य समीपतः ।<br>
चन्द्रोदकं तु संगृह्य मन्त्रयुक्तं सुमन्त्रितम् ।<br>
आलोड्य मधुसर्पिर्भ्यां पिबेत्तत्तु समाहितः ॥ १२.१९४ ॥<br>
पीतमात्रेण तेनैव मूर्छा भवति तत्क्षणात् ।<br>
चन्द्रोदये ततो दृष्टे क्षीरं तस्य तु दापयेत् ।<br>
सप्तरात्रप्रयोगेण चन्द्रवन्निर्मलो भवेत् ॥ १२.१९५ ॥<br>
एकविंशतिरात्रेण जीवेद्ब्रह्मदिनत्रयम् ।<br>
एकमासप्रयोगेण ब्रह्मायुः स भवेन्नरः ॥ १२.१९६ ॥<br>
चन्द्रोदकेन गगनं रसं हेम च मर्दयेत् ।<br>
मूषामध्यगतं ध्मातं तत्क्षणाद्गुटिका भवेत् ॥ १२.१९७ ॥<br>
अयं च स्पर्शमात्रेण लोहान्यष्टौ च वेधयेत् ॥ १२.१९८ ॥<br>
तद्रसेन रसं भाव्यं वज्रेण समजारितम् ।<br>
चतुःषष्ट्यंशतः पिण्डे द्विगुणे तु सहस्रकम् ॥ १२.१९९ ॥<br>
दशसंकलिकाबद्धं गुञ्जामात्रं रसं नरः ।<br>
त्रिलोहवेष्टितं वक्त्रे धृत्वा चादृश्यतां व्रजेत् ॥ १२.२०० ॥<br>
ओं नमो रुद्राय दंष्ट्रोत्कटाय विघ्ननाशाय दिशां रक्ष रक्ष विदिशां रक्ष रक्ष रुद्रो विज्ञापयति हुं फट्स्वाहा ।<br>
ओं नमो भगवते रुद्राय त्रिशूलहस्ताय अमृतोद्भवाय रक्ष रक्ष फट्स्वाहा ।<br>
अथातः सम्प्रवक्ष्यामि कर्तरीरसबन्धनम् ॥ १२.२०१ ॥<br>
असुराणां समायोगे क्रोधाविष्टेन चेतसा ।<br>
सुदर्शनं महाचक्रं प्रेरितं मुरवैरिणा ॥ १२.२०२ ॥<br>
भालपट्टात्ततस्तस्य निपेतुः स्वेदबिन्दवः ।<br>
ते भूमौ पतिता दिव्याः संजाताः कर्तरीरसः ॥ १२.२०३ ॥<br>
रक्षार्थं स्थापितं तत्र विष्णुना च सुदर्शनम् ।<br>
चक्रतुल्यं भ्रमत्येतदायुधानि निकृन्तति ॥ १२.२०४ ॥<br>
कुरुते गर्जितं नादं धूमं ज्वालां विमुञ्चति ।<br>
कर्तरी दृष्टिमात्रेण तथान्या शब्दकर्तरी ॥ १२.२०५ ॥<br>
सा स्पर्शकर्तरी छाया- कर्तरी धूमकर्तरी ।<br>
सा ज्वालाकर्तरी चैव शक्तिर्घोरस्य कर्तरी ॥ १२.२०६ ॥<br>
लोकानां तु हितार्थाय घोरशक्तिर्व्यवस्थिता ।<br>
रसरूपा महाघोरा असिद्धानां तु छेदिनी ॥ १२.२०७ ॥<br>
तस्याः क्षेत्रं यदा गच्छेतघोरास्त्रं जपेत्तदा ।<br>
पुनर्घोरं न्यसेत्तत्र अथास्त्रं विन्यसेद्बुधः ॥ १२.२०८ ॥<br>
अनुलोमविलोमेन देहेऽधिष्ठाप्य कर्तरीम् ।<br>
मुद्रया मुद्रयेत्तां तु अघोरास्त्रेण योजिताम् ॥ १२.२०९ ॥<br>
दीपेनाराधयेत्तां तु स्तम्भयेद्धूपनेन च ।<br>
विष्टरामुद्रया तां तु स्थानयोगं नियोजयेत् ॥ १२.२१० ॥<br>
कञ्चुकी तु शिला क्रान्ता कुमारी वज्रकन्दकम् ।<br>
योषिद्रक्तं गवां मूत्रं तिलकः सर्ववश्यकृत् ॥ १२.२११ ॥<br>
अथातः सम्प्रवक्ष्यामि विषोदरसबन्धनम् ॥ १२.२१२ ॥<br>
विषोदकं विषसमं घृतवच्च घृतोदकम् ।<br>
सितपीतादिवर्णाढ्यं तच्च देवि रसोत्तमम् ॥ १२.२१३ ॥<br>
तत्र गत्वा वनोद्देशे स्मरेद्घोरसहस्रकम् ।<br>
केशाः क्षिप्ताः स्फुटन्त्यस्मिनात्मच्छाया न दृश्यते ॥ १२.२१४ ॥<br>
तैलं च गोलकाकारं घृतं चैव विसर्पति ।<br>
गन्धकस्य हरेद्गन्धं लवणाम्लं च जायते ॥ १२.२१५ ॥<br>
आप्त्वा पालाशपत्त्रेण कटुकालाबुके क्षिपेत् ।<br>
विषोदकं गन्धकं च हरबीजं च तत्समम् ॥ १२.२१६ ॥<br>
अजाक्षीरेण पिष्ट्वा तु शुल्वपत्त्राणि लेपयेत् ।<br>
तत्पुटेन च देवेशि सिन्दूरारुणसंनिभम् ।<br>
शतांशेनैव देवेशि सर्वलोहानि वेधयेत् ॥ १२.२१७ ॥<br>
अनेन विधिना देवि नागः सिन्दूरतां व्रजेत् ।<br>
सहस्रांशेन तस्यैवं तारं वेधं प्रदापयेत् ॥ १२.२१८ ॥<br>
रक्तं पीतं तथा कृष्णमुत्तरोत्तरकार्यकृत् ॥ १२.२१९ ॥<br>
त्रिपलं कान्तपात्रे वा पात्रेऽलाबुमयेऽपि वा ।<br>
गृहीत्वा पूर्ववत्पत्त्रैः पालाशैर्वेष्टयेद्बहिः ॥ १२.२२० ॥<br>
स्थापयेद्धान्यराशौ तु दिवसानेकविंशतिम् ।<br>
महिषीक्षीरमध्ये तु बिन्दुमेकं तु साधयेत् ॥ १२.२२१ ॥<br>
पायसं भक्षयेद्यस्तु मध्वाज्येन तु संयुतम् ।<br>
यावच्चूर्णपलं देवि जीवेत्तद्बिन्दुसंख्यया ॥ १२.२२२ ॥<br>
लाङ्गली गृहधूमं च सिन्दूरं रजनीद्वयम् ।<br>
मेषशृङ्गीं च शृङ्गीं च कृष्णोन्मत्तं च मारकम् ॥ १२.२२३ः१ ॥<br>
सबीजं सूतकं चैव विषतोयेन मर्दितम् ।<br>
विषतोयेन मेधावी सप्तवारांश्च भावयेत् ॥ १२.२२३ः२ ॥<br>
अथवा भावयेत्तत्तु यावच्चूर्णं तु तद्भवेत् ।<br>
तेन नागं प्रतीवाप्य षोडशांशेन सम्भवेत् ॥ १२.२२४ ॥<br>
मूषाख्ये वेणुयन्त्रे च त्रिवारमपि भावयेत् ।<br>
धूमं परिहरेत्तस्य अङ्गव्याधिकरं परम् ॥ १२.२२५ ॥<br>
स्थापयेन्नागसिन्दूरं पात्रेऽलाबुमये ततः ।<br>
तच्चूर्णं तु शतांशेन तारपत्त्राणि वेधयेत् ॥ १२.२२६ ॥<br>
विषपानीयमादाय यवागौ वर्तितं शुभम् ।<br>
निषिक्तं तच्च वर्तेऽयं तारं भवति शोभनम् ॥ १२.२२७ ॥<br>
विषपानीयमादाय प्रक्षिपेच्च रसोत्तमे ।<br>
कुनटीगन्धपाषाण- विषटङ्कणलाङ्गली ॥ १२.२२८ः१ ॥<br>
नष्टपिष्टीकृतं खल्ले तारपत्त्राणि लेपयेत् ।<br>
अन्धमूषागतं ध्मातं निर्बीजं कनकं भवेत् ॥ १२.२२८ः२ ॥<br>
ओं श्रीनीलकण्ठाय ठ ठः ।<br>
अस्यायुतं जपेत् ।<br>
विषतृणविधिं वक्ष्ये समाहितमनाः शृणु ॥ १२.२२९ ॥<br>
गन्धमाक्षीकदरदं कुनट्या रससंयुतम् ।<br>
विषतृणसमायुक्तं मातुलुङ्गाम्लमर्दितम् ॥ १२.२३० ॥<br>
एतत्कल्कं पलमात्रं चौषध्या लेपनं कुरु ।<br>
निर्यासे तु पुटं कुर्यात्त्रिवारं हेम शोभनम् ॥ १२.२३१ ॥<br>
संजीवनीजलस्याथ विधिं वक्ष्यामि पार्वति ॥ १२.२३२ ॥<br>
शुक्रेणाराधितो देवि प्रागहं सुरवन्दिते ।<br>
दानवानां हितार्थाय मृतानां देवसंगरे ॥ १२.२३३ ॥<br>
मया संजीवनी विद्या दत्ता चोदकरूपिणी ।<br>
तया संजीविता दैत्या ये मृता देवसंगरे ॥ १२.२३४ ॥<br>
निक्षिप्ता मर्त्यलोके सा सम्यक्ते कथयाम्यहम् ॥ १२.२३५ ॥<br>
अस्ति मर्त्ये महापुण्या पवित्रा दक्षिणापथे ।<br>
नदी गोदावरी नाम प्रसिद्धा जाह्नवी यथा ॥ १२.२३६ ॥<br>
दक्षिणे च तटे तस्याः कदलीनगरं परम् ।<br>
तस्य दक्षिणतः शैलः सर्वलोकेषु विश्रुतः ॥ १२.२३७ ॥<br>
नाम्ना कृष्णगिरिश्चेति दृश्यते सर्वमङ्गले ।<br>
सुप्रसिद्धाम्बिका नाम ग्रामस्तस्यास्ति संनिधौ ॥ १२.२३८ ॥<br>
तत्राप्युदकमालोक्य परीक्ष्येत सुरार्चिते ॥ १२.२३९ ॥<br>
गृहीत्वा शुष्कवंशं तु क्षिपेत्तोयस्य मध्यतः ।<br>
जायते हरितं स्निग्धमहोरात्रेण निश्चितम् ।<br>
मुञ्चत्यङ्कुरपत्त्राणि दृश्यते तन्मनोहरम् ॥ १२.२४० ॥<br>
बलिपुष्पोपहारेण ततो देवीं समर्चयेत् ।<br>
क्षेत्राधिपं गणेशंच चण्डयोनीश्वरं तथा ॥ १२.२४१ ॥<br>
तस्य मन्त्रं प्रवक्ष्यामि त्रिषु लोकेषु दुर्लभम् ॥ १२.२४२ ॥<br>
ओं चण्डाय पिनाकिने शूलहस्ताय ओं दिशां बन्धय विदिशां बन्धय ठठः ।<br>
तिलांश्च तण्डुलांश्चैव मन्त्रेणानेन सर्षपान् ।<br>
सप्ताभिमन्त्रितान्कृत्वा साधको दिक्षु निक्षिपेत् ॥ १२.२४३ ॥<br>
कटुकालाबुके तोयं कृतरक्षं समाहितः ।<br>
गृहीत्वा तत्प्रयत्नेन निजस्थानं समाश्रयेत् ॥ १२.२४४ ॥<br>
ओं नमोऽमृतेऽमृतरूपिणि अमृतं मे कुरु कुरु एवं रुद्र आज्ञापयति स्वाहा ।<br>
सप्ताभिमन्त्रितं कृत्वा मन्त्रेणानेन तज्जलम् ।<br>
दिनमेकं तथा सूतं स्वर्णमाषद्वयान्वितम् ।<br>
मर्दयेत्तेन तोयेन पिबेत्तत्तु विचक्षणः ॥ १२.२४५ ॥<br>
एकविंशतिरात्रेण क्षीराहारोऽथ यत्नतः ।<br>
जीवेत्कल्पायुतं साग्रं कामरूपो महाबलः ॥ १२.२४६ ॥<br>
योजनानां शतं गत्वा पुनरेव निवर्तते ।<br>
अवध्यः सर्वभूतानां स्वेच्छाचारः स खेचरः ॥ १२.२४७ ॥<br>
कनकं पारदं व्योम सममेकत्र योजयेत् ।<br>
मर्दयेत्तेन तोयेन सप्तवारं तु स्वेदयेत् ॥ १२.२४८ ॥<br>
स रसः सर्वलोहानि षष्ट्यंशेन तु वेधयेत् ॥ १२.२४९ ॥<br>
अथवा तं रसं दिव्यं मधुना सह भक्षयेत् ।<br>
मासमात्रप्रयोगेण जीवेद्ब्रह्मदिनायुतम् ॥ १२.२५० ॥<br>
तस्य मूत्रमलस्वेदैः शुल्वं भवति काञ्चनम् ॥ १२.२५१ ॥<br>
निर्वाते तोयमादाय अञ्जलित्रितयं पिबेत् ।<br>
पीतमात्रे भवेन्मूर्छा स्वास्थ्यं स्यात्प्रहरत्रयात् ॥ १२.२५२ ॥<br>
एकविंशद्दिनान्येवं क्षीराहारो भवेत्ततः ।<br>
अष्टवर्षाकृतिः प्राज्ञः कामरूपो महाबलः ॥ १२.२५३ ॥<br>
पश्येच्छिद्रां महीं सर्वां सप्तपातालसंयुताम् ।<br>
अवध्यो देवदैत्यानां कल्पायुश्च प्रजायते ॥ १२.२५४ ॥<br>
अथवोदकमादाय पारदं च मनःशिलाम् ।<br>
मर्दयेत्खल्लपाषाणे नष्टपिष्टं भवेत्ततः ॥ १२.२५५ ॥<br>
स्वेदयेत्सप्तरात्रं तु त्रिलोहेन च वेष्टयेत् ॥ १२.२५६ ॥<br>
अन्तर्धानं क्षणाद्गच्छेत्विद्याधरपतिर्भवेत् ।<br>
सिद्धकन्याशतवृतो यावत्कल्पान् चतुर्दश ॥ १२.२५७ ॥<br>
दिनेषु तेषु सर्वेषु दद्याच्छाल्योदनं घृतम् ।<br>
पयसा च समायुक्तं नित्यमेवं तु कारयेत् ॥ १२.२५८ ॥<br>
उष्णोदकविधिं वक्ष्ये समाहितमनाः शृणु ।<br>
पश्येदुष्णोदकं यत्र वासं तत्रैव कारयेत् ॥ १२.२५९ ॥<br>
अस्ति गोदावरी नाम महाराष्ट्रेऽतिविश्रुता ।<br>
तस्या उत्तरभागे तु सह्याद्रिः पुण्यपर्वतः ॥ १२.२६० ॥<br>
तत्र मातापुरं नाम प्रसिद्धं देवतागृहम् ।<br>
तस्मादुत्तरतो देवि कम्पाख्यं नगरं परम् ॥ १२.२६१ ॥<br>
तत्र कम्पेश्वरो देवस्तत्रास्त्युष्णोदकं ध्रुवम् ।<br>
प्रणीताख्या नदी तत्र स्नात्वा वै साधकोत्तमः ।<br>
पश्चादुष्णोदके कुण्डे विधिं कुर्याद्यथोदितः ॥ १२.२६२ ॥<br>
शर्वरीमुषितस्तत्र धनवांश्च दिने दिने ।<br>
भक्षयेन्मासमात्रं तु जीवेद्वर्षशताष्टकम् ॥ १२.२६३ ॥<br>
वर्षमेकं प्रयुञ्जीत जीवेद्वर्षायुतं सुखी ।<br>
वलीपलितनिर्मुक्तो भोगी चैव पुरंदरः ॥ १२.२६४ ॥<br>
वर्षमेकं पिबेत्तोयं जीवेच्चन्द्रार्कतारकम् ।<br>
तस्य मूत्रपुरीषेण शुल्वं भवति काञ्चनम् ॥ १२.२६५ ॥<br>
उष्णोदकं च कासीसं गन्धपाषाणसंयुतम् ।<br>
चतुर्थांशेन रसकं दशभागं विनिक्षिपेत् ॥ १२.२६६ ॥<br>
शुल्वं च मर्दयेत्सर्वं नष्टपिष्टं क्षणेन तु ।<br>
तेन लेपितमात्रेण शुल्वं भवति काञ्चनम् ॥ १२.२६७ ॥<br>
निषिक्तं तेन तोयेन प्रतिवापं ददेद्बुधः ।<br>
शुल्वं च जायते हेम तरुणादित्यवर्चसम् ॥ १२.२६८ ॥<br>
तज्जलेन निषिक्तं च हेम बीजार्थसंयुतम् ।<br>
तारं चानेन मार्गेण निषिक्तं हेमतां व्रजेत् ॥ १२.२६९ ॥<br>
उष्णोदकेन भल्लातं तिलपिष्टं च भक्षयेत् ।<br>
मासद्वयप्रयोगेण जीवेद्वर्षशतत्रयम् ॥ १२.२७० ॥<br>
रसगन्धाश्मरसकं तुत्थं दरदमाक्षिकम् ।<br>
याममुष्णाम्भसा घृष्टं तारपत्त्राणि लेपयेत् ॥ १२.२७१ ॥<br>
द्विवारं तु धमेद्देवि स्याच्चतुर्दशवर्णकम् ।<br>
क्रमेणानेन देवेशि शुल्वं षोडशवर्णकम् ॥ १२.२७२ ॥<br>
एकैकं हेमतारांशं द्वंद्वं कान्ताभ्रयोः पृथक् ।<br>
उष्णोदकेन संमर्द्य धमनात्खोटतां व्रजेत् ॥ १२.२७३ ॥<br>
तन्मुखे धारयेन्मासं वज्रकायो भवेन्नरः ।<br>
तच्चूर्णं यवमात्रं तु भक्षयेन्मधुसर्पिषा ।<br>
यावत्पलं तस्य मलैः शुल्वं भवति काञ्चनम् ॥ १२.२७४ ॥<br>
उष्णोदपाचितान् खादेत्कुलत्थान् क्षीरपो भवेत् ।<br>
स्नानमुष्णाम्भसा कुर्यात्वर्षाद्वर्षशतायुषम् ॥ १२.२७५ ॥<br>
क्षीरमुष्णोदकं क्वाथं त्रिफलायाश्च पाचयेत् ।<br>
पायसं कान्तपात्रे तन्मासमेकं तु भक्षयेत् ।<br>
भुक्त्वा जीवेत्कल्पशतं वैष्णवायुर्भवेन्नरः ॥ १२.२७६ ॥<br>
अतः परं प्रवक्ष्यामि शैलोदकविधिं प्रिये ।<br>
कर्दमापो महीशैलं शिलं चेति चतुर्विधम् ॥ १२.२७७ ॥<br>
कानिचित्क्षणवेधीनि दिनवेधीनि कानिचित् ।<br>
पक्षमासादिषण्मास- वेधनानि महीतले ॥ १२.२७८ ॥<br>
क्षिप्तं यदा भवेत्काष्ठं शैलीभूतं च दृश्यते ।<br>
बहिरन्तश्च देवेशि वेधकं तत्प्रकीर्तितम् ॥ १२.२७९ ॥<br>
हिङ्गुलं हरितालं च गन्धकं च मनःशिला ।<br>
एषां गन्धापहारं यत्कुरुते तच्च वेधकम् ॥ १२.२८० ॥<br>
गन्धकं तालकं चैव तोयपूर्णे घटे क्षिपेत् ।<br>
यदा तद्बुद्बुदाकारं तदा शैलोदकं भवेत् ।<br>
अन्यथा वेष्टकं देवि तदग्राह्यं निरर्थकम् ॥ १२.२८१ ॥<br>
श्रीशैले श्रीवनप्रान्ते पर्यङ्काख्ये शिलातले ।<br>
तत्रस्थं क्षणवेधि स्यात्नदीभगवतीतटे ।<br>
एकाहे वेधकं तत्र गोकर्णे तु दिनत्रयम् ॥ १२.२८२ ॥<br>
भद्राङ्गे दिनवेधि स्यात्त्रिस्थलान्ते त्रिवासरम् ।<br>
धारेश्वरे पाक्षिकं स्यात्वर्षापुर्यां दिनैकतः ॥ १२.२८३ ॥<br>
ब्रह्मेश्वरे मासिकं स्यात्व्याघ्रपुर्यां तु वासरम् ।<br>
अघोरेशे मासिकं तु सिंहद्वीपे तथा पुनः ।<br>
दिनमेकं ब्रह्मगिरौ विन्ध्ये तु क्षणवेधकम् ॥ १२.२८४ ॥<br>
वासरं माल्यवन्तेषु क्षणवेधि शिलोदकम् ॥ १२.२८५ ॥<br>
किष्किन्ध्यापर्वते रम्ये पम्पातीरे तृणोदकम् ।<br>
तस्य पश्चिमतो देवि योजनद्वितये पुनः ।<br>
भूशैलमस्ति तत्रैव त्रिदिनं वेधि पर्वते ॥ १२.२८६ ॥<br>
सह्याचले पुरे देव्याः क्षीरक्षेत्रस्य संनिधौ ।<br>
शैलोदकं कोटिवेधि दुर्जदेशेऽपि वासरम् ।<br>
लक्षवेधि नृसिंहस्य नगरे गोकुलाभिधे ॥ १२.२८७ ॥<br>
अन्यत्र यत्र तत्रापि ब्रह्मविष्णुशिवोद्भवम् ।<br>
अमृतं तत्र तत्रापि वज्रीकरणमुत्तमम् ॥ १२.२८८ ॥<br>
तस्योत्पत्तिं प्रवक्ष्यामि यथा जानन्ति साधकाः ॥ १२.२८९ ॥<br>
महीं समुद्धृतवतो वराहस्य कलेवरात् ।<br>
यः स्वेदः पतितस्तस्माज्जातं शैलोदकं परम् ॥ १२.२९० ॥<br>
तन्मुखे क्षणिकं जातं क्रोडदेशे तु वासरम् ।<br>
बाहुभ्यां त्र्यहवेधि स्यात्मासवेधि तु पार्श्वयोः ।<br>
षण्मासमपराङ्गे च सर्वं समफलं भवेत् ॥ १२.२९१ ॥<br>
अघोरास्त्रेण तत्क्षेत्र- रक्षां कृत्वा दिशां बलिम् ।<br>
दत्त्वा लक्षं जपित्वा तु गृह्णीयादमृतं परम् ॥ १२.२९२ ॥<br>
शरद्ग्रीष्मवसन्तेषु हेमन्ते वा सुरार्चिते ।<br>
आयसे ताम्रपात्रे वा पात्रेऽलाबुमयेऽथवा ।<br>
शैलाम्बुपलमष्टौ तु पलं क्षीरस्य निक्षिपेत् ॥ १२.२९३ ॥<br>
क्षीरावशेषं संक्वाथ्य त्रिसप्ताहं पिबेन्नरः ।<br>
जीवेद्वर्षसहस्रं तु वलीपलितवर्जितः ॥ १२.२९४ ॥<br>
अथवाष्टपलं क्षीरं पलैकेनाम्बुना युतम् ।<br>
क्षीरावशेषं सेवेत पूर्वोक्तं लभते फलम् ॥ १२.२९५ ॥<br>
कुलत्थाष्टगुणं वारि पचेदष्टावशेषितम् ।<br>
चतुर्गुणेन तेनाज्यं पाचयेद्धृतशेषितम् ॥ १२.२९६ ॥<br>
लिह्यान्मधुसमोपेतं त्रिसप्ताहं बृहस्पतिः ।<br>
मासेन शास्त्रसम्पत्तिं ज्ञात्वा देवि बलाबलम् ।<br>
द्विरष्टवर्षकाकारः सहस्रायुर्न संशयः ॥ १२.२९७ ॥<br>
अवशिष्टकुलत्थं तु पादांशं मधुसर्पिषा ।<br>
भक्षयेद्वर्षमेकं तु मासेनायुतजीवितः ॥ १२.२९८ ॥<br>
तत्सिद्धतैलेनाभ्यङ्गं मर्दनं चापि कारयेत् ।<br>
मासमेकं ततो मर्द्यं देहसिद्धिं करोति च ॥ १२.२९९ ॥<br>
पामाविचर्चिकादद्रु- कुष्ठानि सहसा जयेत् ।<br>
वलीपलितनिर्मुक्तः सहस्रायुश्च जायते ॥ १२.३०० ॥<br>
यः पिबेत्प्रातरुत्थाय शैलाम्बुचुलुकत्रयम् ।<br>
षण्मासात्स्यात्सहस्रायुर्वलीपलितवर्जितः ॥ १२.३०१ ॥<br>
अथवा सूतकं देवि वारिणा सह मर्दयेत् ।<br>
मासेनैकेन देवेशि नष्टपिष्टं भविष्यति ॥ १२.३०२ ॥<br>
मासमात्रं समश्नीयात्स भवेदजरामरः ॥ १२.३०३ ॥<br>
अथवा तं रसं हेम्ना हेमभस्म ततो बली ।<br>
मर्दयेत्तेन तोयेन धामयेत्खदिराग्निना ॥ १२.३०४ ॥<br>
गुटिका सुन्दरी नाम सर्वायुधनिवारणी ।<br>
कर्ता हर्ता स्वयं सिद्धो जीवेच्चन्द्रार्कतारकम् ॥ १२.३०५ ॥<br>
कुनटी चाभ्रमाक्षीकं हेम तारं तथैव च ।<br>
तत्सर्वं पयसा क्षीरैर्मद्यं पाच्यं दिनत्रयम् ।<br>
मासमात्रप्रयोगेण वलीपलितवर्जितः ॥ १२.३०६ ॥<br>
अथ तेनोदकेनैव क्षीरार्धं पायसं पचेत् ।<br>
मासमात्रप्रयोगेण वलीपलितनाशनम् ॥ १२.३०७ ॥<br>
पक्त्वा तेनाम्भसा पथ्याः षष्टिं त्रीणि शतानि च ।<br>
मधु संयोज्य भाण्डस्थं भूमौ सर्वं निधापयेत् ॥ १२.३०८ ॥<br>
दिने दिने तथैकैकं भक्षयेत्प्रातरुत्थितः ।<br>
वलीपलितनिर्मुक्तो जीवेद्वर्षसहस्रकम् ॥ १२.३०९ ॥<br>
शैलीभूतं कुलत्थं वा भक्षयेन्मधुसर्पिषा ।<br>
षण्मासेन प्राशनेन जीवेद्वर्षसहस्रकम् ॥ १२.३१० ॥<br>
कूष्माण्डं मारितं कृत्वा यानि कानि फलानि च ।<br>
जले क्षिप्तानि लोहानि शैलीभूतानि भक्षयेत् ।<br>
क्षीराहारश्च जीर्णान्ते वज्रकायो भवेन्नरः ॥ १२.३११ ॥<br>
तेनोदकेन संमर्द्य अभ्रकं क्वाथयेत्प्रिये ।<br>
कटुत्रययुतं खादेत्जीवेद्वर्षसहस्रकम् ॥ १२.३१२ ॥<br>
अथवा रसकर्षैकं तज्जलेन तु मर्दयेत् ।<br>
इङ्गुदीफलमध्यस्थं तच्छैलोदकमध्यगम् ।<br>
कालेन त्रिगुणेनैव काठिन्यं तस्य जायते ॥ १२.३१३ ॥<br>
षण्मासं तन्मुखे धार्यं वज्रकायं करोति च ।<br>
दशनागसमप्राणो देवैः सह च मोदते ॥ १२.३१४ ॥<br>
गृहीत्वा त्रिफलां तत्र शैलवारिणि निक्षिपेत् ।<br>
यदा भवति तच्छैलं गृहीत्वा चूर्णयेत्ततः ॥ १२.३१५ ॥<br>
कान्तजीर्णरसं तेन सार्धं घृतमधुप्लुतम् ।<br>
भक्षयेद्वर्षमेकं तु ततः क्षीराशनो भवेत् ॥ १२.३१६ ॥<br>
उदयादित्यसंकाशो मेधावी प्रियदर्शनः ।<br>
नीलकुञ्चितकेशश्च जीवेच्चन्द्रार्कतारकम् ॥ १२.३१७ ॥<br>
पारदं हरितालं च शिला माक्षिकमेव च ।<br>
दरदं च विषं चैव सर्वमेकत्र कारयेत् ॥ १२.३१८ ॥<br>
मर्दयेत्खल्लपाषाणे मातुलुङ्गरसेन च ।<br>
गोलकं कारयित्वा तु वारिमध्ये निधापयेत् ॥ १२.३१९ ॥<br>
तेन तारं च शुल्वं च काञ्चनं भवति ध्रुवम् ॥ १२.३२० ॥<br>
उपयुञ्जीत मासैकं वलीपलितवर्जितः ।<br>
सहस्रं जीवितं तस्य महाबलपराक्रमः ॥ १२.३२१ ॥<br>
शैलीभूतां हरिद्रां तु तच्चूर्णवापमात्रतः ।<br>
हेमत्वं लभते नागो बालार्कसदृशप्रभम् ॥ १२.३२२ ॥<br>
शैलोदके विनिक्षिप्य भूशैले कर्दमेऽपि वा ।<br>
ज्ञात्वा कालप्रमाणेन बन्धयेत्पारदं ततः ॥ १२.३२३ ॥<br>
रक्तक्षारयुतं ध्मातं सुवर्णं समसारितम् ।<br>
शतांशेन तु लोहानां सर्वेषां हेमकारकम् ॥ १२.३२४ ॥<br>
द्वितीयसारणां प्राप्य भक्षयेन्मधुसर्पिषा ।<br>
तत्कालं चित्तजातानामूर्ध्वं भवति चानिलः ॥ १२.३२५ ॥<br>
कालज्ञानं भवेत्तस्य जीवेदयुतपञ्चकम् ॥ १२.३२६ ॥<br>
द्वितीयसारणां प्राप्य सहस्रांशेन विध्यति ।<br>
तं खोटं धारयेद्वक्त्रे दिव्यत्वं लभते ध्रुवम् ॥ १२.३२७ ॥<br>
निचुले ककुभे चैव किंशुके मधुकेऽपि वा ।<br>
इङ्गुदीफलमध्ये वा रजनीद्वयमध्यतः ॥ १२.३२८ ॥<br>
पारदं गन्धकं चैव मर्दयेत्गुलिकाकृति ।<br>
पाचयेद्दिनमेकं तु हेम्ना संवेष्ट्य धारयेत् ॥ १२.३२९ ॥<br>
त्रिफलाव्योषकल्केन वेष्टयित्वा प्रयत्नतः ।<br>
पादेन कनकं दत्त्वा पारदं तत्र योजयेत् ।<br>
क्षिपेच्छैलाम्बुमध्यस्थं गुलिका वज्रवद्भवेत् ॥ १२.३३० ॥<br>
पूर्ववत्सारणा कार्या पूर्ववत्सिद्धिदा भवेत् ।<br>
धार्यमाणा मुखे सा तु सहस्रायुष्करी भवेत् ॥ १२.३३१ ॥<br>
द्वितीयसारणायोगादयुतं वेधयेत्तु सा ।<br>
धार्यमाणा मुखे सेयमयुतायुःप्रदा भवेत् ॥ १२.३३२ ॥<br>
तृतीयसारणायोगाज्जायते लक्षवेधिनी ।<br>
तं खोटं धारयेद्वक्त्रे लक्षायुर्जायते नरः ॥ १२.३३३ ॥<br>
चतुर्थीं सारणां प्राप्य कोटिवेधो न संशयः ।<br>
कोट्यायुर्जीवितं तस्य खेचरत्वं च लभ्यते ॥ १२.३३४ ॥<br>
पञ्चभिर्दशकोटिः स्यात्षड्भिः कोटिशतं भवेत् ।<br>
यावच्चन्द्रार्कजीवित्वमनन्तबलवीर्यवान् ॥ १२.३३५ ॥<br>
ददाति सप्तमीं सापि सारणां गुटिका परा ।<br>
खेचरी नाम विख्याता भैरवेण प्रचोदिता ॥ १२.३३६ ॥<br>
यस्तु तद्राजिकामात्रं मासमेकं तु भक्षयेत् ।<br>
वज्रदेहः स सिद्धः स्यात्दिव्यस्त्रीजनवल्लभः ।<br>
क्रीडते खेचरैर्भोगैः स्वेच्छया शिवतां व्रजेत् ॥ १२.३३७ ॥<br>
नानाविधफलं च स्यात्तद्रसैर्बीजतैलतः ।<br>
तद्बद्धं पारदं चैव गुटिकां शृणु सुन्दरि ॥ १२.३३८ ॥<br>
शुद्धबद्धरसेन्द्रस्तु गन्धकं तत्र जारयेत् ।<br>
त्रिगुणे गन्धके जीर्णे तेन हेम तु कारयेत् ॥ १२.३३९ ॥<br>
कारयेद्भस्म सूतं तु काञ्चनं तत्र सूतकम् ।<br>
तद्भस्म सूतके जार्यं रसेन्द्रस्य समे समम् ॥ १२.३४० ॥<br>
तेन सूतकजीर्णेन वज्ररत्नं तु जारयेत् ।<br>
तद्वज्रं जायते भस्म सिन्दूरारुणसंनिभम् ॥ १२.३४१ ॥<br>
तद्भस्म जारयते सूते त्रिगुणे तु सुरार्चिते ।<br>
हाटके सारयेत्तं तु गुटिकां तेन कारयेत् ॥ १२.३४२ ॥<br>
त्रिलोहावेष्टितं तं तु मुखे प्रक्षिप्य साधकः ।<br>
नष्टच्छायो भवेत्सोऽयमदृश्यो देवदानवैः ॥ १२.३४३ ॥<br>
तत्क्षणाद्वेधयेद्देवि सर्वलोहानि काञ्चनम् ।<br>
बहुवर्षसहस्राणि निर्वलीपलितो भवेत् ॥ १२.३४४ ॥<br>
शूलिनं शक्तिसंयुक्तं रत्नादिगुणभूषितम् ।<br>
वक्त्रे करे च बिभृयात्सर्वायुधनिवारणात् ॥ १२.३४५ ॥<br>
व्योम माक्षिकसत्त्वं च तारामात्रं सुरायुधम् ।<br>
वैक्रान्तं तालकं सूतं रत्नादिगुणभूषितम् ॥ १२.३४६ ॥<br>
गुटिका सा वरारोहे मधुरत्रयसंयुता ।<br>
वक्त्रस्था नाशयेत्साक्षात्पलितं नात्र संशयः ।<br>
शिवशक्तिश्च देवेशि रत्नादिशिवगा यथा ॥ १२.३४७ ॥<br>
हेम तारं तथा भानुं समभागानि कारयेत् ।<br>
स्त्रीरजो व्याघ्रमध्यस्थं पद्मसूत्रेण वेष्टयेत् ॥ १२.३४८ ॥<br>
सेचयेत्तत्तथावेष्ट्य गुह्यस्थाने निधापयेत् ।<br>
रणे राजकुले द्यूते दिव्ये काम्ये जयो भवेत् ।<br>
यन्मुखे चैव तद्गोलं स सर्वरञ्जको भवेत् ॥ १२.३४९ ॥<br>
वैक्रान्ताभ्रककान्तं तु सस्यकं तु सुरायुधम् ।<br>
विभीतकादिसम्भूत- काञ्चिकस्य समं भवेत् ॥ १२.३५० ॥<br>
राजावर्तं ततः सूते योजयेत्पादयोगतः ।<br>
कुमारीरससंघृष्टा कृतैका गुटिका शुभा ।<br>
रोगमृत्युजरा हन्ति वक्त्रस्था नात्र संशयः ॥ १२.३५१ ॥<br>
पञ्चतारं वरारोहे सूतकं द्वयमेव च ।<br>
त्रयो गगनभागाः स्युरेकैकं हेमकान्तयोः ॥ १२.३५२ ॥<br>
अर्धशुल्वविधानेन गुटिकामरसुन्दरि ।<br>
अक्षयो ह्यजरश्चैव भवेत्तेन महाबलः ।<br>
सर्वरोगविनिर्मुक्तो जीवेद्वक्त्रे विधारणात् ॥ १२.३५३ ॥<br>
भस्मसूतपलैकं च मृतकान्तपलं तथा ।<br>
माक्षिकस्य पलं चैव शिलाजतुपलं पुनः ॥ १२.३५४ ॥<br>
पलमेकं विडङ्गस्य पथ्याचूर्णपलं तथा ।<br>
एकीकृत्याथ तत्सर्वं मध्वाज्येन तु पेषयेत् ॥ १२.३५५ ॥<br>
गुटिकाः कारयेद्देवि षष्ट्यधिकशतत्रयम् ।<br>
एकैकं भक्षयेन्नित्यं वर्षमेकं निरन्तरम् ॥ १२.३५६ ॥<br>
जीवेद्वर्षसहस्राणि रुद्रतुल्यो महाबलः ॥ १२.३५७ ॥<br>
अतः परं प्रवक्ष्यामि रसभस्मरसायनम् ।<br>
विज्ञेयं निष्परीहारं साक्षाद्दिव्यौषधं परम् ॥ १२.३५८ ॥<br>
आमलक्यादि कान्तं च पारदं च मनःशिलाम् ।<br>
वाकुचीसप्तभागं च क्षीरिणीरसपेषितम् ।<br>
मेघनादरसोपेतं मूकमूषागतं पुटेत् ॥ १२.३५९ ॥<br>
माषं त्रिमाषं त्रिगुणं भक्षयेत्तु क्रमेण तु ।<br>
वर्षत्रयपरं देवि पादनिष्कार्धकं क्रमात् ॥ १२.३६० ॥<br>
षट्सप्ताष्टौ च वर्षाणि क्रमान्निष्कप्रमाणतः ।<br>
भुञ्जीत स च दिव्यान्नं जरावैरूप्यवर्जितः ॥ १२.३६१ ॥<br>
किंचित्काञ्चनसंयुक्तं निष्कं निष्कार्धमेव च ।<br>
यो भक्षयेत्त्रिभिर्वर्षैः सर्वव्याधीन् जयत्यलम् ॥ १२.३६२ ॥<br>
अष्टवर्षे सहस्रायुः द्वादशे लक्षवेधकः ।<br>
षोडशे वत्सरे देवि दिव्यरूपः स जायते ॥ १२.३६३ ॥<br>
शतपलमभयानामक्षधात्र्योस्तथैव क्वथितजलशताष्टौ भागमष्टावशेषम् ।<br>
घृतमधुसितयाढ्यं व्योषचित्रं दशांशं रसफलरससिद्धं लोहजीर्णं मृतं च ॥ १२.३६४ ॥<br>
गिरिजतुसममभ्रं कान्तभृङ्गं विडङ्गं रससहितसुभाव्यं तण्डुलैर्दिव्यमुख्यैः
।<br>
अहिमरकृतकल्कं लोहपात्रस्थमाषं त्रिदिनतनुसुसिद्धं कल्कमेतद्वरिष्ठम् ॥ १२.३६५ ॥<br>
लिहति शयनकाले वामनेत्रावसेवी घननिबिडसुमध्यो मत्तमातंगदर्पः ।<br>
विगतसकलदोषः सर्वदिग्दिव्यचक्षुः मदन इव सुकान्तिः कामिनीनां प्रवीरः ॥ १२.३६६ ॥<br>
जलदलववपुष्मान् कुञ्चितानीलकेशः सुरगुरुरिव शुद्धः सत्कविश्चित्रकारी ।<br>
वृषभगतिविचेष्टः स्निग्धगम्भीरघोषः सुरगज इव लोके श्रान्तिहन्ताशु नित्यम्
॥ १२.३६७ ॥<br>
प्रभवति खलु लोके सोमतारार्कजीवी कमलसदनसुश्रीर्न्यायशास्त्रादिवेत्ता ।<br>
सुजनसमयपाता धर्मदीक्षानुमाता हरिहरमगभीरः सूर्यसोमाब्धिधीरः ॥ १२.३६८ ॥<br>
कान्तहेमरविचन्द्रमभ्रकं गोलकं निहितमिङ्गुदीफले ।<br>
शैलवारिवरसिद्धगोलकं सुन्दरं ह्यमररञ्जकं शुभम् ॥ १२.३६९ ॥<br>
कान्तहेमरविचन्द्रमभ्रकं वज्ररत्नमहिराजगोलकम् ।<br>
क्षिप्तमामलककाष्ठकोटरे भूमिशैलनिहितं समुद्धृतम् ।<br>
शैलतां गतमथाहितं मुखे वज्रकायकरमल्पवासरैः ॥ १२.३७० ॥<br>
तालहेमवरशुल्बसूतकैः गोलकं वरणकाष्ठयन्त्रितम् ।<br>
शैलवारिकृतसुन्दरीरसं खेचरीति गुटिका निगद्यते ॥ १२.३७१ ॥<br>
शैलाम्बुनिक्षिप्तपलाशबीजं शैलीकृतं क्षौद्रघृतेन खादेत् ।<br>
त्रिःसप्तरात्रं दिनमेकमेकं सहस्रजीवी विजयी नरः स्यात् ॥ १२.३७२ ॥<br>
सूतकं चाभ्रकं चैव वज्रीक्षीरसमन्वितम् ।<br>
हाटकेन समायुक्तं गुटिका खेचरी भवेत् ॥ १२.३७३ ॥<br>
करञ्जफलमध्यस्थं सूतकं तत्र निक्षिपेत् ।<br>
घृतशैलाम्बुमध्यस्थं सहस्रायुः प्रयच्छति ॥ १२.३७४ ॥<br>
तिन्दुके द्विसहस्रायुः जम्बीरे त्रिसहस्रकम् ।<br>
मातुलुङ्गे च नारङ्गे चतुःपञ्चसहस्रकम् ॥ १२.३७५ ॥<br>
रम्भाफले षट्सहस्रं पनसे सप्तसंख्यकम् ।<br>
विभीतकफले चैव दशसाहस्रसंख्यकम् ॥ १२.३७६ ॥<br>
नारिकेले महाभागे सहस्राणि चतुर्दश ।<br>
त्रिंशत्सहस्रं पद्मे च लक्षमामलके पुनः ॥ १२.३७७ ॥<br>
अभ्रपत्त्रद्रवे क्वाथमहोरात्रं शिलोदके ।<br>
तस्मात्तु चोद्धृतं सूतं मृत्युदारिद्र्यनाशनम् ॥ १२.३७८ ॥<br>
सारणाक्रमयोगेन नवीनं जायते वपुः ।<br>
रसे रसायने चैव लक्षवेधी न संशयः ॥ १२.३७९ ॥<br>
कर्दमं च कुमार्याश्च रसेन कृतगोलकम् ।<br>
धमनात्पतते सत्त्वं मुखे तद्धारयेन्नरः ।<br>
षण्मासेन प्रयोगेण ह्यजरामरतां व्रजेत् ॥ १२.३८० ॥<br>
स्रोतोञ्जनयुतं ध्मातं सत्त्वं पारदमिश्रितम् ।<br>
तं खोटं धारयेद्वक्त्रे अदृश्यो भवति ध्रुवम् ॥ १२.३८१ ॥<br>
यस्य यो विधिराम्नात उदकस्य शिवागमे ।<br>
रसेनैव तु काले तु कुर्यादेव रसायनम् ॥ १२.३८२ ॥</p>
<p>]</p>

  </div>
</article>


        

        



    <aside class="card border noPrint" id="section-tree-item-AyurvedaH_prakIrNam_govindabhagavatpAdAH_rasArNavam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/AyurvedaH/prakIrNam/govindabhagavatpAdAH/rasArNavam/">रसार्णवम् </a>
            <a data-toggle="collapse" href="#section-tree-item-body-AyurvedaH_prakIrNam_govindabhagavatpAdAH_rasArNavam_md" role="button" aria-expanded="false" aria-controls="section-tree-item-body-AyurvedaH_prakIrNam_govindabhagavatpAdAH_rasArNavam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AyurvedaH_prakIrNam_govindabhagavatpAdAH_rasArNavam_md" class="card-body p-0 collapse">
            
            <li>author: गोविन्दभगवत्पादाः</li>
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: उपवेदाः</li>
            
            <li>draft: false</li>
            
            <li>iscjklanguage: false</li>
            
            <li>serial no.: Ebharati-2571</li>
            
            <li>source_url: https://www.ebharatisampat.in/read_chapter.php?bookid=MjY5NjYyOTMzNjA4NjQy</li>
            
            <li>sub-domain: आयुर्वेदः</li>
            
            <li>title: रसार्णवम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2026 Feb 10 04:54:28 UTC. (<a href="http://google.com/search?q=04%3a54%3a28%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
