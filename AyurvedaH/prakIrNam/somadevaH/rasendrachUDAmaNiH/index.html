<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | रसेन्द्रचूडामणिः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/AyurvedaH/prakIrNam/somadevaH/rasendrachUDAmaNiH/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/AyurvedaH/prakIrNam/somadevaH/rasendrachUDAmaNiH/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="रसेन्द्रचूडामणिः">
  <meta property="og:description" content="[[रसेन्द्रचूडामणिः	Source: EB]]
[
रसशालां प्रकुर्वीत सर्वबाधाविवर्जिते ।
सर्वौषधमये देशे रम्ये कूपसमन्विते ॥ ३.१ ॥
यक्षराजसहस्राक्षदिग्विभागे सुशोभने ।
नानोपकरणोपेतां प्राकारेण सुशोभिताम् ॥ ३.२ ॥
{रस्शाला में कहां क्या करें?}
शालायाः पूर्वदिग्भागे स्थापयेद्रसभैरवम् ।
वह्निकर्माणि चाग्नेये याम्ये पाषाणकर्म च ॥ ३.३ ॥
नैरृत्ये शस्त्रकर्माणि वारुणे क्षालनादिकम् ।
शोषणं वायुकोणे च वेधकर्मोत्तरे तथा ॥ ३.४ ॥
स्थापनं सिद्धवस्तूनां प्रकुर्यादीशकोणके ।
पदार्थसंग्रहः कार्यो रससाधनहेतुकः ॥ ३.५ ॥
{रस्शाला में संग्रहणी उपकरण्}
सत्त्वपातनकोष्ठीं च गारकोष्ठीं सुशोभनाम् ।
भूमिकोष्ठीं चलत्कोष्ठीं जलद्रोणीस्वनेकशः ॥ ३.६ ॥
भस्त्रिकायुगलं तद्वन्नलिके वंशलौहयोः ।
स्वर्णायोघोषशुल्बाश्मकुण्ड्यश्चर्मकृतां तथा ॥ ३.७ ॥
करणानि विचित्राणि सर्वाण्यपि समाहरेत् ।
मन्थानः पेषणी खल्वा द्रोणीरूपाश्च वर्तुलाः ॥ ३.८ ॥
आयसास्तप्तखल्वाश्च मर्दकाश्च तथाविधाः ।
सूक्ष्मछिद्रसहस्राढ्या द्रव्यचालनहेतवे ॥ ३.९ ॥
चालनी च कटत्राणी शिला लौली च कण्डनी ।
मूषामृत्तुषकार्पासवनोपलपिष्टकम् ॥ ३.१० ॥
त्रिविधं भेषजं धातुजीवमूलमयं तथा ।
शिखित्रा गोवरं चैव शर्करा च सितोपला ॥ ३.११ ॥
काचायोमृद्वराटानां कूपिकाश्चषकाणि च ।
शूर्पादिवेणुपात्राणि क्षुद्रक्षिप्राश्च शङ्खकाः ॥ ३.१२ ॥
क्षुरप्राश्च तथा पाल्यो यच्चान्यत्तत्र युज्यते ।
पालिका कर्णिका चैव शाकच्छेदनशस्त्रिका ॥ ३.१३ ॥
शालासम्मार्जनार्थं हि रसपाकान्तकर्म यत् ।
तत्रोपयोगि यच्चान्यत्तत्सर्वं परविद्यया ॥ ३.१४ ॥
श्रीरसाङ्कुशया सर्वं मन्त्रयित्वा समाहरेत् ।
अन्यथा तद्गतं तेजः परिगृह्णाति भैरवः ॥ ३.१५ ॥
{चालिनी}
चालिनी त्रिविधा प्रोक्ता तत्स्वरूपं च कथ्यते ।
वैणवीभिः शलाकाभिनिर्मिता ग्रथिता गुणैः ॥ ३.१६ ॥
कीर्तिता सा सदा स्थूलद्रव्याणां गालने हिता ।
चूर्णचालनहेतोश्च चालन्यन्यापि वंशजा ॥ ३.१७ ॥
कर्णिकारस्य शाल्मल्याः पारिजातस्य कम्बया ।
चतुरङ्गुलविस्तारयुक्त्या निर्मिता शुभा ॥ ३.१८ ॥
कुण्डल्यरत्निविस्तारा छागचर्माभवेष्टिता ।
वाजिवालाम्बरानद्धतला चालनिका परा ॥ ३.१९ ॥
तया प्रचालनं कुर्याद्धर्तुं सूक्ष्मतरं रजः ।
{अङ्गार}
शिखित्राः पावकोच्छिष्टा अङ्गाराः कोकिलाः मताः ॥ ३.२० ॥
कोकिलाश्चेति तेऽङ्गाराः निर्वाणाः पयसा विना ।
{उपल}
पिष्टकं छगणं छाणमुपलं चोत्पलं तथा ॥ ३.२१ ॥
करण्डोपलसारी च संशुष्कछगणाभिधाः ।
{बोत्त्ले}
कूपिका छम्पिका सिद्धा गोला चैव करण्डिका ॥ ३.२२ ॥
{चषक}
चषका च कटोरी च वाटिका घोटिका तथा ।
कचोली ग्राहिका चेति नामान्येकार्थकानि हि ॥ ३.२३ ॥
{रस्कर्ं में कैसा वैद्य्को रखे}
रससंहितयोर्वैद्याः निघण्टुज्ञाश्च वार्त्तिकाः ।
सर्वदेशजभाषाज्ञाः संग्राह्यास्तेऽपि साधकैः ॥ ३.२४ ॥
धर्मिष्ठः सत्यवाग्विद्वान् शिवकेशवपूजकः ।
सदयः पद्महस्तश्च संयोज्यो रसवैद्यके ॥ ३.२५ ॥
पताकाकुम्भपाथोजमत्स्यचापाङ्कपाणिकः ।
अनामाधः स्थरेस्वाङ्कः स स्यादमृतहस्तवान् ॥ ३.२६ ॥
{अल्छेमिस्त्ःः बद्वरिअन्त्}
अदेशिकः कृपामुक्तो लुब्धो युक्तिविवर्जितः ।
कृष्णरेखाकरो वैद्यो दग्धहस्तो विवर्जितः ॥ ३.२७ ॥
रसपाकावसाने हि सदाघोरं च जापयेत् ।
{अस्सिस्तन्त्}
सोद्यमाः शुचयः शूराः बलिष्ठाः परिचारकाः ॥ ३.२८ ॥
भूतविग्रहमन्त्रज्ञास्ते योज्या निधिसाधने ।
बलिष्ठाः सत्त्ववन्तश्च रक्ताक्षाः कृष्णविग्रहाः ॥ ३.२९ ॥
भूतत्रासनविद्याश्च ते योज्याः बलिसाधने ।
निर्लोभाः सत्यवक्तारो देवब्राह्मणपूजकाः ॥ ३.३० ॥
यमिनः पथ्यभोक्तारो योजनीया रसायने ।
धनवन्तो वदान्याश्च सर्वोपस्करसंयुताः ॥ ३.३१ ॥
गुरुवाक्यरता नित्यं धातुवादेषु ते शुभाः ।
{चोल्लेच्तोर्सोf द्रुग्स्}
तत्तदौषधनामज्ञाः शुचयो वञ्चनोज्झिताः ॥ ३.३२ ॥
नानाविषयभाषाज्ञास्ते मता भेषजाहृतौ ।
शुचीनां सत्यवाक्यानामास्तिकानां मनस्विनाम् ॥ ३.३३ ॥
सन्देहोज्झितचित्तानां रसः सिध्यति नान्यथा ।
दशाष्टक्रियया सिद्धे रसेऽसौ साधकोत्तमः ॥ ३.३४ ॥
महारसोऽयमित्युक्त्वा सेवेतान्यत्र तं रसं ।
रससिद्धो भवेन्मर्त्यो दाता भोक्ता न याचकः ।
जरामुक्तो जगत्पूज्यो दिव्यकान्तिः सदा सुखी ॥ ३.३५ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="ayurvedah">

  <meta itemprop="name" content="रसेन्द्रचूडामणिः">
  <meta itemprop="description" content="[[रसेन्द्रचूडामणिः	Source: EB]]
[
रसशालां प्रकुर्वीत सर्वबाधाविवर्जिते ।
सर्वौषधमये देशे रम्ये कूपसमन्विते ॥ ३.१ ॥
यक्षराजसहस्राक्षदिग्विभागे सुशोभने ।
नानोपकरणोपेतां प्राकारेण सुशोभिताम् ॥ ३.२ ॥
{रस्शाला में कहां क्या करें?}
शालायाः पूर्वदिग्भागे स्थापयेद्रसभैरवम् ।
वह्निकर्माणि चाग्नेये याम्ये पाषाणकर्म च ॥ ३.३ ॥
नैरृत्ये शस्त्रकर्माणि वारुणे क्षालनादिकम् ।
शोषणं वायुकोणे च वेधकर्मोत्तरे तथा ॥ ३.४ ॥
स्थापनं सिद्धवस्तूनां प्रकुर्यादीशकोणके ।
पदार्थसंग्रहः कार्यो रससाधनहेतुकः ॥ ३.५ ॥
{रस्शाला में संग्रहणी उपकरण्}
सत्त्वपातनकोष्ठीं च गारकोष्ठीं सुशोभनाम् ।
भूमिकोष्ठीं चलत्कोष्ठीं जलद्रोणीस्वनेकशः ॥ ३.६ ॥
भस्त्रिकायुगलं तद्वन्नलिके वंशलौहयोः ।
स्वर्णायोघोषशुल्बाश्मकुण्ड्यश्चर्मकृतां तथा ॥ ३.७ ॥
करणानि विचित्राणि सर्वाण्यपि समाहरेत् ।
मन्थानः पेषणी खल्वा द्रोणीरूपाश्च वर्तुलाः ॥ ३.८ ॥
आयसास्तप्तखल्वाश्च मर्दकाश्च तथाविधाः ।
सूक्ष्मछिद्रसहस्राढ्या द्रव्यचालनहेतवे ॥ ३.९ ॥
चालनी च कटत्राणी शिला लौली च कण्डनी ।
मूषामृत्तुषकार्पासवनोपलपिष्टकम् ॥ ३.१० ॥
त्रिविधं भेषजं धातुजीवमूलमयं तथा ।
शिखित्रा गोवरं चैव शर्करा च सितोपला ॥ ३.११ ॥
काचायोमृद्वराटानां कूपिकाश्चषकाणि च ।
शूर्पादिवेणुपात्राणि क्षुद्रक्षिप्राश्च शङ्खकाः ॥ ३.१२ ॥
क्षुरप्राश्च तथा पाल्यो यच्चान्यत्तत्र युज्यते ।
पालिका कर्णिका चैव शाकच्छेदनशस्त्रिका ॥ ३.१३ ॥
शालासम्मार्जनार्थं हि रसपाकान्तकर्म यत् ।
तत्रोपयोगि यच्चान्यत्तत्सर्वं परविद्यया ॥ ३.१४ ॥
श्रीरसाङ्कुशया सर्वं मन्त्रयित्वा समाहरेत् ।
अन्यथा तद्गतं तेजः परिगृह्णाति भैरवः ॥ ३.१५ ॥
{चालिनी}
चालिनी त्रिविधा प्रोक्ता तत्स्वरूपं च कथ्यते ।
वैणवीभिः शलाकाभिनिर्मिता ग्रथिता गुणैः ॥ ३.१६ ॥
कीर्तिता सा सदा स्थूलद्रव्याणां गालने हिता ।
चूर्णचालनहेतोश्च चालन्यन्यापि वंशजा ॥ ३.१७ ॥
कर्णिकारस्य शाल्मल्याः पारिजातस्य कम्बया ।
चतुरङ्गुलविस्तारयुक्त्या निर्मिता शुभा ॥ ३.१८ ॥
कुण्डल्यरत्निविस्तारा छागचर्माभवेष्टिता ।
वाजिवालाम्बरानद्धतला चालनिका परा ॥ ३.१९ ॥
तया प्रचालनं कुर्याद्धर्तुं सूक्ष्मतरं रजः ।
{अङ्गार}
शिखित्राः पावकोच्छिष्टा अङ्गाराः कोकिलाः मताः ॥ ३.२० ॥
कोकिलाश्चेति तेऽङ्गाराः निर्वाणाः पयसा विना ।
{उपल}
पिष्टकं छगणं छाणमुपलं चोत्पलं तथा ॥ ३.२१ ॥
करण्डोपलसारी च संशुष्कछगणाभिधाः ।
{बोत्त्ले}
कूपिका छम्पिका सिद्धा गोला चैव करण्डिका ॥ ३.२२ ॥
{चषक}
चषका च कटोरी च वाटिका घोटिका तथा ।
कचोली ग्राहिका चेति नामान्येकार्थकानि हि ॥ ३.२३ ॥
{रस्कर्ं में कैसा वैद्य्को रखे}
रससंहितयोर्वैद्याः निघण्टुज्ञाश्च वार्त्तिकाः ।
सर्वदेशजभाषाज्ञाः संग्राह्यास्तेऽपि साधकैः ॥ ३.२४ ॥
धर्मिष्ठः सत्यवाग्विद्वान् शिवकेशवपूजकः ।
सदयः पद्महस्तश्च संयोज्यो रसवैद्यके ॥ ३.२५ ॥
पताकाकुम्भपाथोजमत्स्यचापाङ्कपाणिकः ।
अनामाधः स्थरेस्वाङ्कः स स्यादमृतहस्तवान् ॥ ३.२६ ॥
{अल्छेमिस्त्ःः बद्वरिअन्त्}
अदेशिकः कृपामुक्तो लुब्धो युक्तिविवर्जितः ।
कृष्णरेखाकरो वैद्यो दग्धहस्तो विवर्जितः ॥ ३.२७ ॥
रसपाकावसाने हि सदाघोरं च जापयेत् ।
{अस्सिस्तन्त्}
सोद्यमाः शुचयः शूराः बलिष्ठाः परिचारकाः ॥ ३.२८ ॥
भूतविग्रहमन्त्रज्ञास्ते योज्या निधिसाधने ।
बलिष्ठाः सत्त्ववन्तश्च रक्ताक्षाः कृष्णविग्रहाः ॥ ३.२९ ॥
भूतत्रासनविद्याश्च ते योज्याः बलिसाधने ।
निर्लोभाः सत्यवक्तारो देवब्राह्मणपूजकाः ॥ ३.३० ॥
यमिनः पथ्यभोक्तारो योजनीया रसायने ।
धनवन्तो वदान्याश्च सर्वोपस्करसंयुताः ॥ ३.३१ ॥
गुरुवाक्यरता नित्यं धातुवादेषु ते शुभाः ।
{चोल्लेच्तोर्सोf द्रुग्स्}
तत्तदौषधनामज्ञाः शुचयो वञ्चनोज्झिताः ॥ ३.३२ ॥
नानाविषयभाषाज्ञास्ते मता भेषजाहृतौ ।
शुचीनां सत्यवाक्यानामास्तिकानां मनस्विनाम् ॥ ३.३३ ॥
सन्देहोज्झितचित्तानां रसः सिध्यति नान्यथा ।
दशाष्टक्रियया सिद्धे रसेऽसौ साधकोत्तमः ॥ ३.३४ ॥
महारसोऽयमित्युक्त्वा सेवेतान्यत्र तं रसं ।
रससिद्धो भवेन्मर्त्यो दाता भोक्ता न याचकः ।
जरामुक्तो जगत्पूज्यो दिव्यकान्तिः सदा सुखी ॥ ३.३५ ॥">
  <meta itemprop="wordCount" content="16749">
  <meta name="twitter:card" content="summary">
  <meta name="twitter:title" content="रसेन्द्रचूडामणिः">
  <meta name="twitter:description" content="[[रसेन्द्रचूडामणिः	Source: EB]]
[
रसशालां प्रकुर्वीत सर्वबाधाविवर्जिते ।
सर्वौषधमये देशे रम्ये कूपसमन्विते ॥ ३.१ ॥
यक्षराजसहस्राक्षदिग्विभागे सुशोभने ।
नानोपकरणोपेतां प्राकारेण सुशोभिताम् ॥ ३.२ ॥
{रस्शाला में कहां क्या करें?}
शालायाः पूर्वदिग्भागे स्थापयेद्रसभैरवम् ।
वह्निकर्माणि चाग्नेये याम्ये पाषाणकर्म च ॥ ३.३ ॥
नैरृत्ये शस्त्रकर्माणि वारुणे क्षालनादिकम् ।
शोषणं वायुकोणे च वेधकर्मोत्तरे तथा ॥ ३.४ ॥
स्थापनं सिद्धवस्तूनां प्रकुर्यादीशकोणके ।
पदार्थसंग्रहः कार्यो रससाधनहेतुकः ॥ ३.५ ॥
{रस्शाला में संग्रहणी उपकरण्}
सत्त्वपातनकोष्ठीं च गारकोष्ठीं सुशोभनाम् ।
भूमिकोष्ठीं चलत्कोष्ठीं जलद्रोणीस्वनेकशः ॥ ३.६ ॥
भस्त्रिकायुगलं तद्वन्नलिके वंशलौहयोः ।
स्वर्णायोघोषशुल्बाश्मकुण्ड्यश्चर्मकृतां तथा ॥ ३.७ ॥
करणानि विचित्राणि सर्वाण्यपि समाहरेत् ।
मन्थानः पेषणी खल्वा द्रोणीरूपाश्च वर्तुलाः ॥ ३.८ ॥
आयसास्तप्तखल्वाश्च मर्दकाश्च तथाविधाः ।
सूक्ष्मछिद्रसहस्राढ्या द्रव्यचालनहेतवे ॥ ३.९ ॥
चालनी च कटत्राणी शिला लौली च कण्डनी ।
मूषामृत्तुषकार्पासवनोपलपिष्टकम् ॥ ३.१० ॥
त्रिविधं भेषजं धातुजीवमूलमयं तथा ।
शिखित्रा गोवरं चैव शर्करा च सितोपला ॥ ३.११ ॥
काचायोमृद्वराटानां कूपिकाश्चषकाणि च ।
शूर्पादिवेणुपात्राणि क्षुद्रक्षिप्राश्च शङ्खकाः ॥ ३.१२ ॥
क्षुरप्राश्च तथा पाल्यो यच्चान्यत्तत्र युज्यते ।
पालिका कर्णिका चैव शाकच्छेदनशस्त्रिका ॥ ३.१३ ॥
शालासम्मार्जनार्थं हि रसपाकान्तकर्म यत् ।
तत्रोपयोगि यच्चान्यत्तत्सर्वं परविद्यया ॥ ३.१४ ॥
श्रीरसाङ्कुशया सर्वं मन्त्रयित्वा समाहरेत् ।
अन्यथा तद्गतं तेजः परिगृह्णाति भैरवः ॥ ३.१५ ॥
{चालिनी}
चालिनी त्रिविधा प्रोक्ता तत्स्वरूपं च कथ्यते ।
वैणवीभिः शलाकाभिनिर्मिता ग्रथिता गुणैः ॥ ३.१६ ॥
कीर्तिता सा सदा स्थूलद्रव्याणां गालने हिता ।
चूर्णचालनहेतोश्च चालन्यन्यापि वंशजा ॥ ३.१७ ॥
कर्णिकारस्य शाल्मल्याः पारिजातस्य कम्बया ।
चतुरङ्गुलविस्तारयुक्त्या निर्मिता शुभा ॥ ३.१८ ॥
कुण्डल्यरत्निविस्तारा छागचर्माभवेष्टिता ।
वाजिवालाम्बरानद्धतला चालनिका परा ॥ ३.१९ ॥
तया प्रचालनं कुर्याद्धर्तुं सूक्ष्मतरं रजः ।
{अङ्गार}
शिखित्राः पावकोच्छिष्टा अङ्गाराः कोकिलाः मताः ॥ ३.२० ॥
कोकिलाश्चेति तेऽङ्गाराः निर्वाणाः पयसा विना ।
{उपल}
पिष्टकं छगणं छाणमुपलं चोत्पलं तथा ॥ ३.२१ ॥
करण्डोपलसारी च संशुष्कछगणाभिधाः ।
{बोत्त्ले}
कूपिका छम्पिका सिद्धा गोला चैव करण्डिका ॥ ३.२२ ॥
{चषक}
चषका च कटोरी च वाटिका घोटिका तथा ।
कचोली ग्राहिका चेति नामान्येकार्थकानि हि ॥ ३.२३ ॥
{रस्कर्ं में कैसा वैद्य्को रखे}
रससंहितयोर्वैद्याः निघण्टुज्ञाश्च वार्त्तिकाः ।
सर्वदेशजभाषाज्ञाः संग्राह्यास्तेऽपि साधकैः ॥ ३.२४ ॥
धर्मिष्ठः सत्यवाग्विद्वान् शिवकेशवपूजकः ।
सदयः पद्महस्तश्च संयोज्यो रसवैद्यके ॥ ३.२५ ॥
पताकाकुम्भपाथोजमत्स्यचापाङ्कपाणिकः ।
अनामाधः स्थरेस्वाङ्कः स स्यादमृतहस्तवान् ॥ ३.२६ ॥
{अल्छेमिस्त्ःः बद्वरिअन्त्}
अदेशिकः कृपामुक्तो लुब्धो युक्तिविवर्जितः ।
कृष्णरेखाकरो वैद्यो दग्धहस्तो विवर्जितः ॥ ३.२७ ॥
रसपाकावसाने हि सदाघोरं च जापयेत् ।
{अस्सिस्तन्त्}
सोद्यमाः शुचयः शूराः बलिष्ठाः परिचारकाः ॥ ३.२८ ॥
भूतविग्रहमन्त्रज्ञास्ते योज्या निधिसाधने ।
बलिष्ठाः सत्त्ववन्तश्च रक्ताक्षाः कृष्णविग्रहाः ॥ ३.२९ ॥
भूतत्रासनविद्याश्च ते योज्याः बलिसाधने ।
निर्लोभाः सत्यवक्तारो देवब्राह्मणपूजकाः ॥ ३.३० ॥
यमिनः पथ्यभोक्तारो योजनीया रसायने ।
धनवन्तो वदान्याश्च सर्वोपस्करसंयुताः ॥ ३.३१ ॥
गुरुवाक्यरता नित्यं धातुवादेषु ते शुभाः ।
{चोल्लेच्तोर्सोf द्रुग्स्}
तत्तदौषधनामज्ञाः शुचयो वञ्चनोज्झिताः ॥ ३.३२ ॥
नानाविषयभाषाज्ञास्ते मता भेषजाहृतौ ।
शुचीनां सत्यवाक्यानामास्तिकानां मनस्विनाम् ॥ ३.३३ ॥
सन्देहोज्झितचित्तानां रसः सिध्यति नान्यथा ।
दशाष्टक्रियया सिद्धे रसेऽसौ साधकोत्तमः ॥ ३.३४ ॥
महारसोऽयमित्युक्त्वा सेवेतान्यत्र तं रसं ।
रससिद्धो भवेन्मर्त्यो दाता भोक्ता न याचकः ।
जरामुक्तो जगत्पूज्यो दिव्यकान्तिः सदा सुखी ॥ ३.३५ ॥">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/AyurvedaH\/prakIrNam\/somadevaH\/rasendrachUDAmaNiH\/".replace(basePath, "/");
  pageVars.pageParams = {};
  pageVars.pageSource = "AyurvedaH\/prakIrNam\/somadevaH\/rasendrachUDAmaNiH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/" />
<link rel="alternate" hreflang="sa-Deva" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> रसेन्द्रचूडामणिः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="रसेन्द्रचूडामणिः">रसेन्द्रचूडामणिः</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/AyurvedaH/prakIrNam/somadevaH/rasendrachUDAmaNiH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[रसेन्द्रचूडामणिः	Source: <a href="https://www.ebharatisampat.in/read_chapter.php?bookid=ODIyNDk5NzIzNDkwNzQy">EB</a>]]</p>
<p>[</p>
<p>रसशालां प्रकुर्वीत सर्वबाधाविवर्जिते ।<br>
सर्वौषधमये देशे रम्ये कूपसमन्विते ॥ ३.१ ॥<br>
यक्षराजसहस्राक्षदिग्विभागे सुशोभने ।<br>
नानोपकरणोपेतां प्राकारेण सुशोभिताम् ॥ ३.२ ॥<br>
{रस्शाला में कहां क्या करें?}<br>
शालायाः पूर्वदिग्भागे स्थापयेद्रसभैरवम् ।<br>
वह्निकर्माणि चाग्नेये याम्ये पाषाणकर्म च ॥ ३.३ ॥<br>
नैरृत्ये शस्त्रकर्माणि वारुणे क्षालनादिकम् ।<br>
शोषणं वायुकोणे च वेधकर्मोत्तरे तथा ॥ ३.४ ॥<br>
स्थापनं सिद्धवस्तूनां प्रकुर्यादीशकोणके ।<br>
पदार्थसंग्रहः कार्यो रससाधनहेतुकः ॥ ३.५ ॥<br>
{रस्शाला में संग्रहणी उपकरण्}<br>
सत्त्वपातनकोष्ठीं च गारकोष्ठीं सुशोभनाम् ।<br>
भूमिकोष्ठीं चलत्कोष्ठीं जलद्रोणीस्वनेकशः ॥ ३.६ ॥<br>
भस्त्रिकायुगलं तद्वन्नलिके वंशलौहयोः ।<br>
स्वर्णायोघोषशुल्बाश्मकुण्ड्यश्चर्मकृतां तथा ॥ ३.७ ॥<br>
करणानि विचित्राणि सर्वाण्यपि समाहरेत् ।<br>
मन्थानः पेषणी खल्वा द्रोणीरूपाश्च वर्तुलाः ॥ ३.८ ॥<br>
आयसास्तप्तखल्वाश्च मर्दकाश्च तथाविधाः ।<br>
सूक्ष्मछिद्रसहस्राढ्या द्रव्यचालनहेतवे ॥ ३.९ ॥<br>
चालनी च कटत्राणी शिला लौली च कण्डनी ।<br>
मूषामृत्तुषकार्पासवनोपलपिष्टकम् ॥ ३.१० ॥<br>
त्रिविधं भेषजं धातुजीवमूलमयं तथा ।<br>
शिखित्रा गोवरं चैव शर्करा च सितोपला ॥ ३.११ ॥<br>
काचायोमृद्वराटानां कूपिकाश्चषकाणि च ।<br>
शूर्पादिवेणुपात्राणि क्षुद्रक्षिप्राश्च शङ्खकाः ॥ ३.१२ ॥<br>
क्षुरप्राश्च तथा पाल्यो यच्चान्यत्तत्र युज्यते ।<br>
पालिका कर्णिका चैव शाकच्छेदनशस्त्रिका ॥ ३.१३ ॥<br>
शालासम्मार्जनार्थं हि रसपाकान्तकर्म यत् ।<br>
तत्रोपयोगि यच्चान्यत्तत्सर्वं परविद्यया ॥ ३.१४ ॥<br>
श्रीरसाङ्कुशया सर्वं मन्त्रयित्वा समाहरेत् ।<br>
अन्यथा तद्गतं तेजः परिगृह्णाति भैरवः ॥ ३.१५ ॥<br>
{चालिनी}<br>
चालिनी त्रिविधा प्रोक्ता तत्स्वरूपं च कथ्यते ।<br>
वैणवीभिः शलाकाभिनिर्मिता ग्रथिता गुणैः ॥ ३.१६ ॥<br>
कीर्तिता सा सदा स्थूलद्रव्याणां गालने हिता ।<br>
चूर्णचालनहेतोश्च चालन्यन्यापि वंशजा ॥ ३.१७ ॥<br>
कर्णिकारस्य शाल्मल्याः पारिजातस्य कम्बया ।<br>
चतुरङ्गुलविस्तारयुक्त्या निर्मिता शुभा ॥ ३.१८ ॥<br>
कुण्डल्यरत्निविस्तारा छागचर्माभवेष्टिता ।<br>
वाजिवालाम्बरानद्धतला चालनिका परा ॥ ३.१९ ॥<br>
तया प्रचालनं कुर्याद्धर्तुं सूक्ष्मतरं रजः ।<br>
{अङ्गार}<br>
शिखित्राः पावकोच्छिष्टा अङ्गाराः कोकिलाः मताः ॥ ३.२० ॥<br>
कोकिलाश्चेति तेऽङ्गाराः निर्वाणाः पयसा विना ।<br>
{उपल}<br>
पिष्टकं छगणं छाणमुपलं चोत्पलं तथा ॥ ३.२१ ॥<br>
करण्डोपलसारी च संशुष्कछगणाभिधाः ।<br>
{बोत्त्ले}<br>
कूपिका छम्पिका सिद्धा गोला चैव करण्डिका ॥ ३.२२ ॥<br>
{चषक}<br>
चषका च कटोरी च वाटिका घोटिका तथा ।<br>
कचोली ग्राहिका चेति नामान्येकार्थकानि हि ॥ ३.२३ ॥<br>
{रस्कर्ं में कैसा वैद्य्को रखे}<br>
रससंहितयोर्वैद्याः निघण्टुज्ञाश्च वार्त्तिकाः ।<br>
सर्वदेशजभाषाज्ञाः संग्राह्यास्तेऽपि साधकैः ॥ ३.२४ ॥<br>
धर्मिष्ठः सत्यवाग्विद्वान् शिवकेशवपूजकः ।<br>
सदयः पद्महस्तश्च संयोज्यो रसवैद्यके ॥ ३.२५ ॥<br>
पताकाकुम्भपाथोजमत्स्यचापाङ्कपाणिकः ।<br>
अनामाधः स्थरेस्वाङ्कः स स्यादमृतहस्तवान् ॥ ३.२६ ॥<br>
{अल्छेमिस्त्ःः बद्वरिअन्त्}<br>
अदेशिकः कृपामुक्तो लुब्धो युक्तिविवर्जितः ।<br>
कृष्णरेखाकरो वैद्यो दग्धहस्तो विवर्जितः ॥ ३.२७ ॥<br>
रसपाकावसाने हि सदाघोरं च जापयेत् ।<br>
{अस्सिस्तन्त्}<br>
सोद्यमाः शुचयः शूराः बलिष्ठाः परिचारकाः ॥ ३.२८ ॥<br>
भूतविग्रहमन्त्रज्ञास्ते योज्या निधिसाधने ।<br>
बलिष्ठाः सत्त्ववन्तश्च रक्ताक्षाः कृष्णविग्रहाः ॥ ३.२९ ॥<br>
भूतत्रासनविद्याश्च ते योज्याः बलिसाधने ।<br>
निर्लोभाः सत्यवक्तारो देवब्राह्मणपूजकाः ॥ ३.३० ॥<br>
यमिनः पथ्यभोक्तारो योजनीया रसायने ।<br>
धनवन्तो वदान्याश्च सर्वोपस्करसंयुताः ॥ ३.३१ ॥<br>
गुरुवाक्यरता नित्यं धातुवादेषु ते शुभाः ।<br>
{चोल्लेच्तोर्सोf द्रुग्स्}<br>
तत्तदौषधनामज्ञाः शुचयो वञ्चनोज्झिताः ॥ ३.३२ ॥<br>
नानाविषयभाषाज्ञास्ते मता भेषजाहृतौ ।<br>
शुचीनां सत्यवाक्यानामास्तिकानां मनस्विनाम् ॥ ३.३३ ॥<br>
सन्देहोज्झितचित्तानां रसः सिध्यति नान्यथा ।<br>
दशाष्टक्रियया सिद्धे रसेऽसौ साधकोत्तमः ॥ ३.३४ ॥<br>
महारसोऽयमित्युक्त्वा सेवेतान्यत्र तं रसं ।<br>
रससिद्धो भवेन्मर्त्यो दाता भोक्ता न याचकः ।<br>
जरामुक्तो जगत्पूज्यो दिव्यकान्तिः सदा सुखी ॥ ३.३५ ॥</p>
<p>ऋचूम्, ४<br>
कथ्यते सोमदेवेन मुग्धवैद्यप्रबुद्धये ।<br>
परिभाषा रसेन्द्रस्य शास्त्रैः सिद्धैश्च भाषिता ॥ ४.१ ॥<br>
{धान्वन्तरभाग}<br>
अर्धं सिद्धरसस्य तैलघृतयोर्लेहस्य भागोऽष्टमः संसिद्धाखिललोहचूर्णवटकादीनां तथा सप्तमः ।<br>
यो दीयेत भिषग्वराय गदिभिर्निर्दिश्य धन्वन्तरिं सर्वारोग्यसुखाप्तये निगदितो भागः स धान्वन्तरः ॥ ४.२ ॥<br>
{रुद्रभाग}<br>
भैषज्यक्रीणितद्रव्यभागश्चैकादशो हि यः ।<br>
वणिग्भ्यो गृह्यते वैद्यै रुद्रभागः स उच्यते ॥ ४.३ ॥<br>
प्रगृह्याधिकरुद्रांशं योऽसमीचीनमौषधम् ।<br>
दापयेल्लुब्धधीर्वैद्यः स स्याद्विश्वासघातकः ॥ ४.४ ॥<br>
शास्त्रेषु विहिता शुद्धिर्ब्रह्महत्याकृतामपि ।<br>
विश्वासघातिनां पुंसां न शुद्धिर्मरणं विना ॥ ४.५ ॥<br>
{कज्जली}<br>
धातुभिर्गन्धकाद्यैश्च निर्द्रवैर्मर्दितो रसः ।<br>
सुश्लक्ष्णः कज्जलाभासः कज्जलीत्यभिधीयते ॥ ४.६ ॥<br>
{रसपङ्क}<br>
सद्रवा मर्दिता सैव रसपङ्क इति स्मृतः ॥ ४.७ ॥<br>
{नवनीतपिष्टी}<br>
अर्कांशतुल्याद्रसतोऽथ गन्धान्निष्कार्धतुल्यात्त्रुटिशोऽभिखल्वे ।<br>
अर्कातपे तीव्रतरे सघर्मे पिष्टी भवेत्सा नवनीतरूपा ॥ ४.८ ॥<br>
{पिष्टी}<br>
खल्वे विमर्द्य गन्धेन दुग्धेन सह पारदम् ।<br>
पेषणात्पिष्टतां याति सापि पिष्टी मता परैः ॥ ४.९ ॥<br>
{पातनपिष्टी}<br>
चतुर्थांशसुवर्णेन रसेन कृतपिष्टिका ।<br>
भवेत्पातनपिष्टी सा रसस्योत्तमसिद्धिदा ॥ ४.१० ॥<br>
{हेमतारयोः कृष्टी}<br>
रूप्यं वा जातरूपं वा रसगन्धादिभिर्हतम् ।<br>
समुत्थितं हि बहुशः सा कृष्टी हेमतारयोः ॥ ४.११ ॥<br>
{स्वर्णकृष्टी}<br>
कृष्टी क्षिप्ता सुवर्णान्तर्न वर्णो हीयते तया ।<br>
स्वर्णकृष्ट्या कृतं बीजं रसस्य परिरञ्जनम् ॥ ४.१२ ॥<br>
{वरलोहक}<br>
ताम्रं तीक्ष्णसमायुक्तं द्रुतं निक्षिप्य भूरिशः ।<br>
सगन्धे लकुचद्रावे निर्गतं वरलोहकम् ॥ ४.१३ ॥<br>
{स्वर्णरक्ती}<br>
तेन रक्तीकृतं स्वर्णं स्वर्णरक्तीत्युदाहृतम् ।<br>
निक्षिप्ता सा द्रुते स्वर्णे वर्णोत्कर्षविधायिनी ।<br>
तारस्य रञ्जनी चापि बीजरागविधायिनी ॥ ४.१४ ॥<br>
{ताररक्ती}<br>
एवमेव प्रकर्तव्या ताररक्ती मनोहरा ।<br>
रञ्जनी खलु रूप्यस्य बीजानामपि रञ्जनी ॥ ४.१५ ॥<br>
{चन्द्रानलयोर्दलम्}<br>
मृतेन वा बद्धरसेन वान्यल्लोहेन वा साधितमन्यलोहम् ।<br>
सितत्वपीतत्वमुपागतं तद्दलं हि चन्द्रानलयोः प्रसिद्धम् ॥ ४.१६ ॥<br>
{सितपीतदल}<br>
आभासकृतबद्धेन रसेन सह योजितम् ।<br>
साधितं चान्यलोहेन सितं पीतं हि तद्दलम् ॥ ४.१७ ॥<br>
{अयोनाग}<br>
ताप्येन निहतं कान्तं सप्तवारं समुत्थितम् ।<br>
शिलयाप्याहतं नागं वारं वारं समुत्थितम् ॥ ४.१८ ॥<br>
तद्द्वयं द्विपलं चाथ ताप्यभस्म पलद्वयम् ।<br>
सर्वं निक्षिप्य मूषायां सप्तवारं धमेद्दृढम् ॥ ४.१९ ॥<br>
तदयोनागमित्युक्तं साधकं देहलोहयोः ।<br>
रसेन सारणायन्त्रे तदीया गुटिका कृता ॥ ४.२० ॥<br>
सा धृता वदने हन्ति मेहव्यूहमशेषतः ।<br>
कुरुते दन्तदार्ढ्यं च दृष्टिं गृध्रदृशाविव ।<br>
तथान्यान्नेत्रजान् रोगान् रोगान् जत्रूर्ध्वसम्भवान् ॥ ४.२१ ॥<br>
{शुल्बनाग}<br>
माक्षिकेण हतं ताम्रं दशवारं समुत्थितम् ।<br>
तद्वद्विशुद्धनागं हि द्वितयं तच्चतुष्पलम् ॥ ४.२२ ॥<br>
नीलाञ्जनहतं भूयः सप्तवारं समुत्थितम् ।<br>
इति संसिद्धमेतद्धि शुल्बनागं प्रकीर्त्यते ॥ ४.२३ ॥<br>
सारितस्तेन सूतेन्द्रो वदने विधृतो नृणाम् ।<br>
निहन्ति मासमात्रेण मेहव्यूहमशेषतः ॥ ४.२४ ॥<br>
पथ्याशनस्य वर्षेण पलितं वलिभिः सह ।<br>
गृध्रदृष्टिर्लसत्पुष्टिः सर्वारोग्यसमन्वितः ॥ ४.२५ ॥<br>
{पिञ्जरी}<br>
लोहं लोहान्तरे क्षिप्तं ध्मातं निर्वापितं द्रवे ।<br>
पाण्डुपीतप्रभं जातं पिञ्जरीत्यभिधीयते ॥ ४.२६ ॥<br>
{चन्द्रार्क}<br>
भागाः षोडश तारस्य तथा द्वादश भास्करः ।<br>
एकत्रावर्तितास्तेन चन्द्रार्कमिति कथ्यते ॥ ४.२७ ॥<br>
{निर्वाहण्निर्वापण}<br>
साध्यलोहेऽन्यलोहं चेत्प्रक्षिप्तं वङ्कनालतः ।<br>
निर्वापणं तु यत्प्रोक्तं वैद्यैर्निर्वाहणं खलु ॥ ४.२८ ॥<br>
क्षेप्यं निर्वाहणं द्रव्यं निर्वाह्ये समभागिकम् ।<br>
आवाप्यं वापनीये च भागे दिष्टे च दिष्टवत् ॥ ४.२९ ॥<br>
{वारितर}<br>
मृतं तरति तत्तोये लोहं वारितरं हि तत् ॥ ४.३० ॥<br>
{रेखापूर्ण}<br>
अङ्गुष्ठतर्जनीघृष्टं तत्तद्रेखान्तरे विशेत् ।<br>
मृतं लोहं तदुद्दिष्टं रेखापूर्णाभिधानतः ॥ ४.३१ ॥<br>
{अपुनर्भव}<br>
गुडगुञ्जासुखस्पर्शमध्वाज्यैः सह योजितम् ।<br>
नायाति प्रकृतिं ध्मानादपुनर्भवमुच्यते ॥ ४.३२ ॥<br>
{निरुत्थ}<br>
रूप्येण सह संयुक्तं ध्मातं रूप्येण नो लगेत् ।<br>
तदा निरुत्थमित्युक्तं लोहं तदपुनर्भवम् ॥ ४.३३ ॥<br>
एवं रूप्यं सनागं चेद्ध्मातं ताम्रे लगेन्न हि ।<br>
तदा निरुत्थं मन्तव्यं रञ्जनं च भिषग्वरैः ॥ ४.३४ ॥<br>
{बीज}<br>
निर्वाहणविशेषेण तत्तद्वर्णं भवेद्यदा ।<br>
मृदुलं चित्रसंस्कारं तद्बीजमिति कथ्यते ॥ ४.३५ ॥<br>
इदमेव विनिर्दिष्टं वैद्यैरुत्तरणं खलु ।<br>
{ताडन}<br>
संसृष्टलोहयोरेकलोहस्य परिनाशनम् ।<br>
प्रध्मानाद्वङ्कनालेन तत्ताडनमुदाहृतम् ॥ ४.३६ ॥<br>
{धान्याभ्र}<br>
चूर्णाभ्रं शालिसंयुक्तं वस्त्रे बद्धं तु काञ्जिके ।<br>
निर्यातं मर्दनाद्वस्त्राद्धान्याभ्रमिति कथ्यते ॥ ४.३७ ॥<br>
{सत्त्व}<br>
क्षाराम्लद्रावकैर्युक्तं ध्मातमाकरकोष्ठके ।<br>
यस्ततो निर्गतः सारः सत्त्वमित्यभिधीयते ॥ ४.३८ ॥<br>
{एककोलिशिख}<br>
कोष्ठिका शिखरापूर्णैः कोलिशैर्ध्मानयोगतः ।<br>
मूषाकण्ठमनुप्राप्तैरेककोलिशिखो मतः ॥ ४.३९ ॥<br>
{छर्चोअल्(स्य्न्.)}<br>
शिखित्राः पावकोच्छिष्टा मृताङ्गाराश्च कोकिलाः ।<br>
कृष्णाङ्गाः कोलिशाश्चेति पर्यायास्ते परस्परम् ॥ ४.४० ॥<br>
द्रावणे सत्त्वपाते च माधुकाः खादिराः शुभाः ।<br>
उद्द्रावे वंशजास्ते तु स्वेदने बादराः शुभाः ॥ ४.४१ ॥<br>
{हिङ्गुलाकृष्ट}<br>
विद्याधराख्ययन्त्रस्थादार्द्रकद्रावमर्दितात् ।<br>
समाकृष्टो रसो योऽसौ हिङ्गुलाकृष्ट उच्यते ॥ ४.४२ ॥<br>
{घोषाकृष्ट}<br>
स्वल्पतालयुतं कांस्यं वङ्कनालेन ताडितम् ।<br>
मुक्तवङ्गं हि तत्ताम्रं घोषाकृष्टमुदाहृतम् ॥ ४.४३ ॥<br>
{गुह्यनाग}<br>
पलविंशति नागस्य शुद्धस्य कृतचक्रिकम् ।<br>
रूपिकादुग्धसम्पिष्टशिलया परिलेपितम् ॥ ४.४४ ॥<br>
शरावसम्पुटे रुद्ध्वा पचेत्क्रोडपुटेन तम् ।<br>
तावद्वारं पचेद्यत्नाद्यावद्भस्म प्रजायते ॥ ४.४५ ॥<br>
गुडगुग्गुलुगुञ्जाज्यसारघैः परिमर्द्य तत् ।<br>
मूषामध्ये निरुध्याथ ध्मानादुत्थापितं पुनः ॥ ४.४६ ॥<br>
चक्रान्तेन पुनः कृत्वा पलप्रमितपारदैः ।<br>
लिप्त्वा लिम्पेत्सितार्कस्य पयसा शिलयापि च ॥ ४.४७ ॥<br>
पचेद्गजपुटैरेनं वाराणां खलु विंशतिः ।<br>
पुटे पुटे हि नागस्य कुर्यादुत्थानं खलु ॥ ४.४८ ॥<br>
नीलज्योतिर्द्रवैः सम्यग्दशवाराणि ढालयेत् ।<br>
इति सिद्धं ततः सीसं कर्षमात्रावशेषितम् ॥ ४.४९ ॥<br>
गुह्यनागाख्यया प्रोक्तं श्रेष्ठं रसरसायनम् ।<br>
{गुह्यनागःः ग्रास ओf गोल्द्}<br>
निष्कमात्रे तु नागेऽस्मिन् लोहखार्यां द्रुते सति ॥ ४.५० ॥<br>
स्वतो लक्षगुणां हैमीं शलाकां ग्रसति ध्रुवम् ।<br>
कुसुम्भतैलतप्तं तत्स्वर्णमुद्गरिति ध्रुवम् ॥ ४.५१ ॥<br>
गुह्यमार्गोऽयमुद्दिष्टो वक्ति स्वच्छन्दभैरवः ।<br>
{वरनाग}<br>
तीक्ष्णं नीलाञ्जनोपेतं ध्मातं हि बहुशो दृढम् ॥ ४.५२ ॥<br>
मृदु कृष्णं द्रुतद्रावि वरनागं तदुच्यते ।<br>
{उत्थापन (देf.)}<br>
मृतस्य पुनरुद्भूतिः सा चोक्तोत्थापनाख्यया ॥ ४.५३ ॥<br>
{ढालन}<br>
द्रुतद्रव्यस्य निक्षेपो द्रवे तड्ढालनं मतम् ।<br>
{नागसंभूतचपल}<br>
त्रिंशत्पलमितं नागं भानुदुग्धेन मर्दितम् ॥ ४.५४ ॥<br>
विमर्द्य पुटयेत्तावद्यावत्कर्षावशेषितम् ।<br>
न तत्पुटसहस्रेण क्षयमायाति सर्वदा ॥ ४.५५ ॥<br>
चपलोऽयं समुद्दिष्टो वार्त्तिकैर्नागसम्भवः ।<br>
{वङ्गसंभूतश्चपलः}<br>
इत्थं च चपलः कार्यो वङ्गस्यापि न संशयः ॥ ४.५६ ॥<br>
तत्स्पृष्टहस्तसंस्पृष्टः केवलो बध्यते रसः ।<br>
स रसो धातुवादेषु शस्यते न रसायने ॥ ४.५७ ॥<br>
अयं हि खर्पणाख्येन लोकनाथेन कीर्तितः ।<br>
{चपलःः प्रेपरतिओन्}<br>
भ्रामकाश्मरजः सूक्ष्मं पञ्चमांशरसान्वितम् ॥ ४.५८ ॥<br>
कुमारीमूलतोयेन मर्दयेदेकवासरम् ।<br>
चाङ्गेरीस्वरसेनापि दिनमेकमनारतम् ॥ ४.५९ ॥<br>
एवं भूनागधौतेन मर्दयेद्दिवसत्रयम् ।<br>
अथैकपलनागेन तावता त्रपुणापि च ॥ ४.६० ॥<br>
दशनिष्करसेन्द्रेण श्लक्ष्णां पिष्टीं समाचरेत् ।<br>
योजयित्वाथ कल्केन यथापूर्वं विमर्दयेत् ॥ ४.६१ ॥<br>
ततः साररसेन्द्रेण सत्त्वेन रसकस्य च ।<br>
पिष्टीं कृत्वा तु पूर्वेण पूर्वकल्केन योजयेत् ॥ ४.६२ ॥<br>
अग्निं प्रज्वाल्य सोष्णेन काञ्जिकेन प्रशोषयेत् ।<br>
पलार्धं शुद्धसस्येन भृष्टगुञ्जारसेन च ॥ ४.६३ ॥<br>
विमर्द्य काञ्जिकैः कुर्यान्मरिचप्रमिता वटीः ।<br>
निरुध्य वज्रमूषायां संधिबन्धं विधाय च ॥ ४.६४ ॥<br>
शिखित्रैर्नवभिः सम्यग्भस्त्राभ्यां च धमेत्खलु ।<br>
ततो मूषागतं सत्त्वं समादाय समन्ततः ॥ ४.६५ ॥<br>
धमेत्प्रकटमूषायां वङ्कनालेन शुद्धये ।<br>
दशशाणं हि तत्सत्त्वं भस्मना लवणेन च ॥ ४.६६ ॥<br>
सकाञ्जिकेन संवेष्ट्य पुटयोगेन शोषयेत् ।<br>
द्विनिष्कप्रमिते तस्मिन् पूर्वप्रोक्तेन भस्मना ॥ ४.६७ ॥<br>
अशीतिगुणितं नागं ध्मात्वा निर्वाहयेत्खलु ।<br>
इयता पूर्वसूतोऽसौ जार्यते न कथंचन ॥ ४.६८ ॥<br>
चपलोऽयं समुद्दिष्टो लोकनाथेन शम्भुना ।<br>
अनेनापि रसः शीघ्रं बध्यते पूर्ववत्सुखम् ॥ ४.६९ ॥<br>
कारवल्लीजटाचूर्णैर्दशधा पुटितो हि स ।<br>
भवेन्नागविनिर्मुक्तो ग्रासं गृह्णात्यशेषतः ॥ ४.७० ॥<br>
मुखं प्रकटमूषायां भवेच्चातिगुणोत्तरम् ।<br>
जीर्णग्रासो रसो ह्येष देहलोहकरो भवेत् ।<br>
सोऽयं श्रीसोमदेवेन कथितोऽतीव निश्चितम् ॥ ४.७१ ॥<br>
{धौत}<br>
भूभुजंगशकृत्तोयैः प्रक्षाल्यापहृतं रजः ।<br>
कृष्णवर्णं हि तत्प्रोक्तं धौताख्यं रसवादिभिः ॥ ४.७२ ॥<br>
{द्वंद्वन}<br>
द्रव्ययोर्मेलनं ध्मानाद्द्वंद्वनं परिकीर्तितम् ।<br>
{??}<br>
भागाद्रूप्यादिके क्षेपमनुवर्णसुवर्णके ॥ ४.७३ ॥<br>
{भञ्जिनी}<br>
दलैर्वा वर्णिकाह्रासो भञ्जिनी वादिभिर्मता ।<br>
{पतङ्गी}<br>
पतंगिकल्कतो जाता लोहे तारत्वहेमता ॥ ४.७४ ॥<br>
{पलिका}<br>
दिनानि कतिचित्स्थित्वा यात्यसौ पलिका मता ।<br>
{पतङ्गीराग}<br>
रञ्जितश्च रसाल्लोहाद्ध्मानाद्वा चिरकालतः ।<br>
विनिर्याति स निर्दिष्टः पतङ्गीरागसंज्ञिकः ॥ ४.७५ ॥<br>
{आवाप, प्रतीवाप, आच्छादन}<br>
द्रुते द्रव्यान्तरे क्षेपो लोहाद्यैः क्रियते हि यः ।<br>
स आवापः प्रतीवापः स एवाच्छादनं मतम् ॥ ४.७६ ॥<br>
{अभिषेक}<br>
द्रुते वह्निस्थिते लौहे विरम्याष्टनिमेषकम् ।<br>
सलिलस्य परिक्षेपः सोऽभिषेक इतीरितः ॥ ४.७७ ॥<br>
{निर्वाप}<br>
तप्तस्याप्सु विनिक्षेपो निर्वापः स्नपनं च तत् ।<br>
{Zएइत्fंर्प्रतीवाप उस्w.}<br>
प्रतीवापादिकं कार्यं द्रुतलोहे सुनिर्मले ॥ ४.७८ ॥<br>
{शुद्धावर्त}<br>
यदा हुताशो दीप्तार्चिः शुक्लोत्थानसमन्वितः ।<br>
शुद्धावर्तस्तदा ज्ञेयः स कालः सत्त्वनिर्गमे ॥ ४.७९ ॥<br>
{बीजावर्त}<br>
द्राव्यद्रव्यनिभा ज्वाला दृश्यते धमने यदा ।<br>
द्रावस्योन्मुखता सेयं बीजावर्तः स उच्यते ॥ ४.८० ॥<br>
{स्वाङ्गशीतल}<br>
वह्निस्थमेव शीतं यत्तदुक्तं स्वाङ्गशीतलम् ।<br>
{बहिःशीतल}<br>
अग्नेराकृष्टशीतं च तद्बहिःशीतमीरितम् ॥ ४.८१ ॥<br>
{स्वेदन}<br>
क्षाराम्लैरौषधैर्वापि दोलायन्त्रे स्थितस्य हि ।<br>
पचनं स्वेदनाख्यं स्यान्मलशैथिल्यकारकम् ॥ ४.८२ ॥<br>
{मर्दन}<br>
उद्दिष्टैरौषधैः सार्धं सर्वाम्लैः काञ्जिकैरपि ।<br>
पेषणं मर्दनाख्यं स्याद्बहिर्मलविनाशनम् ॥ ४.८३ ॥<br>
{मूर्छन}<br>
मर्दनोद्दिष्टभैषज्यैर्नष्टपिष्टत्वकारकम् ।<br>
तन्मूर्छनं हि वङ्गाद्रिभूजकञ्चुकनाशनम् ॥ ४.८४ ॥<br>
{नष्टपिष्ट}<br>
स्वरूपस्य विनाशेन पिष्टतापादनं हि यत् ।<br>
विद्वद्भिर्निर्जितः सूतो नष्टपिष्टः स उच्यते ॥ ४.८५ ॥<br>
{उत्थापन}<br>
स्वेदातपादियोगेन स्वरूपापादनं हि यत् ।<br>
तदुत्थापनमित्युक्तं मूर्छाव्यापत्तिनाशनम् ॥ ४.८६ ॥<br>
{पातन}<br>
उक्तौषधैर्मर्दितपारदस्य यन्त्रस्थितस्योर्ध्वमधश्च तिर्यक् ।<br>
निर्यातनं पातनसंज्ञयोक्तं वङ्गाहिसम्पर्कजकञ्चुकघ्नम् ॥ ४.८७ ॥<br>
{रोधन}<br>
जलसैन्धवयुक्तस्य रसस्य दिवसत्रयम् ।<br>
स्थितिरास्थापनी कुम्भे यासौ रोधनमुच्यते ॥ ४.८८ ॥<br>
{नियमन}<br>
रोधनाल्लब्धवीर्यस्य चपलत्वनिवृत्तये ।<br>
क्रियते यो घटे स्वेदः प्रोक्तं नियमनं हि तत् ॥ ४.८९ ॥<br>
{दीपन}<br>
धातुपाषाणमूलाद्यैः संयुक्तो घटमध्यगः ।<br>
ग्रासार्थं त्रिदिनं स्वेदो दीपनं तन्मतं बुधैः ॥ ४.९० ॥<br>
{ग्रासमान}<br>
इयन्मानस्य सूतस्य ग्रासद्रव्यात्मिका मितिः ।<br>
इयतीत्युच्यते यासौ ग्रासमानमितीरितम् ॥ ४.९१ ॥<br>
{जारणा}<br>
ग्रासस्य चारणं गर्भे द्रावणं जारणं तथा ।<br>
इति त्रिरूपा निर्दिष्टा जारणा वरवार्त्तिकैः ॥ ४.९२ ॥<br>
ग्रासः पिण्डः परीणामः तिस्रश्चाख्याः पराः स्मृताः ।<br>
समुखा निर्मुखा चेति जारणा द्विविधा पुनः ॥ ४.९३ ॥<br>
{जारणःः निर्मुखजारणा}<br>
निर्मुखा जारणा प्रोक्ता बीजादानेन भागतः ।<br>
{बीज (-&gt; जारणा)}<br>
शुद्धं स्वर्णं च रूप्यं च बीजमित्यभिधीयते ॥ ४.९४ ॥<br>
{मुख्समुखजारणा}<br>
चतुःषष्ट्यंशतो बीजप्रक्षेपो मुखमुच्यते ।<br>
{समुखरस}<br>
एवं कृते रसो ग्रासलोलुपो मुखवान्भवेत् ॥ ४.९५ ॥<br>
कठिनान्यपि लोहानि भक्षितुं भवति क्षमः ।<br>
इयं हि समुखा प्रोक्ता जारणा मृगचारिणा ॥ ४.९६ ॥<br>
{राक्षसमुख}<br>
दिव्यौषधिसमायोगात्स्थितः प्रकटकोष्ठिषु ।<br>
भुङ्क्ते निखिललोहाद्यं योऽसौ राक्षसवक्त्रवान् ॥ ४.९७ ॥<br>
{चारणा}<br>
रसस्य वदने ग्रासक्षेपणं चारणा मता ।<br>
{गर्भद्रुति}<br>
ग्रस्तस्य द्रावणं गर्भे गर्भद्रुतिरुदाहृता ॥ ४.९८ ॥<br>
{बाह्यद्रुति}<br>
बहिरेव द्रुतीकृत्य घनसत्त्वादिकं खलु ।<br>
जारणाय रसेन्द्रस्य सा बाह्या द्रुतिरुच्यते ॥ ४.९९ ॥<br>
{द्रुति (सुब्स्तन्चे)}<br>
निर्लेपत्वं द्रवत्वं च तेजस्त्वं लघुता तथा ।<br>
द्रुतं योगश्च सूतेन पञ्चधा द्रुतिलक्षणम् ॥ ४.१०० ॥<br>
{द्रुति (प्रोचेस्स्)}<br>
तुषधान्यादियोगेन लोहधात्वादिकं सदा ।<br>
संतिष्ठते द्रवाकारं सा द्रुतिः परिकीर्तिता ॥ ४.१०१ ॥<br>
{जारणा}<br>
द्रुतग्रासपरीणामो विडयन्त्रादियोगतः ।<br>
जारणेत्युच्यते तस्याः प्रकाराः सन्ति कोटिशः ॥ ४.१०२ ॥<br>
{विड (देf.)}<br>
क्षारैरम्लैश्च गन्धाद्यैर्मूत्रैश्च पटुभिस्तथा ।<br>
रसग्रासस्य जीर्णार्थं तद्विडं परिकीर्तितम् ॥ ४.१०३ ॥<br>
{रञ्जन}<br>
सुसिद्धबीजधात्वादिजारणेन रसस्य हि ।<br>
पीतादिरागजननं रञ्जनं परिकीर्तितम् ॥ ४.१०४ ॥<br>
{सारणा}<br>
सूते सतैलयन्त्रस्थे स्वर्णादिक्षेपणं हि यत् ।<br>
वेधाधिक्यकरं लोहे सारणा सा प्रकीर्तिता ॥ ४.१०५ ॥<br>
{वेध}<br>
व्यवायिभेषजोपेतो द्रव्ये क्षिप्तो रसः खलु ।<br>
वेध इत्युच्यते तज्ज्ञैः स चानेकविधः स्मृतः ॥ ४.१०६ ॥<br>
{वेधभेदाः}<br>
लेपः क्षेपश्च कुन्तश्च धूमाख्यः शब्दसंज्ञकः ।<br>
{लेपवेध}<br>
लेपेन कुरुते लोहं स्वर्णं वा रजतं तथा ॥ ४.१०७ ॥<br>
लेपवेधः स विज्ञेयः पुटमत्र च सौकरम् ।<br>
{क्षेपवेध}<br>
प्रक्षेपणं द्रुते लोहे वेधः स्यात्क्षेपसंज्ञितः ॥ ४.१०८ ॥<br>
{कुन्तवेध}<br>
संदंशधृतसूतेन द्रुतद्रव्याहृतिश्च या ।<br>
सुवर्णत्वादिकरणी कुन्तवेधः स कथ्यते ॥ ४.१०९ ॥<br>
{धूमवेध}<br>
वह्नौ धूमायमानेऽन्तः प्रक्षिप्तरसधूमतः ।<br>
स्वर्णाद्यापादनं लोहे धूमवेधः स उच्यते ॥ ४.११० ॥<br>
{शब्दवेध}<br>
मुखस्थितरसेनाल्पलोहस्य धमनात्खलु ।<br>
स्वर्णरूप्यत्वजननं शब्दवेधः प्रकीर्तितः ॥ ४.१११ ॥<br>
{उद्घाटन}<br>
विद्धद्रव्यस्य सूतेन कालुष्यादिनिवारणम् ।<br>
प्रकाशनं च वर्णस्य तदुद्घाटनमीरितम् ॥ ४.११२ ॥<br>
{स्वेदन}<br>
क्षाराम्लैरौषधैः सार्धं भाण्डे रुद्ध्वातियत्नतः ।<br>
भूमौ निखन्यते यत्तत्स्वेदनं संप्रकीर्तितम् ॥ ४.११३ ॥<br>
{संन्यास}<br>
रसस्यौषधयुक्तस्य भाण्डं रुद्ध्वातियत्नतः ।<br>
सदाग्नियुतचुल्ल्यन्तः क्षेपः संन्यास उच्यते ॥ ४.११४ ॥<br>
{स्वेदनसंन्यासगुणाः}<br>
द्वावेतौ स्वेदसंन्यासौ रसराजस्य निश्चितम् ।<br>
गुणप्रभावजननौ शीघ्रव्याप्तिकरौ तथा ॥ ४.११५ ॥<br>
रसनिगममहाब्धेः सोमदेवः समन्तात्स्फुटतरपरिभाषा नाम रत्नानि हृत्वा ।<br>
व्यरचयदतियत्नात्तैरिमां कण्ठमालां कलयति भिषगग्र्यो मण्डनार्थं सभायाम् ॥ ४.११६ ॥<br>
पठेत्पठितपाठोऽयमध्यायो रसवादिनः ।<br>
रसकर्माणि कुर्वाणो न स मुह्यति कुत्रचित् ॥ ४.११७ ॥</p>
<p>ऋचूम्, ५<br>
अथ यन्त्राणि वक्ष्यन्ते रसतन्त्राण्यनेकशः ।<br>
समालोक्य समासेन सोमदेवेन साम्प्रतम् ॥ ५.१ ॥<br>
स्वेदादिकर्म निर्मातुं वार्त्तिकेन्द्रैः प्रयत्नतः ।<br>
यन्त्र्यते पारदो यस्मात्तस्माद्यन्त्रमितीरितम् ॥ ५.२ ॥<br>
{दोलायन्त्र}<br>
विबन्ध्य सौषधं सूतं सभूर्जे त्रिगुणाम्बरे ।<br>
रसपोट्टलिकां काष्ठे दृढं बद्ध्वा गुणेन हि ॥ ५.३ ॥<br>
संधानपूर्णकुम्भान्तः प्रलम्बनगतिस्थिताम् ।<br>
अधस्ताज्ज्वालयेदग्निं तत्तदुक्तक्रमेण हि ।<br>
दोलायन्त्रमिदं प्रोक्तं स्वेदनाख्यं तदेव हि ॥ ५.४ ॥<br>
{खल्वयन्त्र}<br>
खल्वयन्त्रं त्रिधा प्रोक्तं मर्दनादिककर्मणि ।<br>
निरुद्गाराश्मजश्चैकस्तदन्यो लोहसम्भवः ॥ ५.५ ॥<br>
{अर्धचन्द्राकृतिखल्व}<br>
उत्सेधेन दशाङ्गुलः खलु कलातुल्याङ्गुलायामवान् ।<br>
विस्तारेण नवाङ्गुलो रसमितैर्निम्नस्तथैवाङ्गुलैः ॥ ५.६ ॥<br>
कण्ठो द्व्यङ्गुलविस्तृतोऽतिमसृणो द्रोण्यर्धचन्द्राकृतिः ।<br>
घर्षश्चैव दशाङ्गुलस्तु यदिदं खल्वाख्ययन्त्रं स्मृतम् ॥ ५.७ ॥<br>
अस्मिन्पञ्चपलः सूतो मर्दनीयो विशुद्धये ।<br>
तत्तदौचित्ययोगेन खल्वेष्वन्येषु शोधयेत् ॥ ५.८ ॥<br>
{वर्तुलखल्व}<br>
द्वादशाङ्गुलिविस्तारः खल्वो भवति वर्तुलः ।<br>
चतुरङ्गुलनिम्नश्च मध्येऽतिमसृणीकृतः ॥ ५.९ ॥<br>
मर्दकश्चिपिटोऽधस्तात्सुग्रहश्च शिखोपरि ।<br>
{तप्तखल्व}<br>
लौहो नवाङ्गुलः खल्वो निम्नत्वेन षडङ्गुलः ॥ ५.१० ॥<br>
मर्दकोऽष्टाङ्गुलश्चैव तप्तखल्वाभिधो ह्ययम् ।<br>
कृत्वा खल्वाकृतिं चुल्लीमङ्गारैः परिपूर्यताम् ॥ ५.११ ॥<br>
तस्यां निवेशितं खल्वं पार्श्वे भस्त्रिकया धमेत् ।<br>
तस्मिन्विमर्दिता पिष्टी क्षारैरम्लैश्च संयुता ॥ ५.१२ ॥<br>
प्रद्रवत्यतिवेगेन स्वेदतो नात्र संशयः ।<br>
कृतः कान्तायसा सोऽयं भवेत्कोटिगुणोत्तरः ॥ ५.१३ ॥<br>
{वलभीयन्त्र}<br>
यत्र लोहमये पात्रे पार्श्वयोर्वलयद्वयम् ।<br>
तादृक्स्वल्पतरं पात्रं वलयप्रोतकोष्ठकम् ॥ ५.१४ ॥<br>
पूर्वपात्रोपरि न्यस्य स्वल्पपात्रे परिक्षिपेत् ।<br>
रसं संमूर्छितं स्थूलपात्रमापूर्य काञ्जिकैः ॥ ५.१५ ॥<br>
द्वियामं स्वेदयेदेवं रसोत्थापनहेतवे ।<br>
एतत्स्याद्वलभीयन्त्रं रससाद्गुण्यकारणम् ॥ ५.१६ ॥<br>
सूक्ष्मकान्तमये पात्रे रसः स्याद्गुणवत्तरः ।<br>
{ऊर्ध्वपातनयन्त्र}<br>
अष्टाङ्गुलमिता सम्यक्वर्तुला चिपटी तले ॥ ५.१७ ॥<br>
चतुरङ्गुलतः कण्ठादधो द्रोण्या समन्विता ।<br>
चतुरङ्गुलविस्तारनिम्नया दृढबद्धया ॥ ५.१८ ॥<br>
तत्पिधानघटी मूले षोडशाङ्गुलविस्तरा ।<br>
नवाङ्गुलकविस्तारकण्ठेन च समन्विता ॥ ५.१९ ॥<br>
पूर्वघट्यां रसं क्षिप्त्वा न्युब्जां दद्यात्परां घटीम् ।<br>
सोर्ध्वं निम्नं च परितो दृढपालिकयान्विताम् ॥ ५.२० ॥<br>
पाल्यां द्रोण्यां क्षिपेत्तोयं पावकं ज्वालयेदधः ।<br>
ऊर्ध्वपातनयन्त्रं हि नन्दिना परिकीर्तितम् ॥ ५.२१ ॥<br>
{अधःपातनयन्त्र}<br>
उपर्यधस्तनस्थाल्यां क्षिपेदन्यामधोमुखीम् ।<br>
स्थालिकां चिपटीभूततलान्तर्लिप्तपारदाम् ॥ ५.२२ ॥<br>
क्षिप्त्वा तां पङ्किले गर्ते ज्वालयेन्मूर्ध्नि पावकम् ।<br>
अधःपातनयन्त्रं हि तदैतत्परिकीर्तितम् ॥ ५.२३ ॥<br>
{तिर्यक्पातनयन्त्र}<br>
क्षिपेद्रसं घटे दीर्घनताधोनालसंयुते ।<br>
तन्नालं निक्षिपेदन्यत्घटकुक्ष्यन्तरे खलु ॥ ५.२४ ॥<br>
तत्र रुद्ध्वा मृदा सम्यग्वदने घटयोरथ ।<br>
अधस्ताद्रसकुम्भस्य ज्वालयेत्तीव्रपावकम् ॥ ५.२५ ॥<br>
इतरस्मिन् घटे तोयं प्रक्षिपेत्स्वादु शीतलम् ।<br>
तिर्यक्पातनयन्त्रं हि वार्त्तिकैरभिधीयते ॥ ५.२६ ॥<br>
{पातनायन्त्रस्ःः उसे}<br>
पातनात्रितयं प्रोक्तं यन्त्राणां त्रितयं खलु ।<br>
पातनैश्च विना सूतो न तरां दोषमुझति ॥ ५.२७ ॥<br>
त्रिभिरेवोर्ध्वपातैश्च कस्माद्दोषान्न मुच्यते ।<br>
विभागेन विपाके तु द्रव्येणान्येन योगतः ॥ ५.२८ ॥<br>
पात्रान्तरपरिक्षेपात्गुणाः स्युर्विविधाः खलु ।<br>
खण्डन्युलूखलाम्भोभिस्तण्डुलाः स्युर्मलोझिताः ॥ ५.२९ ॥<br>
पातेनैव महाशुद्धिर्नन्दिना परिकीर्तिता ।<br>
{कच्छपयन्त्र}<br>
विशालवदने भाण्डे तोयपूर्णे निवेशयेत् ॥ ५.३० ॥<br>
खर्परं पृथुकं सम्यक्प्रसरे तस्य मध्यमे ।<br>
आलवालं विडैः कृत्वा तन्मध्ये पारदं क्षिपेत् ॥ ५.३१ ॥<br>
ऊर्ध्वाधश्च विडं दत्त्वा मल्लेनारुध्य यत्नतः ।<br>
पुटमौचित्ययोगेन दीयते तन्निगद्यते ॥ ५.३२ ॥<br>
यन्त्रं कच्छपसंज्ञं हि तदुक्तं रसजारणे ।<br>
{अन्तरालिकयन्त्र}<br>
कृत्वा लोहमयीं मूषां वृन्ताकाकारधारिणीम् ॥ ५.३३ ॥<br>
वितस्त्या संमितां कान्तलोहेन परिनिर्मिताम् ।<br>
मुण्डलोहोद्भवां वापि कण्ठाधो द्व्यङ्गुलादधः ॥ ५.३४ ॥<br>
द्व्यङ्गुलं वलयं दद्यात्मध्यदेशेन कण्ठतः ।<br>
पिधानधारकं चिञ्चापत्त्रविस्तीर्णकङ्कणम् ॥ ५.३५ ॥<br>
पिधानमन्तराविष्टं सशिखं श्लिष्टसंधिकम् ।<br>
तले प्रविहितच्छिद्रं भाण्डं कृत्वा ह्यधोमुखम् ॥ ५.३६ ॥<br>
तत्रैनां लम्बयेन्मूर्ध्नि निरुध्य च विशोष्य च ।<br>
स्थालीकण्ठं ततो दद्यात्पुटमग्निविधायकम् ॥ ५.३७ ॥<br>
एवंरूपं भवेद्यन्त्रमन्तरालिकसंज्ञकम् ।<br>
अनेन कारयेद्गन्धद्रुतिं गर्भद्रुतिं तथा ॥ ५.३८ ॥<br>
{तापिकायन्त्र}<br>
तापीं मूषां मृदा कृत्वा दृढां चारत्निमात्रिकाम् ।<br>
सुदृढां मध्यदेशे च द्व्यङ्गुलच्छिद्रसंयुताम् ॥ ५.३९ ॥<br>
कान्तलोहमयीं खारीं दद्याद्गन्धस्य चोपरि ।<br>
तापिकां पूरयेच्छुद्धसिकताभिः समन्ततः ॥ ५.४० ॥<br>
तां च चुल्ल्यां समारोप्य क्षेपं क्षेपं विडद्रवम् ।<br>
पादाङ्गुष्ठमितज्वालं ज्वालयेदनलं ततः ॥ ५.४१ ॥<br>
लोहाभ्रकादिकं सर्वं रसस्य परिजारयेत् ।<br>
तापिकायन्त्रमित्युक्तं सुकरं रसजारणे ॥ ५.४२ ॥<br>
{प्रतिगर्भयन्त्र}<br>
स्थाल्यां विनिक्षिप्य रसादि वस्तु स्वर्णादि खार्या प्रपिधाय भूयः ।<br>
अम्लेन चोर्ध्वे लवणादि वस्तु चुल्ल्यां पचेत्तत्प्रतिगर्भयन्त्रम् ॥ ५.४३ ॥<br>
{गर्भयन्त्र}<br>
खारीं मल्लान्तरस्थालीं निरुन्ध्यादतियत्नतः ।<br>
स्थाल्यां मृदोऽथवा खार्यां क्षिप्त्वा वस्तु निरुध्य च ॥ ५.४४ ॥<br>
क्षिप्त्वा चाम्लादिकं रुद्ध्वा पाकः स्याद्गर्भयन्त्रके ।<br>
{पालिकायन्त्र}<br>
चषकं वर्तुलं लौहं विनताग्रोर्ध्वदण्डकम् ॥ ५.४५ ॥<br>
एतद्धि पालिकायन्त्रं बलिजारणहेतवे ।<br>
{घटयन्त्र}<br>
चतुःप्रस्थजलाधारं चतुरङ्गुलकाननम् ॥ ५.४६ ॥<br>
घटयन्त्रमिति प्रोक्तं तदाप्यायनके मतम् ।<br>
{इष्टिकायन्त्र}<br>
विधाय वर्तुलं गर्तं मल्लमत्र निधाय च ॥ ५.४७ ॥<br>
विनिधायेष्टिकां तत्र मध्ये गर्तवतीं शुभाम् ।<br>
गर्तस्य परितः कुर्यात्पालिकामङ्गुलोच्छ्रयाम् ॥ ५.४८ ॥<br>
गर्ते सूतं विनिक्षिप्य गर्तास्ये वसनं क्षिपेत् ।<br>
निक्षिप्य गन्धकं तत्र मल्लेनास्यं निरुध्य च ॥ ५.४९ ॥<br>
मल्लपालिकयोर्मध्ये मृदा सम्यङ्निरुध्य च ।<br>
वनोपलैः पुटं देयं कपोताख्यं न चाधिकम् ॥ ५.५० ॥<br>
इष्टिकायन्त्रमेतद्धि गन्धकं तेन जारयेत् ।<br>
{विद्याधरयन्त्र}<br>
स्थालिकोपरि विन्यस्य स्थालीं सम्यङ्निरुध्य च ॥ ५.५१ ॥<br>
ऊर्ध्वस्थाल्यां जलं क्षिप्त्वा वह्निं प्रज्वालयेदधः ।<br>
एतद्विद्याधरं यन्त्रं हिङ्गुलाकृष्टिहेतवे ॥ ५.५२ ॥<br>
{डमरुयन्त्र}<br>
यत्र स्थाल्युपरि स्थालीं न्युब्जां दत्त्वा निरुध्य च ।<br>
यन्त्रं डमरुकाख्यं तद्रसभस्मकृते हितम् ॥ ५.५३ ॥<br>
{नाभियन्त्र}<br>
मल्लमध्ये चरेद्गर्तं तत्र सूतं सगन्धकम् ।<br>
गर्तस्य परितः कुड्यं प्रकुर्याद्द्व्यङ्गुलोच्छ्रयम् ॥ ५.५४ ॥<br>
ततश्चाच्छादयेत्सम्यग्गोस्तनाकारमूषया ।<br>
सम्यक्तोयमृदा रुद्ध्वा सम्यग्गर्तोच्चमानया ॥ ५.५५ ॥<br>
ततो जलं विनिक्षिप्य वह्निं प्रज्वालयेदधः ।<br>
नाभियन्त्रमिदं प्रोक्तं नन्दिना सर्ववेदिना ॥ ५.५६ ॥<br>
अनेन जीर्यते सूतो निर्धूमः शुद्धगन्धकः ।<br>
{तोयमृत्तिका}<br>
लेहवत्कृतबर्बूरक्वाथेन परिमर्दितम् ॥ ५.५७ ॥<br>
जीर्णकिट्टरजः सूक्ष्मं गुडचूर्णसमन्वितम् ।<br>
इयं हि जलमृत्प्रोक्ता दुर्भेद्या सलिलैः खलु ॥ ५.५८ ॥<br>
{वह्निमृत्स्ना}<br>
खटिकापटुकिट्टैश्च महिषीदुग्धमर्दितैः ।<br>
वह्निमृत्स्ना भवेद्घोरवह्नितापसहा खलु ॥ ५.५९ ॥<br>
एतया मृत्स्नया रुद्धो न गन्तुं क्षमते रसः ।<br>
विदग्धवनिताप्रौढप्रेम्णा बद्धः पुमानिव ॥ ५.६० ॥<br>
नन्दी नागार्जुनश्चैव ब्रह्मज्योतिर्मुनीश्वरः ।<br>
वेत्ति श्रीसोमदेवश्च नापरः पृथिवीतले ॥ ५.६१ ॥<br>
{ग्रस्तयन्त्र}<br>
मूषां मूषोदराविष्टामाद्यन्तसमवर्तुलाम् ।<br>
चिपिटां च तले प्रोक्तं ग्रस्तयन्त्रं मनीषिभिः ॥ ५.६२ ॥<br>
सूतेन्द्रबन्धनार्थं हि रसविद्भिरुदीरितम् ।<br>
{तुलायन्त्र}<br>
वृन्ताकाकारमूषे द्वे तयोः कण्ठादधः खलु ॥ ५.६३ ॥<br>
प्रादेशमात्रनलिका मृदालिप्तसुसंधिका ।<br>
तत्रैकस्यां क्षिपेत्सूतमन्यस्यां गन्धचूर्णकम् ॥ ५.६४ ॥<br>
निरुध्य मूषयोर्वक्त्रं वालुकायन्त्रके क्षिपेत् ।<br>
अधोऽग्निं ज्वालयेदेतत्तुलायन्त्रमुदाहृतम् ॥ ५.६५ ॥<br>
शिलातालकगन्धाश्मजारणाय प्रकीर्तितम् ।<br>
{स्थालीयन्त्र}<br>
स्थाल्यां ताम्रादि निक्षिप्य मल्लेनास्यं निरुध्य च ॥ ५.६६ ॥<br>
पच्यते स्थालिकासंस्थं स्थालीयन्त्रमितीरितम् ।<br>
{कोष्ठिकायन्त्र}<br>
स्थूलभाण्डोदरस्यान्तर्वालुकां निक्षिपेच्छुभाम् ॥ ५.६७ ॥<br>
वितस्तिप्रमितोत्सेधां ततस्तत्र निवेशयेत् ।<br>
अपक्वां मृन्मयीं कोष्ठीं द्वादशाङ्गुलकोच्छ्रयाम् ॥ ५.६८ ॥<br>
षडङ्गुलकविस्तीर्णां मध्येऽतिमसृणीकृताम् ।<br>
पञ्चाङ्गुलपिधानं च तीक्ष्णाग्रं मुकुटाकृतिम् ॥ ५.६९ ॥<br>
न न्यूना नाधिका कोष्ठी कण्ठतो मसृणा बहिः ।<br>
कोष्ठ्यां च निक्षिपेद्गन्धं षट्पलं श्लक्ष्णचूर्णितम् ॥ ५.७० ॥<br>
ततस्त्रिपादिकां लौहीं विनिवेश्य स्थिरीकृताम् ।<br>
तस्यां च विन्यसेत्खारीं लौहीं वा कान्तलोहजाम् ॥ ५.७१ ॥<br>
तस्यां सूतं क्षिपेच्छुद्धं पलविंशतिमानतः ।<br>
जीर्णगन्धकसूतं च भावयेल्लशुनद्रवैः ॥ ५.७२ ॥<br>
अधःशिखेन पूर्वोक्तपिधानेन पिधाय च ।<br>
संधिबन्धं प्रकुर्वीत सुधामृत्स्नागुडादिभिः ॥ ५.७३ ॥<br>
संधिबन्धे विशुष्के च क्षिपेदुपरि वालुकाः ।<br>
भाण्डवक्त्रं निरुध्याथ ज्वालयेत्तदधोऽनलम् ॥ ५.७४ ॥<br>
खरं यामत्रयं यावत्ततो गन्धकसम्भवः ।<br>
पिधानलग्नधूमोऽसौ गलित्वा निपतेद्रसे ॥ ५.७५ ॥<br>
एवं हि षड्गुणं गन्धं भुक्त्वा सूतो गुणी भवेत् ।<br>
करोति कल्पनिर्दिष्टान्विशिष्टान् सकलान् गुणान् ॥ ५.७६ ॥<br>
कोष्ठिकायन्त्रमेतद्धि नन्दिना परिकीर्तितम् ।<br>
{वालुकायन्त्र}<br>
पञ्चाढवालुकापूर्णे भाण्डे निक्षिप्य यत्नतः ॥ ५.७७ ॥<br>
पच्यते रसगोलाद्यं वालुकायन्त्रमीरितम् ।<br>
{लवणयन्त्र}<br>
एवं लवणनिक्षेपात्प्रोक्तं लवणयन्त्रकम् ॥ ५.७८ ॥<br>
{धूपयन्त्र}<br>
विधायाष्टाङ्गुलं पात्रं लौहमष्टाङ्गुलोच्छ्रयम् ।<br>
कण्ठाधो द्व्यङ्गुले देशे जलाधारं हि तत्र च ॥ ५.७९ ॥<br>
तिर्यग्लोहशलाकाश्च तन्वीस्तिर्यग्विनिक्षिपेत् ।<br>
तनूनि स्वर्णपत्त्राणि तासामुपरि विन्यसेत् ॥ ५.८० ॥<br>
पात्राधो निक्षिपेद्धूमं वक्ष्यमाणमिहैव हि ।<br>
तत्पात्रं न्युब्जपात्रेण छादयेदपरेण हि ॥ ५.८१ ॥<br>
मृदा विलिप्य संधिं च वह्निं प्रज्वालयेदधः ।<br>
तेन कृष्णानि पत्त्राणि हतान्युक्तविधानतः ॥ ५.८२ ॥<br>
रसश्चरति वेगेन द्रुतिं गर्भद्रुतिं तथा ।<br>
गन्धालकशिलानां हि कज्जल्या वा मृताहिना ॥ ५.८३ ॥<br>
धूपनं स्वर्णपत्त्राणां परमं परिकीर्तितम् ।<br>
तारार्थं तारपत्त्राणि मृतवङ्गेन धूपयेत् ॥ ५.८४ ॥<br>
धूपयेच्च यथायोग्यै रसैरुपरसैरपि ।<br>
धूपयन्त्रमिति प्रोक्तं जारणाद्रव्यवाहने ॥ ५.८५ ॥<br>
{कुण्डकयन्त्र = कन्दुकयन्त्र}<br>
स्थूलस्थाल्यां द्रवं क्षिप्त्वा वासो बद्ध्वा मुखे दृढम् ।<br>
तत्र स्वेद्यं विनिक्षिप्य पिधान्या प्रपिधाय च ॥ ५.८६ ॥<br>
अधोऽग्निं ज्वालयेत्तत्र तत्स्यात्कुण्डकयन्त्रकम् ।<br>
स्वेदनं यन्त्रमित्येतत्प्राहुरन्ये मनीषिणः ॥ ५.८७ ॥<br>
{कुण्डयन्त्र (२)}<br>
यद्वा स्थाल्यां जलं क्षिप्त्वा तृणं दत्त्वा मुखोपरि ।<br>
स्वेद्यद्रव्यं विनिक्षिप्य पिधान्या प्रपिधाय च ॥ ५.८८ ॥<br>
अधस्ताज्ज्वालयेदग्निमेतद्वा कुण्डयन्त्रकम् ।<br>
{डेकीयन्त्र}<br>
भाण्डकण्ठादधश्छिद्रे वेणुनालं विनिक्षिपेत् ॥ ५.८९ ॥<br>
कांस्यपात्रद्वयं क्षिप्त्वा सम्पुटं जलगर्भितम् ।<br>
नालास्यं तत्र संयोज्य दृढं तच्चापि कारयेत् ॥ ५.९० ॥<br>
उक्तद्रव्यैर्विनिक्षिप्तः पूर्वं तत्र घटे रसः ।<br>
अग्निना तापितो नालात्तोये तस्मिन् पतत्यधः ॥ ५.९१ ॥<br>
यावदुष्णं भवेत्सर्वं भाजनं किंचिदेव हि ।<br>
जायते रससंधानं ढेकीयन्त्रमिदं भवेत् ॥ ५.९२ ॥<br>
{सोमानलयन्त्र}<br>
ऊर्ध्वं वह्निरधश्चापो मध्ये तु रससंग्रहः ।<br>
सोमानलमिदं प्रोक्तं जारयेद्गगनादिकम् ॥ ५.९३ ॥<br>
{नालिकायन्त्र}<br>
लोहनालगतं सूतं भाण्डे लवणपूरिते ।<br>
निरुद्धं विपचेत्प्राज्ञो नालिकायन्त्रमीरितम् ॥ ५.९४ ॥<br>
{मूषा}<br>
अथ मूषाभिधा मृत्स्ना संस्थानं विविधाकृतिः ।<br>
विधिना विनियोगश्च सोमदेवेन कीर्त्यते ॥ ५.९५ ॥<br>
{च्रुचिब्लेःः स्य्नोन्य्म्स्}<br>
मूषा हि कोष्ठिका प्रोक्ता कुमुदी करहारिका ।<br>
पातनी वह्निमित्रा च रसवादिभिरीर्यते ॥ ५.९६ ॥<br>
{च्रुचिब्लेःः निरुक्ति}<br>
मुष्णाति दोषान्मूषेयान्सा मूषेति निगद्यते ।<br>
उपादानं भवेत्तस्या मृत्तिका लोहमेव च ॥ ५.९७ ॥<br>
मूषामुखविनिष्क्रान्ता वरमेकापि काकिणी ।<br>
दुर्जनप्रणिपातेन धिग्लक्षमपि मानिनाम् ॥ ५.९८ ॥<br>
{संधिलेप}<br>
मूषापिधानयोर्बन्धे बन्धनं संधिलेपनम् ।<br>
अन्ध्रणं रन्ध्रणं चैव संश्लिष्टं संधिबन्धनम् ॥ ५.९९ ॥<br>
{च्लय्ःः शर्करा}<br>
मृत्तिका पाण्डुरस्थूला शर्करा शोणपाण्डुरा ।<br>
चिराध्मानसहा सा हि मूषार्थमति शस्यते ।<br>
तदभावे च वाल्मीकी कौलाली समुदीर्यते ॥ ५.१०० ॥<br>
या मृत्तिका दग्धतुषैः शणेन शिखित्रकैर्वा हयलद्दिना च ।<br>
लौहेन दण्डेन च कुट्टिता सा साधारणा स्यात्खलु मूषिकार्थे ॥ ५.१०१ ॥<br>
श्वेताश्मानस्तुषा दग्धाः शिखित्राः शणकर्पटे ।<br>
लद्दिः किट्टं यथायोग्यं संयोज्या मूषिकामृदि ॥ ५.१०२ ॥<br>
{वज्रमूषा}<br>
मृदस्त्रिभागं शणलद्दिभागौ भागश्च निर्दग्धतुषोपलादेः ।<br>
किट्टार्धभागं परिखण्ड्य वज्रमूषां विदध्यात्खलु सत्त्वपाते ॥ ५.१०३ ॥<br>
{योगमूषा}<br>
दग्धाङ्गारतुषोपेता मृत्स्ना वल्मीकसम्भवा ।<br>
तत्तद्विडसमायुक्ता तत्तद्विडविलेपिता ॥ ५.१०४ ॥<br>
तया या विहिता मूषा योगमूषेति कथ्यते ।<br>
अनया साधितः सूतो जायते गुणवत्तरः ॥ ५.१०५ ॥<br>
{वज्रद्रावणमूषा}<br>
गारभूनागधौताभ्यां शणैर्दग्धतुषैरपि ।<br>
समैः समा च मूषा मृन्महिषीदुग्धमर्दिता ॥ ५.१०६ ॥<br>
कोथिता पक्षमात्रं हि बहुधा परिवर्तिता ।<br>
तया विरचिता मूषा वज्रद्रावणिकेरिता ॥ ५.१०७ ॥<br>
{गारमूषा}<br>
दग्धषड्गुणगाराढ्या किट्टाङ्गारशणान्विता ।<br>
कृष्णमृद्भिः कृता मूषा गारमूषेत्युदाहृता ॥ ५.१०८ ॥<br>
यामयुग्ममतिध्मानान्नासौ द्रवति वह्निना ।<br>
{वरमूषा}<br>
वस्त्राङ्गारतुषास्तुल्यास्तच्चतुर्गुणमृत्तिका ॥ ५.१०९ ॥<br>
गारश्च मृत्तिकातुल्यः सर्वैरेतैर्विमर्दिता ।<br>
वरमूषेति निर्दिष्टा यामं वह्निं सहेत च ॥ ५.११० ॥<br>
{वर्णमूषा}<br>
रक्तवर्गरजोयुक्ता रक्तवर्गाम्बुभाविता ।<br>
मृत्तया लेपिता मूषा क्षितिखेचरलेपिता ॥ ५.१११ ॥<br>
वर्णमूषेति सा प्रोक्ता वर्णोत्कर्षे नियुज्यते ।<br>
{रूप्यमूषा}<br>
एवं हि श्वेतवर्गेण रूप्यमूषा प्रकीर्तिता ॥ ५.११२ ॥<br>
{विडमूषा}<br>
तत्तद्विडमृदोद्भूता तत्तद्विडविलेपिता ।<br>
देहलोहार्थयोगार्थं विडमूषेत्युदाहृता ॥ ५.११३ ॥<br>
{वज्रद्रावनामुषा (ईई)}<br>
गारभूनागधौताभ्यां तुषमष्या शणेन च ।<br>
समैः समा च मूषा मृन्महिषीदुग्धमर्दिता ॥ ५.११४ ॥<br>
कोथिता पक्षमात्रं हि बहुधा परिकीर्तिता ।<br>
तया विरचिता मूषा लिप्ता मत्कुणशोणितैः ॥ ५.११५ ॥<br>
बलाब्दधावनीमूलैर्वज्रद्रावणक्रौञ्चिका ।<br>
सहतेऽग्निं चतुर्यामं द्रावणे व्ययिता सती ॥ ५.११६ ॥<br>
{मूषाप्यायन}<br>
द्रवीभावमुपेयुः स्यान्मूषाया ध्मानयोगतः ।<br>
क्षणमुद्धरणं यत्तन्मूषाप्यायनमुच्यते ॥ ५.११७ ॥<br>
{वृन्ताकमूषा}<br>
वृन्ताकारमूषायां नालं दत्त्वा दशाङ्गुलम् ।<br>
धत्तूरपुष्पवच्चोर्ध्वं सुदृढं श्लिष्टपुष्पवत् ॥ ५.११८ ॥<br>
अष्टाङ्गुलं च सच्छिद्रं सा स्याद्वृन्ताकमूषिका ।<br>
अनया खर्परादीनां मृदूनां सत्त्वमाहरेत् ॥ ५.११९ ॥<br>
{गोस्तनीमूषा}<br>
मूषा या गोस्तनाकारा शिखायुक्तपिधानका ।<br>
सत्त्वानां द्रावणे शुद्धौ सा मूषा गोस्तनी भवेत् ॥ ५.१२० ॥<br>
{मल्लमूषा}<br>
निर्दिष्टा मल्लमूषा या मल्लद्वितयसम्पुटात् ।<br>
पर्पट्यादिरसादीनां स्वेदनाय प्रकीर्तिता ॥ ५.१२१ ॥<br>
{पक्वमूषा}<br>
कुलालभाण्डरूपा या दृढा च परिपाचिता ।<br>
पक्वमूषेति सा प्रोक्ता पोटल्यादिविपाचने ॥ ५.१२२ ॥<br>
{गोलमूषा}<br>
निर्वक्त्रगोलकाकारा पुटनद्रव्यगर्भिणी ।<br>
गोलमूषेति सा प्रोक्ता सत्वरं द्रव्यरोधिनी ॥ ५.१२३ ॥<br>
{महामूषा}<br>
तले या कूर्पराकारा क्रमादुपरि विस्तृता ।<br>
स्थूलवृन्ताकवत्स्थूला महामूषेत्यसौ मता ।<br>
सा चायोऽभ्रकसत्त्वादेः पुटाय द्रावणाय च ॥ ५.१२४ ॥<br>
{मञ्जूषमूषा}<br>
मञ्जूषाकारमूषा या निम्नतायामविस्तरा ।<br>
षडङ्गुलप्रमाणेन मूषा मञ्जूषसंज्ञिता ।<br>
भूमौ निखन्य तां मूषां दद्यात्पुटमथोपरि ॥ ५.१२५ ॥<br>
{मूशलमूषा}<br>
मूषा या चिपिटा मूले वर्तुलाष्टाङ्गुलोच्छ्रया ।<br>
मूषा सा मुशलाख्या स्याच्चक्रीबद्धरसे हिता ॥ ५.१२६ ॥<br>
{कोष्ठी (इन्त्र्.)}<br>
सत्त्वानां पातनार्थाय पातितानां विशुद्धये ।<br>
कोष्ठिका विविधाकारास्तासां लक्षणमुच्यते ॥ ५.१२७ ॥<br>
{अङ्गारकोष्ठिका}<br>
राजहस्तसमुत्सेधा तदर्धायामविस्तरा ।<br>
चतुरस्रा च कुड्येन वेष्टिता मृन्मयेन हि ॥ ५.१२८ ॥<br>
एकभित्तौ चरेद्गर्तं वितस्त्याभोगसंमितम् ।<br>
द्वारं सार्धवितस्त्या च संमितं सुदृढं शुभम् ॥ ५.१२९ ॥<br>
देहल्यधो विधातव्यं धमनाय यथोचितम् ।<br>
प्रादेशप्रमिता भित्तिरुत्तरङ्गस्य चोर्ध्वतः ॥ ५.१३० ॥<br>
द्वारं चोपरि कर्तव्यं प्रादेशप्रमितं खलु ।<br>
ततश्चेष्टिकया रुद्ध्वा द्वारसंधिं विलिप्य च ॥ ५.१३१ ॥<br>
शिखित्रैस्तां समापूर्य धमेद्भस्त्राद्वयेन तु ।<br>
शिखित्रान् धमनद्रव्यमूर्ध्वद्वारेण निक्षिपेत् ॥ ५.१३२ ॥<br>
सत्त्वपातनगोलांश्च पञ्च पञ्च पुनः पुनः ।<br>
भवेदङ्गारकोष्ठीयं खराणां सत्त्वपातिनी ॥ ५.१३३ ॥<br>
{पातालकोष्ठिका}<br>
दृढभूमौ चरेद्गर्तं वितस्त्या संमितं शुभम् ।<br>
वर्तुलं चाथ तन्मध्ये गर्तमन्यं प्रकल्पयेत् ॥ ५.१३४ ॥<br>
चतुरङ्गुलविस्तारनिम्नत्वेन समन्वितम् ।<br>
गर्ताद्धरणिपर्यन्तं तिर्यङ्नालसमन्वितम् ॥ ५.१३५ ॥<br>
किंचित्समुन्नतं बाह्ये गर्ताभिमुखनिम्नकम् ।<br>
मृच्चक्रं पञ्चरन्ध्राढ्यं गर्भगर्तोपरि क्षिपेत् ॥ ५.१३६ ॥<br>
आपूर्य कोकिलैः कोष्ठीं प्रधमेदेकभस्त्रया ।<br>
पातालकोष्ठिका ह्येषा धातूनां सत्त्वपातिनी ॥ ५.१३७ ॥<br>
ध्मानसाध्यपदार्थानां नन्दिना परिकीर्तिता ।<br>
{गारकोष्ठी}<br>
द्वादशाङ्गुलनिम्ना या प्रादेशप्रमिता तथा ॥ ५.१३८ ॥<br>
चतुरङ्गुलतश्चोर्ध्वं वलयेन समन्विता ।<br>
भूरिछिद्रवतीं चक्रीं वलयोपरि निक्षिपेत् ॥ ५.१३९ ॥<br>
शिखित्रांस्तत्र निक्षिप्य प्रधमेद्वङ्कनालतः ।<br>
गारकोष्ठीयमुद्दिष्टा मृष्टलोहविनाशिनी ॥ ५.१४० ॥<br>
{वङ्कनाल}<br>
कूपीमृद्भिर्विधातव्यमरत्निप्रमितं दृढम् ।<br>
अधोमुखं च तद्वक्त्रे नालं पञ्चाङ्गुलं तथा ॥ ५.१४१ ॥<br>
वङ्कनालमिति प्रोक्तं दृढध्मानाय कीर्तितम् ।<br>
{तिर्यक्प्रधमकोष्ठी}<br>
कोष्ठी तद्वद्रसादीनां विधानाय विधीयते ॥ ५.१४२ ॥<br>
द्वादशाङ्गुलकोत्सेधा सा बुध्ने चतुरङ्गुला ।<br>
तिर्यक्प्रधमनाख्या च मृदुद्रव्यविशोधिनी ॥ ५.१४३ ॥<br>
{पुट (देf.)}<br>
रसादिद्रव्यपाकानां मारणज्ञापनं पुटम् ।<br>
नेष्टो न्यूनाधिकः पाकः सुपाकं हितमौषधम् ॥ ५.१४४ ॥<br>
लोहादेरपुनर्भावो गुणाधिक्यं ततोऽग्रता ।<br>
अनप्सुमज्जनं रेखापूर्णता पुटतो भवेत् ॥ ५.१४५ ॥<br>
पुटाद्रागो लघुत्वं च शीघ्रव्याप्तिश्च दीपनम् ।<br>
जारितादपि सूतेन्द्राल्लोहानामधिको गुणः ॥ ५.१४६ ॥<br>
यथाश्मनि विशेद्वह्निर्बहिःस्थः पुटयोगतः ।<br>
चूर्णत्वादिगुणावाप्तिस्तथा लोहेषु निश्चितम् ॥ ५.१४७ ॥<br>
{महापुट}<br>
निम्ने विस्तरतः कुण्डे द्विहस्ते चतुरस्रके ।<br>
वनोपलसहस्रेण पूरिते पुटनौषधम् ॥ ५.१४८ ॥<br>
क्रौञ्च्यां रुद्धं प्रयत्नेन पिष्टकोपरि निक्षिपेत् ।<br>
वनोपलसहस्रार्धं क्रौञ्चिकोपरि विन्यसेत् ॥ ५.१४९ ॥<br>
वह्निं प्रज्वालयेत्तत्र महापुटमिदं स्मृतम् ।<br>
{गजपुट}<br>
राजहस्तप्रमाणेन चतुरस्रं च निम्नकम् ॥ ५.१५० ॥<br>
पूर्णं चोपलसाहस्रैः कण्ठावध्यथ निक्षिपेत् ।<br>
विन्यसेत्कुमुदीं तत्र पुटनद्रव्यपूरिताम् ॥ ५.१५१ ॥<br>
पूर्वच्छगणतोऽर्धानि गिरिण्डानि विनिक्षिपेत् ।<br>
एतद्गजपुटं प्रोक्तं महागुणविधायकम् ॥ ५.१५२ ॥<br>
{वाराहपुट}<br>
इत्थं चारत्निके कुण्डे पुटं वाराहमुच्यते ॥ ५.१५३ ॥<br>
{कुक्कुटपुट}<br>
पुटं भूमितले यत्तद्वितस्तिद्वितयोच्छ्रयम् ।<br>
तावच्च तलविस्तीर्णं तत्स्यात्कुक्कुटकं पुटम् ॥ ५.१५४ ॥<br>
{कपोतपुट}<br>
यत्पुटं दीयते भूमावष्टसंख्यैर्वनोपलैः ।<br>
तद्बालसूतभस्मार्थं कपोतपुटमुच्यते ॥ ५.१५५ ॥<br>
{गोवर (देf.; अ किन्दोf चोwदुन्ग्)}<br>
गोष्ठान्तर्गोखुरक्षुण्णं शुष्कं चूर्णितगोमयम् ।<br>
गोवरं तत्समादिष्टं वरिष्ठं रससाधने ॥ ५.१५६ ॥<br>
{गोवरपुट}<br>
गोवरैर्वा तुषैर्वापि पुटं यत्र प्रदीयते ।<br>
तद्गोवरपुटं प्रोक्तं रसभस्मप्रसिद्धये ॥ ५.१५७ ॥<br>
{भाण्डपुट}<br>
स्थूलभाण्डे तुषापूर्णे मध्ये मूषासमन्विते ।<br>
वह्निना विहिते पाके तद्भाण्डपुटमुच्यते ॥ ५.१५८ ॥<br>
{वालुकापुट}<br>
अधस्तादुपरिष्टाच्च क्रौञ्चिकाच्छाद्यते खलु ।<br>
वालुकाभिः प्रतप्ताभिर्यत्र तद्वालुकापुटम् ॥ ५.१५९ ॥<br>
{भूधरपुट}<br>
वह्निमित्रां क्षितौ सम्यङ्निखन्याद्द्व्यङ्गुलादधः ।<br>
उपरिष्टात्पुटं यत्र पुटं तद्भूधराह्वयम् ॥ ५.१६० ॥<br>
{लावकपुट}<br>
ऊर्ध्वं षोडशिकामात्रैस्तुषैर्वा गोवरैः पुटम् ।<br>
यत्र तल्लावकाख्यं स्यात्सुमृदुद्रव्यसाधने ॥ ५.१६१ ॥<br>
{अनुक्तपुट}<br>
अनुक्तपुटमाने तु साध्यद्रव्यबलाबलात् ।<br>
पुटं विज्ञाय दातव्यमूहापोहविचक्षणैः ॥ ५.१६२ ॥<br>
{स्य्नोन्य्म्स्fओर्द्रिएद्चोwदुन्ग्}<br>
पिष्टकं छगणं छाणमुपलं चोत्पलं तथा ।<br>
गिरिण्डोपलसाठी च नवारी छगणाभिधः ॥ ५.१६३ ॥<br>
{उपसंहार}<br>
यः सोमदेवैर्विहितं प्रकीर्णमध्यायमेनं प्रकरोति पाठे ।<br>
नासौ समीहेत गुरूपदेशं रसेन्द्रवैद्येऽपि च धातुवादे ॥ ५.१६४ ॥</p>
<p>(षष्ठोऽध्यायः न प्राप्तः)</p>
<p>ऋचूम्, ७<br>
कथ्यन्ते सोमदेवेन साम्प्रतं दर्शिनो रसाः ।<br>
श्रीकण्ठागमनिर्दिष्टा विशिष्टा रससाधने ॥ ७.१ ॥<br>
{६८ प्रकार्की रसौषधियां}<br>
जलोत्पलसमङ्गा च रसा च जलपिप्पली ।<br>
स्थलप्रसारिणी चिञ्ची जालिनी जलमूलका ॥ ७.२ ॥<br>
चन्द्रोदकार्धचन्द्रा च जलापामार्गतिक्तका ।<br>
तुषाम्बु काकमाची च जलकुम्भी तथा शटी ॥ ७.३ ॥<br>
उत्तमा हेमपुष्पी च दुर्गन्धा सितगन्धिनी ।<br>
माण्डूकी मोहिनी मांसी पाषाणी चाथ शीशिका ॥ ७.४ ॥<br>
सारिवालम्बुषा मेघनादी च शुकनासिका ।<br>
पोतकी हीरिणी वज्रकन्दिका चापराजिता ॥ ७.५ ॥<br>
वनमाला विदारी च कुक्कुटा हलिनीश्वरी ।<br>
वाराही बृहती मूर्वा सर्पाक्षी सदचित्रिका ॥ ७.६ ॥<br>
मालार्जुनश्च गोजिह्वा गरुडी हंसपादिका ।<br>
नन्दिनी शिखिपादी च काश्मरी तुलसी तथा ॥ ७.७ ॥<br>
वनकूष्माण्डवल्ली च वृश्चिकाली च वेणुका ।<br>
मुशली चित्रपादी च कर्मस्फोटी तथा विषा ॥ ७.८ ॥<br>
अजमारी पाटला च पटोली धन्वयासकः ।<br>
भार्ङ्गी विषघ्नी गुडूची वासा भृङ्गी च पागवः ॥ ७.९ ॥<br>
अष्टषष्टिरिति प्रोक्ता रसौषध्यो महाबलाः ।<br>
बन्धने मारणे तद्वज्जारणे च नियामने ।<br>
बन्धादाने च सूतस्य सर्वदोषापकर्मणि ॥ ७.१० ॥<br>
विन्ध्याद्रौ हिमपर्वते च मलये गोमन्तके श्रीगिरौ सह्याद्रावथ पारियात्रकगिरौ किष्किन्धनामालये ।<br>
माहेन्द्रेऽप्यथ माल्यवत्क्षितिधरे तद्रूपनामाधिकं गोपाभीरकसिद्धवैद्यमुखतो वैद्यैः समावेद्यताम् ॥ ७.११ ॥</p>
<p>ऋचूम्, ८<br>
{सर्पाक्ष्यादिगणः}<br>
सर्पाक्षी वन्ध्यकर्कोटी जलबिम्बी च जम्बुकी ।<br>
पुनर्नवा च मत्स्याक्षी भृङ्गराजः शतावरी ॥ ८.१ ॥<br>
शरपुङ्खा च मण्डूकपर्णिका ब्रह्मदण्डिका ।<br>
अनन्ता कुक्कुटी जङ्घा काकमाची शिखण्डिनी ॥ ८.२ ॥<br>
सहदेवी कपोती च विष्णुक्रान्ता कुरण्टकः ।<br>
महाबला नागबला मूर्वा रास्ना कुरिङ्गिनी ॥ ८.३ ॥<br>
फणिर्नीली प्रपुन्नाटः समङ्गामलकी तथा ।<br>
ज्वालिनी मेघनादश्च गोजिह्वा पद्मचारिणी ॥ ८.४ ॥<br>
पाठा च कोकिलाक्षश्च त्रिपत्त्रा चाखुकर्णिका ।<br>
एकपर्णी द्विपर्णी च त्रिपर्णी क्षीरिणी तथा ॥ ८.५ ॥<br>
तित्तिडी मेषशृङ्गी च तुलसी श्यामपर्णिका ।<br>
श्वेताद्रिपर्णिका चेति सर्पाक्ष्यादिगणो मतः ॥ ८.६ ॥<br>
षट्चत्वारिंशको नाम पारदस्य नियामकः ।<br>
इहौषधीनां पञ्चाङ्गी गृहीतव्या विधानतः ॥ ८.७ ॥<br>
रसादिस्वेदने मूषानयने शोधने तथा ।<br>
अष्टोपरि यथालाभं ग्राह्या प्रोक्तेषु कर्मसु ॥ ८.८ ॥<br>
अष्टकाधिकमाधिक्यं गुणानां कुरुते ध्रुवम् ।<br>
{व्याघ्रिकादिगणः}<br>
व्याघ्रिका राक्षसी वह्निश्चाण्डाली गजकर्णिका ॥ ८.९ ॥<br>
षट्कारी शङ्खपुष्पी च बृहती हिलमोचकः ।<br>
शृगालजिह्विका वह्निर्मदनी लाङ्गली तथा ॥ ८.१० ॥<br>
चक्रिका वज्रिणी व्याघ्री कङ्कती पुत्रजीविका ।<br>
कञ्चुकी चैव कर्कोटी कुमारी पद्मचारिणी ॥ ८.११ ॥<br>
एकवीरा रुदन्ती च लक्ष्मी नरकसा तथा ।<br>
उच्चटा रक्तचित्रा च नागिनी नागवल्लिका ॥ ८.१२ ॥<br>
सक्तुका सक्तुशृङ्गी च रक्तस्नुग्यज्ञवल्लिका ।<br>
शाखोटो मेषशृङ्गी च हेमली व्याघ्रपादिका ॥ ८.१३ ॥<br>
शमी व्याघ्रनखी सोमवल्लरी चार्कपुष्पिका ।<br>
केशिनी कासमारी च वृक्षराजोऽजमारिका ॥ ८.१४ ॥<br>
कोटराक्षी हनूमन्ती नरजीवाङ्गनायकी ।<br>
मालिका काकतुण्डी च मेघपुष्पी च कङ्गुणी ॥ ८.१५ ॥<br>
अन्या तुवरवल्ली च जगती हंसपादिका ।<br>
कुम्भिनी वह्निमारी च सूर्यभक्ता च वाकुची ॥ ८.१६ ॥<br>
रसनिर्जीवकारी च भूशुण्डी कटुतुम्बिका ।<br>
देवदाली विशाला च कार्पासी ब्रह्मरञ्जकम् ॥ ८.१७ ॥<br>
कृष्णाक्षीवं तथा कृष्णधत्तूरो वनपीलुकम् ।<br>
श्वेतार्को यवचिञ्चा च कारवेल्ली च दन्तिका ॥ ८.१८ ॥<br>
गोजिह्वा काकजङ्घा च श्वेतगुञ्जा च शम्बरा ।<br>
महाकाली सिताङ्कोलो मायूरश्च पटोलिका ॥ ८.१९ ॥<br>
व्याघ्रिकादिगणः सोऽयं रसभस्मकरः परः ।<br>
अत्रोक्तौषधिबीजेषु जीर्यते पारदः पृथक् ॥ ८.२० ॥<br>
{रक्तस्नुह्यादिगणः}<br>
रक्तस्नुही रुदन्ती च रक्ताग्निः सोमवल्लिका ।<br>
वृद्धदारु च शाखोटी मोहिन्यङ्गारवल्लिका ॥ ८.२१ ॥<br>
बर्हिका क्षीरमार्जारी त्रिशूला क्षीरकुक्कुटी ।<br>
जीमूतः काकमाची च नीलिका शङ्खपुष्पिका ॥ ८.२२ ॥<br>
नागवल्लीदलाकारपत्रयुक्ताल्पकन्दिनी ।<br>
श्रीशैलोत्था च वज्रघ्नी नागकर्णीति सा स्मृता ॥ ८.२३ ॥<br>
ज्योतिष्मती द्रुमज्योतिस्तृणज्योतिरथोच्चटा ।<br>
उदुम्बरी त्रिदण्डी च नीलज्योतिस्तथापरा ॥ ८.२४ ॥<br>
हेमवल्लरिका ताम्रवल्लरी चुक्र एव च ।<br>
त्रिदण्डी ब्रह्मदण्डी च क्रौञ्चिका स्थलपद्मिनी ॥ ८.२५ ॥<br>
वरा वर्तुलपर्णा च नागकण्ठी च लाङ्गली ।<br>
नागजिह्वार्कपत्री च काष्ठोदुम्बरिका तथा ॥ ८.२६ ॥<br>
कालदण्डी त्रिपर्णी च रक्तस्नुह्यादिको गणः ।<br>
रसबन्धे वधे शुद्धौ विहितः शम्भुना स्वयम् ॥ ८.२७ ॥<br>
द्रव्यैश्च स्थावरैरुपस्पर्शगन्धरसान्वितैः ।<br>
शोधितो मर्दितः सूतो म्रियते बध्यते सुखम् ॥ ८.२८ ॥<br>
{कदल्यादिगणः}<br>
कदली सूर्यभक्तश्च कटुकोषातकी तथा ।<br>
द्राविणी काकमाची च शिग्रुका क्षीरकञ्चुकी ॥ ८.२९ ॥<br>
नीरपिप्पलिका चेति कदल्यादिगणस्त्वयम् ।<br>
द्रावणः सर्वलोहानां रसादीनां च निश्चितम् ॥ ८.३० ॥<br>
{काकमाच्यादिगणः}<br>
काकमाच्यर्कपत्री च कासमर्दः कृताञ्जलिः ।<br>
लक्ष्मणा हंसपादी च नागिनी क्षीरनालिका ॥ ८.३१ ॥<br>
ताम्बूली व्यालिका ब्राह्मी कारवल्ल्यर्जुनी चरा ।<br>
वाराहकर्णिका मेघध्वनिश्च सहदेविका ॥ ८.३२ ॥<br>
तथा कुरुवकश्चेति काकमाच्यादिको गणः ।<br>
क्रामणाय विनिर्दिष्टा देहे लोहे रसस्य हि ॥ ८.३३ ॥<br>
एकवीरा महावीरा प्रयोगो हेमदण्डिका ।<br>
चतुर्भेदमिदं प्रोक्तं निश्चितं रसबन्धने ॥ ८.३४ ॥<br>
देहलोहकरं सर्वं महारोगापकर्षणम् ।<br>
धन्यं पुत्रप्रदं वृष्यं दर्शनस्पर्शनादिभिः ॥ ८.३५ ॥<br>
{एकवीरा}<br>
शवपत्त्रा भवेद्वल्ली पाते चैकफलान्विता ।<br>
एकवीरेति सा प्रोक्ता रसबन्धकरी परम् ॥ ८.३६ ॥<br>
{महावीरा}<br>
एकमेकं फलं यस्याः परे पत्रे प्रजायते ।<br>
प्रवालसदृशीच्छाया महावीरेति सा मता ॥ ८.३७ ॥<br>
{प्रयोगकन्द}<br>
त्रिकन्दस्त्रिशिखश्चैव वृन्तलग्नफलद्वयः ।<br>
वेणुपर्णसदृक्पर्णैः गजविन्ध्याचलोद्भवः ॥ ८.३८ ॥<br>
तस्य मध्यमकन्दो हि प्रयोगो नाम राक्षसः ।<br>
तेन संमर्दितः सूतो म्रियते बध्यते सुखम् ॥ ८.३९ ॥<br>
{हेमवल्ली}<br>
ताम्बूलीपत्त्रवत्पत्रा स्वर्णवर्णपयस्विनी ।<br>
फलपुष्पादिहीना च हेमवल्लीति सा मता ॥ ८.४० ॥<br>
सम्बन्धसेविता येन तन्मूत्रैर्बद्धपारदः ।<br>
संवत्सरधृतो वक्त्रे प्रधत्ते खेचरां गतिम् ॥ ८.४१ ॥<br>
{वज्रदण्डादिवर्ग}<br>
वज्रलशुनदण्डश्च लोहदण्डश्च ते त्रयः ।<br>
ब्रह्मविष्णुशिवात्मानो जगत्त्रितयरक्षकाः ॥ ८.४२ ॥<br>
पथ्या शुण्ठी शिला मुण्डी निर्गुण्डी च विडङ्गकम् ।<br>
चित्रकस्त्रिकटुर्हेम माक्षिकं विमलं तथा ॥ ८.४३ ॥<br>
वज्रदण्डादिवर्गोऽयं श्रेष्ठोऽतीव रसायने ।<br>
सर्वव्याधिहरः श्रेष्ठो जरामृत्युविनाशनः ॥ ८.४४ ॥<br>
{भूपाटल्यादिवर्गः}<br>
भूपाटली पटोली च योगारी सिंहवल्लिका ।<br>
शूकरी हेमवल्ली च नागधारी च मार्कवः ॥ ८.४५ ॥<br>
भूपाटल्यादिवर्गोऽयं रसबन्धविधायकः ।<br>
{पञ्चरत्नकगणः}<br>
पाटलेन्दीवरी चैव मन्त्रसिंहासनी तथा ॥ ८.४६ ॥<br>
निशाचरी च कङ्कालखेचरी पञ्चरत्नकम् ।<br>
देहलोहकरं सूतवधबन्धविधायकम् ।<br>
वलीपलितविध्वंसि सर्वव्याधिहरं परम् ॥ ८.४७ ॥</p>
<p>ऋचूम्, ९<br>
{मधुरत्रय}<br>
घृतं खण्डो माक्षिकं च विज्ञेयं मधुरत्रयम् ।<br>
{मूत्रवर्गः}<br>
मूत्राणि हस्तिकरभमहिषीखरवाजिनाम् ॥ ९.१ ॥<br>
गोऽजावीनां स्त्रियः पुंसां पुष्पं बीजं च योजयेत् ।<br>
{पञ्चमृत्तिका}<br>
इष्टिका गैरिकं लोणं भस्म वल्मीकमृत्तिका ॥ ९.२ ॥<br>
रसप्रयोगकुशलैः कीर्तिताः पञ्चमृत्तिकाः ।<br>
{क्षारत्रय}<br>
टङ्कणं च यवक्षारः सर्जिक्षारस्तृतीयकः ॥ ९.३ ॥<br>
{क्षारवर्गः}<br>
पलाशकदलीशिग्रुतिलापामार्गमोक्षकाः ।<br>
मूलकस्तिन्तिडीबोधिरक्तराजगिरिस्तथा ॥ ९.४ ॥<br>
कम्बलोऽपरकुड्यानि क्षारश्चैषां पृथग्विधः ।<br>
क्षारवर्ग इति प्रोक्तः दीपनश्च महाबलः ॥ ९.५ ॥<br>
रत्नादिजारणश्चापि सर्वलोहादिजारणः ।<br>
{अम्लवर्गः}<br>
अम्लवेतसजम्बीरनिम्बुकं राजनिम्बुकम् ॥ ९.६ ॥<br>
बदरं बीजपूरं च तिन्तिडी चुक्रिका तथा ।<br>
चणाम्लं काञ्जिकं तद्वदम्लिका चाम्लदाडिमम् ॥ ९.७ ॥<br>
करमर्दं च कोलाम्लमम्लवर्गोऽयमुच्यते ।<br>
रसादीनां विशुद्ध्यर्थं द्रावणे जारणे हितः ॥ ९.८ ॥<br>
{लवणवर्गः}<br>
सामुद्रं सिन्धुसंजातं काचोत्थं विडसंज्ञितम् ।<br>
सौवर्चलमथो रौमं चुल्लिकं च गडादि च ॥ ९.९ ॥<br>
लवणानामयं वर्गो रुच्यः पाचनदीपनः ।<br>
द्रावणः शोधनः सर्वलोहानां भस्मनामपि ॥ ९.१० ॥<br>
{विषवर्गः}<br>
शृङ्गिकं कालकूटं च वत्सनाभं च सक्तुकम् ।<br>
पीतं च विषवर्गोऽयं स वरः परिकीर्तितः ॥ ९.११ ॥<br>
{विषवर्गःः मेदिच्. प्रोपेर्तिएस्}<br>
रसकर्मणि शस्तोऽयं तद्बन्धनवधेऽपि च ।<br>
अयुक्त्या सेवितश्चायं मारयत्येव निश्चितम् ॥ ९.१२ ॥<br>
{उपविषवर्गः}<br>
लाङ्गली विषमुष्टिश्च करवीरश्च जया तथा ।<br>
नीलकः कनकोऽर्कश्च वर्गो ह्युपविषात्मकः ॥ ९.१३ ॥<br>
{उपविषःः मेदिच्. प्रोपेर्तिएस्}<br>
दीपनः पाचनो भेदी रसे क्वापि च युज्यते ।<br>
विषेषु जङ्गमाद्येषु विषं सर्पस्य नापरम् ॥ ९.१४ ॥<br>
{तैलवर्गः}<br>
तिलातसीकुसुम्भानां निम्बस्य करजस्य च ।<br>
राज्याः सिद्धार्थकस्यापि गुञ्जाकङ्गुणिबीजयोः ॥ ९.१५ ॥<br>
मधूकस्य च तैलैश्च तैलवर्गो रसे हितः ।<br>
{दुग्धवर्गः}<br>
हस्त्यश्ववनिताधेनुगर्दभीछागिकाविकाः ॥ ९.१६ ॥<br>
उष्ट्रिकोदुम्बराश्वत्थभानुन्यग्रोधतिल्वकः ।<br>
दुग्धिका स्नुग्गणं चैतत्तथैवोत्तमकर्णिका ॥ ९.१७ ॥<br>
एषां दुग्धैर्विनिर्दिष्टो दुग्धवर्गो रसादिषु ।<br>
{पित्तवर्गः}<br>
महिषक्रोडमत्स्यानां छागस्य च शिखण्डिनः ॥ ९.१८ ॥<br>
कृष्णाहिरोहितानां च मार्जारस्य च मायुभिः ।<br>
प्रोक्तः पित्तगणः सूतवधबन्धनभावने ॥ ९.१९ ॥<br>
{वसावर्गः}<br>
भेककूर्मवराहाहिनरमांससमुत्थया ।<br>
वसया च वसावर्गो रसकर्मणि शस्यते ॥ ९.२० ॥<br>
{विड्गणः}<br>
पारावतस्य चाषस्य कपोतस्य कलापिनः ।<br>
गृध्रस्य कुक्कुटस्यापि विनिर्दिष्टो हि विड्गणः ॥ ९.२१ ॥<br>
शोधनः सर्वलोहानां पुटनाल्लेपनात्खलु ।<br>
{रक्तवर्गः}<br>
कुसुम्भखदिरो लाक्षा मञ्जिष्ठा रक्तचन्दनम् ॥ ९.२२ ॥<br>
अद्री च बन्धुजीवं च तथा कर्पूरगन्धिनी ।<br>
माक्षिकं चेति विज्ञेयो रक्तवर्गोऽतिरञ्जनः ॥ ९.२३ ॥<br>
{पीतवर्गः}<br>
किंशुकः कर्णिकारश्च हरिद्राद्वितयं तथा ।<br>
पीतवर्गोऽयमुद्दिष्टो रसराजस्य कर्मणि ॥ ९.२४ ॥<br>
{श्वेतवर्गः}<br>
तगरः कुटजं कुन्दो गुञ्जा जीवन्तिका तथा ।<br>
सितोऽम्भोरुहकन्दश्च श्वेतवर्ग उदाहृतः ॥ ९.२५ ॥<br>
{कृष्णवर्गः}<br>
कदली क्रूरवल्ली च त्रिफला नीलिका नलः ।<br>
पङ्कः कासीसबालाम्रं कृष्णवर्ग उदाहृतः ॥ ९.२६ ॥<br>
रक्तवर्गादिवर्गैश्च द्रव्यं यज्जारणात्मकम् ।<br>
भावनीयं प्रयत्नेन तादृग्रागाप्तये खलु ॥ ९.२७ ॥<br>
{शोधनीयगणः}<br>
काचटङ्कणशिप्राभिः शोधनीयो गणो मतः ।<br>
सत्त्वानां बद्धसूतस्य लोहानां मलनाशनः ।<br>
कापालिकागणध्वंसी रसवादिभिरुच्यते ॥ ९.२८ ॥<br>
{मृदुकरवर्गः}<br>
महिषीमेषशृङ्गोऽत्र कलिङ्गोद्भवबीजयुक् ।<br>
शशास्थीनि च योगोऽयं लोहकाठिन्यनाशनः ॥ ९.२९ ॥<br>
{द्रावकवर्गः}<br>
गुडगुग्गुलुगुञ्जाज्यसारघैष्टङ्कणान्वितैः ।<br>
दुर्द्रावाखिललोहादेर्द्रावणेऽयं गणो मतः ॥ ९.३० ॥<br>
क्षाराः सर्वे मलं हन्युरम्लं शोधनजारणम् ।<br>
मान्द्यं विषाणि निघ्नन्ति स्नैग्ध्यं स्नेहाः प्रकुर्वते ॥ ९.३१ ॥</p>
<p>ऋचूम्, १०<br>
{महारसाः}<br>
महारसाः स्युर्घनराजावर्तवैक्रान्तसस्याः विमलाद्रिजाते ।<br>
तुत्थं च ताप्यं च रसायनास्ते सत्त्वानि तेषाममृतोपमानि ॥ १०.१ ॥<br>
{अभ्रकःः मेदिच्. प्रोपेर्तिएस्}<br>
गौरीतेजः परमममृतं वातपित्तक्षयघ्नं प्रज्ञोद्बोधि प्रशमितरुजं वृष्यमायुष्यमग्र्यम् ।<br>
बल्यं स्निग्धं रुचिदमकफं दीपनं शीतवीर्यं तत्तद्योगैः सकलगदहृद्व्योम सूतेन्द्रबन्धि ॥ १०.२ ॥<br>
राजहस्तादधस्ताद्यत्समानीतं घनं खनेः ।<br>
भवेत्तदुक्तफलदं निःसत्त्वं निष्फलं परम् ॥ १०.३ ॥<br>
{अभ्रकभेदाः}<br>
पिनाकनागमण्डूकवज्रमित्यभ्रकं मतम् ।<br>
श्वेतादिवर्णभेदेन प्रत्येकं तच्चतुर्विधम् ॥ १०.४ ॥<br>
{अभ्रःः पिनाक}<br>
पिनाकं पावकोत्तप्तं विमुञ्चति दलोच्चयम् ।<br>
तत्सेवितं मलं बद्ध्वा मारयत्येव मानवम् ॥ १०.५ ॥<br>
{अभ्रःः नाग}<br>
नागाभ्रं नागवत्कुर्यात्ध्वनिं पावकसंस्थितम् ।<br>
तद्भुक्तं कुरुते कुष्ठं मण्डलाख्यं न संशयः ॥ १०.६ ॥<br>
{अभ्रःः मण्डूक}<br>
उत्प्लुत्योत्प्लुत्य मण्डूकं ध्मातं पतति चाभ्रकम् ।<br>
तत्कुर्यादश्मरीरोगमसाध्यं शस्त्रतोऽन्यथा ॥ १०.७ ॥<br>
{अभ्रःः वज्र}<br>
वज्राभ्रं वह्निसंतप्तं निर्मुक्ताशेषवैकृतम् ।<br>
देहलोहकरं तत्तु सर्वरोगहरं परम् ॥ १०.८ ॥<br>
{अभ्रःः सुब्त्य्पेस्ःः चोलोउर्}<br>
श्वेतं रक्तं च पीतं च कृष्णमेवं चतुर्विधम् ।<br>
श्वेतं श्वेतक्रियासूक्तं रक्ताद्यं पीतकर्मणि ॥ १०.९ ॥<br>
चतुर्विधं वरं व्योम यद्यप्युक्तं रसायने ।<br>
तथापि कृष्णवर्णाभं कोटिकोटिगुणाधिकम् ॥ १०.१० ॥<br>
{अभ्रःः फ्य्स्. प्रोपेर्तिएस्}<br>
स्निग्धं पृथुदलं वह्निसहं स्याद्भारतोऽधिकम् ।<br>
सुखनिर्मोच्यपत्रं च तदभ्रं शस्तमीरितम् ॥ १०.११ ॥<br>
{अभ्रःः बद्त्य्पेस्}<br>
सचन्द्रं काचकिट्टाभं व्योम न ग्रासयेद्रसम् ।<br>
ग्रासितश्चेन्न योज्योऽसौ लोहे चैव रसायने ॥ १०.१२ ॥<br>
निश्चन्द्रिकं मृतं व्योम सेव्यं सर्वगदेषु च ।<br>
सेवितं चन्द्रिकायुक्तं मेहं मन्दानलं चरेत् ॥ १०.१३ ॥<br>
यैरुक्तं युक्तिनिर्मुक्तैः पत्राभ्रकरसायनम् ।<br>
तैर्दिष्टं कालकूटाख्यं विषं जीवनहेतवे ॥ १०.१४ ॥<br>
सत्त्वार्थं सेवनार्थं च योजयेच्छोधिताभ्रकम् ।<br>
अन्यथा त्वगुणं कृत्वा विकरोत्येव निश्चितम् ॥ १०.१५ ॥<br>
{अभ्रःः शोधन}<br>
प्रतप्तं सप्तवाराणि निक्षिप्तं काञ्जिकेऽभ्रकम् ।<br>
निर्दोषं जायते नूनं निक्षिप्तं वापि गोजले ॥ १०.१६ ॥<br>
त्रिफलाक्वथिते वापि गवां दुग्धे विशेषतः ।<br>
{अभ्रःः मारण}<br>
ततो धान्याभ्रकं कृत्वा पिष्ट्वा मत्स्याक्षिकारसैः ॥ १०.१७ ॥<br>
चक्रीं कृत्वा विशोष्याथ पुटेदर्धेभके पुटे ।<br>
पुटेदेवं हि षड्वारं पौनर्नवरसैः सह ॥ १०.१८ ॥<br>
अभ्रांशटङ्कणेनापि संमर्द्य कृतचक्रिकम् ।<br>
अर्धेभाख्यैः पुटैस्तद्वत्सप्तवारं पुटेत्खलु ॥ १०.१९ ॥<br>
एवं वासारसेनापि तण्डुलीयरसेन च ।<br>
प्रपुटेत्सप्तवाराणि पूर्वप्रोक्तविधानतः ॥ १०.२० ॥<br>
एवं सिद्धं घनं सर्वयोगेषु विनियोजयेत् ।<br>
{अभ्रःः मारण}<br>
पादांशटङ्कणोपेतं मत्स्याक्षीरसमर्दितम् ॥ १०.२१ ॥<br>
रुन्ध्यात्कोष्ठ्यां दृढं ध्मातं सत्त्वरूपं भवेद्घनम् ।<br>
पटचूर्णं विधायाथ गोघृतेन परिप्लुतम् ॥ १०.२२ ॥<br>
भर्जयेत्सप्तवाराणि चुल्लीसंस्थितखर्परे ।<br>
अग्निवर्णं भवेद्यावद्वारं वारं च चूर्णयेत् ॥ १०.२३ ॥<br>
तृणं क्षिप्तं दहेद्यावत्तावद्वा भर्जनं चरेत् ।<br>
ततः सगन्धकं पिष्ट्वा वटमूलकषायतः ॥ १०.२४ ॥<br>
पुटेद्विंशतिवाराणि वाराहेन पुटेन हि ।<br>
पुनर्विंशतिवाराणि त्रिफलोत्थकषायतः ॥ १०.२५ ॥<br>
त्रिफलामुण्डिकाभृङ्गपथ्यानीलीसुमूलकैः ।<br>
भावयित्वा प्रयोक्तव्यं सर्वरोगेषु मात्रया ॥ १०.२६ ॥<br>
सत्त्वाभ्रात्किंचिदवरं निर्विकारं गुणाधिकम् ।<br>
एवं चेच्छतवाराणि पुटपाकेन साधितम् ॥ १०.२७ ॥<br>
गुणवज्जायतेऽत्यर्थं परं पाचनदीपनम् ।<br>
क्षुधं करोति चात्यर्थं गुञ्जार्धमिति सेवया ।<br>
तत्तद्रोगहरैर्योगैः सर्वरोगनिकृन्तनम् ॥ १०.२८ ॥<br>
{अभ्रःः मारण}<br>
धान्याभ्रं कासमर्दस्य रसेन परिमर्दितम् ।<br>
पुटेत्तच्छतवाराणि म्रियते नात्र संशयः ॥ १०.२९ ॥<br>
{अभ्रःः मारण}<br>
तद्वन्मुस्तारसेनापि तण्डुलीयरसेन च ।<br>
शिवामलकसौभाग्यपिष्टं चक्रीकृताभ्रकम् ॥ १०.३० ॥<br>
पुटेत्तत्षष्टिवाराणि सिन्दूराभं प्रजायते ।<br>
क्षयाद्यनन्तरोगघ्नं भवेद्योगानुपानतः ॥ १०.३१ ॥<br>
{अभ्रःः मारण}<br>
वटमूलत्वचः क्वाथे ताम्बूलपत्रसारतः ।<br>
वासामत्स्याक्षिकीभ्यां वा मत्स्याक्ष्या सकठिल्लया ॥ १०.३२ ॥<br>
पयसा वटवृक्षस्य मर्दितं पुटितं घनम् ।<br>
भवेद्विंशतिवारेण सिन्दूरसदृशं घनम् ॥ १०.३३ ॥<br>
{अभ्रकभस्मन् (६)}<br>
सटङ्कणं गवां दुग्धैः पिष्टं प्रपुटितं घनम् ।<br>
निश्चन्द्रिकं भवेद्वारैस्त्रिंशद्भिर्गुणवत्तरम् ॥ १०.३४ ॥<br>
एवं सिद्धानि चाभ्राणि तालेन पुटितानि चेत् ।<br>
भवन्त्यतीव तीव्राणि रसादप्यधिकानि च ॥ १०.३५ ॥<br>
{अभ्रःः भस्मन्ःः फ्य्स्. प्रोपेर्तिएस्}<br>
रौक्ष्यं सौक्ष्म्यं जलप्लावः शोणवर्णसमुद्भवः ।<br>
विचित्रगुणदीप्तिश्च जायते बहुभिः पुटैः ॥ १०.३६ ॥<br>
{अभ्रःः सत्त्वःः पातन}<br>
कासमर्दघनध्वनिवासानां च पुनर्भुवः ।<br>
मत्स्याक्ष्याः कारवेल्ल्याश्च हंसपाद्या रसैः पृथक् ॥ १०.३७ ॥<br>
पिष्ट्वा पिष्ट्वा प्रयत्नेन शोषयेद्घर्मयोगतः ।<br>
खलिं गोधूमचूर्णं च क्षुद्रमत्स्यांश्च टङ्कणम् ॥ १०.३८ ॥<br>
प्रत्येकमभ्रकांशेन दत्त्वा चैव विमर्दयेत् ।<br>
मर्दने मर्दने सम्यक्शोषयेद्रविरश्मिभिः ॥ १०.३९ ॥<br>
पञ्चाजं पञ्चगव्यं च पञ्चमाहिषमेव च ।<br>
क्षिप्त्वा गोलान् प्रकुर्वीत किंचित्तिन्दुकसंमितान् ॥ १०.४० ॥<br>
{पञ्चाङ्ग}<br>
पयो दधि घृतं मूत्रं विट्च पञ्चाङ्गमुच्यते ।<br>
अधःपातनकोष्ठ्यां हि ध्मात्वा सत्त्वं निपातयेत् ॥ १०.४१ ॥<br>
{अभ्रःः सत्त्वःः पातनःः सेपरतिन्ग्किट्ट अन्द्सत्त्व}<br>
कोष्ठ्याः किट्टं समाहृत्य विचूर्ण्य रवकान् हरेत् ।<br>
तत्किट्टं स्वल्पटङ्केन गोमयेन विमर्दयेत् ॥ १०.४२ ॥<br>
गोलान्विधाय संशोष्य धमेद्भूयोऽपि पूर्ववत् ।<br>
भूयः किट्टं समाहृत्य मृदित्वा सत्त्वमाहरेत् ॥ १०.४३ ॥<br>
एवमेव पुनः किट्टं ध्मात्वा सत्त्वं समाहरेत् ।<br>
{अभ्रकसत्त्वशोधनम्}<br>
अथ सत्त्वकणांस्तांस्तु क्वाथयित्वाम्लकाञ्जिकैः ॥ १०.४४ ॥<br>
शोधनीयगणोपेतं मूषामध्ये निरुध्य च ।<br>
सम्यग्द्रुतं समाहृत्य द्विवारं प्रधमेत्पुनः ॥ १०.४५ ॥<br>
इति सिद्धं भवेत्सत्त्वं योज्यं रसरसायने ।<br>
{अभ्रकसत्त्वमृदुकरणम्}<br>
मधुतैलवसाज्येषु द्रावितं परिवापितम् ॥ १०.४६ ॥<br>
मृदु स्याद्दशवारेण सत्त्वं लोहादिकं खरम् ।<br>
{अभ्रःः सत्त्वःः fओर्मुलतिओन्}<br>
सत्त्वस्य गोलकं तप्तं सस्यसंयुक्तकाञ्जिके ॥ १०.४७ ॥<br>
निर्वाप्य तत्क्षणेनैव कण्डयेल्लोहपारया ।<br>
सम्प्रताप्य घनस्थूलान् कणान्क्षिप्त्वा च काञ्जिके ॥ १०.४८ ॥<br>
तत्क्षणेन समाहृत्य खण्डयित्वा रजश्चरेत् ।<br>
गोघृतेन च तच्चूर्णं भर्जयेत्पूर्ववत्त्रिधा ॥ १०.४९ ॥<br>
धात्रीफलरसैस्तद्वद्धात्रीपत्ररसेन वा ।<br>
भर्जने भर्जने कार्यं शिलापट्टेन पेषणम् ॥ १०.५० ॥<br>
ततः पुनर्नवावासारसैः काञ्जिकमिश्रितैः ।<br>
प्रपुटेद्दशवाराणि दशवाराणि गन्धकैः ॥ १०.५१ ॥<br>
एवं संसाधितं व्योमसत्त्वं सर्वगुणोत्तरम् ।<br>
यथेष्टं विनियोक्तव्यं जारणे च रसायने ॥ १०.५२ ॥<br>
वेल्लव्योषसमन्वितं घृतयुतं वल्लोन्मितं सेवितं दिव्याभ्रं क्षयपाण्डुरुग्ग्रहणिकाः शूलामकोष्ठामयम् ।<br>
जूर्तिं श्वासगदं प्रमेहमरुचिं कासामयं दुर्धरं मन्दाग्निं जठरव्यथां विजयते योगैरशेषामयान् ॥ १०.५३ ॥<br>
{अभ्रकद्रुतिः}<br>
द्रुतयो नैव निर्दिष्टाः शास्त्रे दृष्टा अपि ध्रुवम् ।<br>
विना शम्भोः प्रसादेन न सिध्यन्ति कथञ्चन ॥ १०.५४ ॥<br>
{राजावर्तःःः परीक्षा}<br>
राजावर्त्तोऽल्परक्तोऽरुनीलिमामिश्रितप्रभः ।<br>
गुरुश्च मसृणः श्रेष्ठस्तदन्यो मध्यमः स्मृतः ॥ १०.५५ ॥<br>
{राजावर्तःः मेदिच्. प्रोपेर्तिएस्}<br>
प्रमेहक्षयदुर्नामपाण्डुश्लेष्मानिलापहः ।<br>
दीपनः पाचनो वृष्यो राजावर्त्तो रसायनः ॥ १०.५६ ॥<br>
{राजावर्तःः शोधनम्}<br>
निम्बुद्रवैः सगोमूत्रैः सक्षारैः स्वेदिताः खलु ।<br>
द्वित्रिवारेण शुध्यन्ति राजावर्त्तादिधातवः ॥ १०.५७ ॥<br>
{राजावर्तःः मारण}<br>
भृङ्गाम्भो गन्धकोपेतो राजावर्त्तो विचूर्णितः ।<br>
पुटनात्सप्तरात्रेण राजावर्त्तो मृतो भवेत् ॥ १०.५८ ॥<br>
{धातु (गेन्.):: शोधन}<br>
सूर्यावर्त्तकवज्रकन्दकदलीकोषातकीशिग्रुकाः ।<br>
वन्ध्या नीरकणा घना नृपशमी ध्वांक्षी कुमारी वरा ।<br>
आसामेकरसेन साम्लपुटनाच्छुध्यन्ति धात्वादयः ।<br>
स्वेदक्लेदवधान्व्रजन्ति च पुनर्ध्माताश्च सत्त्वानि ते ॥ १०.५९ ॥<br>
अयं योगो हि निःशेषधातुमलविशोधनः ।<br>
{राजावर्त (?):: सत्त्वपातनम्}<br>
क्षारैश्च लवणैर्गेहधूमगुञ्जानिशाफलैः ।<br>
एतैर्युक्ताः शिलाश्मानः सत्त्वं मुञ्चन्त्यशेषतः ॥ १०.६० ॥<br>
{वैक्रान्तःः फ्य्स्. प्रोपेर्तिएस्}<br>
अष्टास्रश्चाष्टफलकः षट्कोणो मसृणो गुरुः ।<br>
शुद्धमिश्रितवर्णैश्च युक्तो वैक्रान्त उच्यते ॥ १०.६१ ॥<br>
{वैक्रान्तःः सुब्त्य्पेस्ःः चोलोउर्}<br>
श्वेतो रक्तश्च पीतश्च नीलः पारावतच्छविः ।<br>
श्यामलः कृष्णवर्णश्च कर्बुरश्चाष्टधा हि सः ॥ १०.६२ ॥<br>
{वैक्रान्तःः मेदिच्. प्रोपेर्तिएस्}<br>
आयुःप्रदश्च बलवर्णकरोऽतिवृष्यः प्रज्ञाप्रदः सकलदोषगदापहारी ।<br>
दीप्ताग्निकृत्पविसमानगुणस्तरस्वी वैक्रान्तकः खलु वपुर्बललोहकारी ॥ १०.६३ ॥<br>
रसायनेषु सर्वेषु पूर्वगण्यः प्रतापवान् ।<br>
वज्रस्थाने नियोक्तव्यो वैक्रान्तः सर्वरोगहा ॥ १०.६४ ॥<br>
{वैक्रान्तःः शोधन}<br>
कुलत्थक्वाथसंस्विन्नो वैक्रान्तः परिशुध्यति ।<br>
{वैक्रान्तःः मारण}<br>
म्रियतेऽष्टपुटैर्गन्धनिम्बूकद्रवसंयुतः ॥ १०.६५ ॥<br>
{वैक्रान्तःः सत्त्वपातन}<br>
सत्त्वपातनयोगेन मर्दितश्च वटीकृतः ।<br>
मूषास्थो घटिकाध्मातो वैक्रान्तः सत्त्वमुत्सृजेत् ॥ १०.६६ ॥<br>
{वैक्रान्तःः fओर्मुलतिओन्}<br>
भस्मत्वं समुपागतो विकृतको हेम्ना मृतेनान्वितः पादांशेन कणाज्यवेल्लसहितो वल्लोन्मितः सेवितः ।<br>
यक्ष्माणं क्षरणं च पाण्डुगुदजं श्वासं च कासामयं दुष्टां च ग्रहणीमुरःक्षतमुखान् रोगाञ्जयेद्देहकृत् ॥ १०.६७ ॥<br>
{वैक्रान्तःः fओर्मुलतिओन्}<br>
सूतभस्मार्धसंयुक्तं नीलवैक्रान्तभस्मकम् ।<br>
मृताभ्रसत्त्वमुभयोस्तुलितं परिमर्दितम् ॥ १०.६८ ॥<br>
क्षौद्राज्यसंसृतं प्रातः गुञ्जामात्रं निषेवितम् ।<br>
रसायनविधानेन जीवेच्चन्द्रार्कतारकम् ॥ १०.६९ ॥<br>
तत्तद्रोगानुपानेन यवमात्रं निषेवितम् ।<br>
निहन्ति सकलान्रोगान्दुस्तरानन्यभेषजैः ॥ १०.७० ॥<br>
त्रिसप्तदिवसैर्न्ःणां गङ्गाम्भ इव पातकम् ।<br>
{सस्यकःः म्य्थ्. ओरिगिन्}<br>
पीत्वा हालाहलं वान्तं पीतामृतगरुत्मता ॥ १०.७१ ॥<br>
विषेणामृतयुक्तेन गिरौ च मरुताह्वये ।<br>
तद्वान्तं हि घनीभूतं संजातं सस्यकं खलु ॥ १०.७२ ॥<br>
{सस्यःः परीक्षाःः गोओदॄउअलित्य्}<br>
मयूरकण्ठसच्छायं भाराढ्यमतिशस्यते ।<br>
विषं द्रव्ययुतं यद्वद्द्रव्याधिकगुणं भवेत् ।<br>
हालाहलं सुधायुक्तं सुधाधिकगुणं तथा ॥ १०.७३ ॥<br>
{सस्यकःः मेदिच्. प्रोपेर्तिएस्}<br>
निःशेषदोषविषहृद्गुदशूलशूलदुष्टाम्लपित्तकविबन्धहरं हितं च ।<br>
रासायनं वमनरेककरं गरघ्नं श्वित्रापहं गदितमत्र मयूरतुत्थम् ॥ १०.७४ ॥<br>
{सस्यक्तुत्थःः शोधन}<br>
दोलायन्त्रेण सुस्विन्नं सस्यकं प्रहरत्रयम् ।<br>
नृमहिष्यजगोमूत्रैः शुध्यत्येवं च सस्यकम् ॥ १०.७५ ॥<br>
{सस्यकःः मारण}<br>
लकुचद्रवगन्धाश्मटङ्कणेन समन्वितम् ।<br>
निरुध्य मूषिकामध्ये म्रियते कौक्कुटैः पुटैः ॥ १०.७६ ॥<br>
{सस्यकःः सत्त्वपातन}<br>
निम्बुद्रवाल्पटङ्काभ्यां मूषामध्ये निरुध्य च ।<br>
ताम्ररूपं परिध्मातं सत्त्वं मुञ्चति सस्यकम् ॥ १०.७७ ॥<br>
{सस्यकःः सत्त्वपातन}<br>
शुद्धं सस्यं शिखिक्रान्तं पूर्वभेषजसंयुतम् ।<br>
नलिकाध्मानयोगेन सत्त्वं मुञ्चति निश्चितम् ॥ १०.७८ ॥<br>
{सस्यकःः सत्त्वःः रिन्ग्}<br>
सत्त्वमेतत्समादाय वरभूनागसत्त्वयुक् ।<br>
तन्मुद्रिका कृतस्पर्शा शूलघ्नी तत्क्षणाद्भवेत् ॥ १०.७९ ॥<br>
चराचरं विषं भूतं डाकिनीं दृग्गतं जयेत् ।<br>
रामवत्सोमसेनानी मुद्रिकेति तथाक्षरम् ॥ १०.८० ॥<br>
मुद्रिकेयं विधातव्या दृष्टप्रत्ययकारिका ।<br>
हिमालयोत्तरे पार्श्वे अश्वकर्णो महाद्रुमः ॥ १०.८१ ॥<br>
तत्र शूलं समुत्पन्नं तत्रैव निधनं गतः ।<br>
मन्त्रेणानेन मुद्राम्भो निपीतं सप्तमन्त्रितम् ॥ १०.८२ ॥<br>
सद्यः शूलहरं प्रोक्तमिति भालुकिभाषितम् ।<br>
अनया मुद्रया तप्तं तैलमग्नौ सुनिश्चितम् ॥ १०.८३ ॥<br>
लेपितं हन्ति वेगेन शूलं यत्र क्वचिद्भवम् ।<br>
सद्यः सूतिकरं नार्याः सद्यो नेत्ररुजापहम् ॥ १०.८४ ॥<br>
{विमलःः सुब्त्य्पेस्}<br>
विमलस्त्रिविधः प्रोक्तो हेमाद्यस्तारपूर्वकः ।<br>
तृतीयः कांस्यविमलस्तत्तत्कान्त्या स लक्ष्यते ॥ १०.८५ ॥<br>
{विमलःः फ्य्स्. प्रोपेर्तिएस्}<br>
वर्तुलः कोणसंयुक्तः स्निग्धश्च फलकान्वितः ।<br>
{विमलःः मेदिच्. प्रोपेर्तिएस्}<br>
मरुत्पित्तहरो वृष्यो विमलोऽतिरसायनः ॥ १०.८६ ॥<br>
{विमलःः सुब्त्य्पेस्ःः उसे}<br>
पूर्वो हेमक्रियासूक्तो द्वितीयो रूप्यकृन्मतः ।<br>
तृतीयो भेषजे तेषु पूर्वः पूर्वगुणोत्तरः ॥ १०.८७ ॥<br>
{विमलःः शोधन}<br>
आटरूषजलस्विन्नो विमलो विमलो भवेत् ।<br>
{विमलःः मारण}<br>
गन्धाश्मलकुचाभ्यां स म्रियते दशभिः पुटैः ॥ १०.८८ ॥<br>
{विमलःः सत्त्वःः पातन}<br>
सटङ्कलकुचद्रावैर्मेषशृङ्गस्य भस्मना ।<br>
पिष्टो मूषोदरे लिप्तः संशोष्य च निरुध्य च ॥ १०.८९ ॥<br>
षट्प्रस्थकोकिलैर्ध्मातो विमलः सीससन्निभम् ।<br>
सत्त्वं मुञ्चति तद्युक्तो रसः स्यात्तु रसायनः ॥ १०.९० ॥<br>
{विमलःः सत्त्वःः मेदिच्. उसे}<br>
एतत्सत्त्वं सूतसंयुक्तं पिष्टीकृत्वा सुमर्दितम् ।<br>
विलीने गन्धके क्षिप्त्वा जारयेत्त्रिगुणालकम् ॥ १०.९१ ॥<br>
शिलां पञ्चगुणां चापि नालिकायन्त्रके खलु ।<br>
तारभस्म दशांशेन तावद्वैक्रान्तकं मृतम् ॥ १०.९२ ॥<br>
सर्वमेकत्र संचूर्ण्य पटेन परिगाल्य च ।<br>
निक्षिप्य कूपिकामध्ये परिपूर्य प्रयत्नतः ॥ १०.९३ ॥<br>
लीढो व्योषवरान्वितो विमलको युक्तो घृतैः सेवितो हन्याद्दुर्भगकृज्ज्वरान् श्वयथुकं पाण्डुप्रमेहारुचिम् ।<br>
मूलार्तिं ग्रहणीं च शूलमतुलं यक्ष्मामयान् कामलां सर्वान्पित्तमरुद्गदान् किमपरं योगैरशेषान् गदान् ॥ १०.९४ ॥<br>
{शिलाजतुःः सुब्त्य्पेस्}<br>
शिलाधातुर्द्विधा प्रोक्तो गोमूत्राद्यो रसायनः ।<br>
कर्पूरपूर्वकश्चान्यस्तत्राद्यो द्विविधः पुनः ॥ १०.९५ ॥<br>
ससत्त्वश्चैव निःसत्त्वस्तयोः पूर्वो गुणाधिकः ।<br>
{शिलाजतुःः ओरिगिन् fरों हेअतेद्रोच्क्स्}<br>
ग्रीष्मे तीव्रार्कतप्तेभ्यः पादेभ्यो हिमभूभृतः ॥ १०.९६ ॥<br>
स्वर्णरूप्यार्कगर्भेभ्यः शिलाधातुर्विनिःसरेत् ।<br>
{शिलाजतुःः fरों गोल्द्}<br>
स्वर्णगर्भगिरेर्जातं जपापुष्पनिभं गुरु ॥ १०.९७ ॥<br>
स स्वल्पतिक्तं सुस्वादु परमं तद्रसायनम् ।<br>
{शिलाजतुःः fरों सिल्वेर्}<br>
रूप्यगर्भगिरेर्जातं मधुरं पाण्डुरं गुरु ॥ १०.९८ ॥<br>
शिलाजं पित्तरोगघ्नं विशेषात्पाण्डुरोगहृत् ।<br>
{शिलाजतुःः fरों चोप्पेर्}<br>
ताम्रगर्भगिरेर्जातं नीलवर्णं घनं गुरु ॥ १०.९९ ॥<br>
शिलाजं कफवातघ्नं तिक्तोष्णं क्षयरोगनुत् ।<br>
{शिलाजतुःः तेस्तिन्ग्fओर्पुरित्य्}<br>
वह्नौ क्षिप्तं भवेद्यत्तु लिङ्गाकारं ह्यधूमकम् ।<br>
सलिलेऽथ विलीनं च तच्छुद्धं हि शिलाजतु ॥ १०.१०० ॥<br>
{शिलाजतुःः मेदिच्. प्रोपेर्तिएस्}<br>
नूनं सज्वरपाण्डुशोफशमनं मेहाग्निमान्द्यापहं मेदश्छेदकरं च यक्ष्मशमनं मूत्रामयोन्मूलनम् ।<br>
गुल्मप्लीहविनाशनं जठरहृच्छूलघ्नमामापहं सर्वत्वग्गदनाशनं किमपरं देहे च लोहे हितम् ॥ १०.१०१ ॥<br>
{शिलाजतुःः पोस्सेस्सेस्प्रोपेर्तिएसोf ओथेर्सुब्स्तन्चेस्}<br>
रसोपरससूतेन्द्ररत्नलोहेषु ये गुणाः ।<br>
वसन्ति ते शिलाधातौ जरामृत्युजिगीषया ॥ १०.१०२ ॥<br>
{शिलाजतुःः शोधन}<br>
क्षाराम्लैर्गुग्गुलूपेतैः स्वेदनीयन्त्रमध्यगैः ।<br>
स्वेदितं घटिकामानाच्छिलाधातुर्विशुध्यति ॥ १०.१०३ ॥<br>
{शिलाजतुःः मारण}<br>
शिलया गन्धतालाभ्यां मातुलुङ्गरसेन च ।<br>
पुटितं हि शिलाधातुर्म्रियतेऽष्टगिरिण्डकैः ॥ १०.१०४ ॥<br>
{शिलाजतुःः मृतःः मेदिच्. उसे}<br>
भस्मीभूतशिलोद्भवं समतुलं कान्तं च वैक्रान्तकं युक्तश्च त्रिफलाकटुत्रयघृतैर्वल्लेन तुल्यं भजेत् ।<br>
पाण्डौ यक्ष्मगुदे तथाग्निसदने महेषु मूत्रामये गुल्मप्लीहमहोदरे बहुविधे शूले च योन्यामये ॥ १०.१०५ ॥<br>
सेवेत यदि षण्मासं रसायनविधानतः ।<br>
वलीपलितनिर्मुक्तो जीवेद्वर्षशतं सुखी ॥ १०.१०६ ॥<br>
{शिलाजतुःः सत्त्वःः पातन}<br>
पिष्टं द्रावणवर्गेण साम्लेन गिरिसम्भवम् ।<br>
लिप्त्वा मूषोदरे रुद्ध्वा गाढैर्ध्मातं हि कोकिलैः ॥ १०.१०७ ॥<br>
सत्त्वं मुञ्चेच्छिलाधातुः स्वखनेर्लोहसन्निभम् ।<br>
{कर्पूरशिलाजतुःः फ्य्स्. प्रोपेर्तिएस्}<br>
पाण्डुरं सिकताकारं कर्पूराद्यं शिलाजतु ॥ १०.१०८ ॥<br>
{कर्पूरशिलाजतुःः मेदिच्. प्रोपेर्तिएस्}<br>
मूत्रकृच्छ्राश्मरीमेहकामलापाण्डुनाशनम् ।<br>
{कर्पूरशिलाजतुःः शोधन}<br>
एलातोयेन संस्विन्नं शुष्कं शुद्धिमुपैति तत् ॥ १०.१०९ ॥<br>
नैतस्य मारणं सत्त्वपातनं विहितं बुधैः ।<br>
{रसकःः सुब्त्य्पेस्}<br>
रसको द्विविधः प्रोक्तो दर्दुरः कारवेल्लकः ॥ १०.११० ॥<br>
सदलो दर्दुरः प्रोक्तो निर्दलः कारवेल्लकः ।<br>
सत्त्वपाते शुभः पूर्वो द्वितीयश्चौषधादिषु ॥ १०.१११ ॥<br>
{रसकःः मेदिच्. प्रोपेर्तिएस्}<br>
रसकः सर्वमेहघ्नः कफपित्तविनाशनः ।<br>
नेत्ररोगक्षयघ्नश्च लोहपारदरञ्जनः ॥ १०.११२ ॥<br>
{रसकःः हिघॄउअलित्य्}<br>
नागार्जुनेन निर्दिष्टौ रसश्च रसकावुभौ ।<br>
श्रेष्ठौ सिद्धरसौ स्यातां देहलोहकरौ परौ ॥ १०.११३ ॥<br>
रसश्च रसकश्चोभौ येनाग्निसहनौ कृतौ ।<br>
देहलोहमयी सिद्धिर्दासी तस्य न संशयः ॥ १०.११४ ॥<br>
{रसकःः शोधन}<br>
खर्परः परिसंतप्तः सप्तवारं निमज्जितः ।<br>
बीजपूररसस्यान्तर्निर्मलत्वं समश्नुते ॥ १०.११५ ॥<br>
{रसकःः शोधन}<br>
नृमूत्रे मेषमूत्रे वा तक्रे वा काञ्जिके तथा ।<br>
प्रताप्य मज्जितं सम्यक्खर्परं परिशुध्यति ॥ १०.११६ ॥<br>
{रसकःः रञ्जन wइथ्ँ}<br>
नरमूत्रे स्थितो मासं रसको रञ्जयेद्ध्रुवम् ।<br>
शुद्धं ताम्रं रसं तारं शुद्धं स्वर्णप्रभं तथा ॥ १०.११७ ॥<br>
{रसकसत्त्वपातन (१)}<br>
हरिद्रात्रिफलारालसिन्धुधूमैः सटङ्कणैः ।<br>
सारुष्करैश्च पादांशैः साम्लैः संमर्द्य खर्परम् ॥ १०.११८ ॥<br>
लिप्तं वृन्ताकमूषायां शोषयित्वा निरुध्य च ।<br>
मूषामुखोपरि न्यस्य खर्परं प्रधमेत्ततः ॥ १०.११९ ॥<br>
खर्परेऽपहृते ज्वाला भवेन्नीला सिता यदि ।<br>
तदा सन्दंशतो मूषां धृत्वा कृत्वा ह्यधोमुखीम् ॥ १०.१२० ॥<br>
शनैरास्फालयेद्भूमौ यथा नालं न भज्यते ।<br>
वङ्गाभं पतितं सत्त्वं तदादाय नियोजयेत् ॥ १०.१२१ ॥<br>
एवं हि त्रिचतुर्वारैः सर्वं सत्त्वं विनिःसरेत् ।<br>
{रसकसत्त्वपातन (२)}<br>
यद्वा जलयुतां स्थालीं निखनेत्कोष्ठिकोदरे ॥ १०.१२२ ॥<br>
सच्छिद्रं तन्मुखे मल्लं तन्मुखेऽधोमुखीं क्षिपेत् ।<br>
मूषोपरि शिखित्रांश्च प्रक्षिप्य प्रधमेद्दृढम् ॥ १०.१२३ ॥<br>
पतितं स्थालिकानीरे सत्त्वमादाय योजयेत् ।<br>
{रसकःः सत्त्वःः मारणम्}<br>
तत्सत्त्वं तालकोपेतं निक्षिप्य खलु खर्परे ॥ १०.१२४ ॥<br>
भर्जयेल्लोहदण्डेन भस्मीभवति निश्चितम् ।<br>
{रसकःः सत्त्वःः मृतःः मेदिच्. उसे}<br>
तद्भस्म मृतकान्तेन समेन सह योजितम् ॥ १०.१२५ ॥<br>
अष्टगुञ्जामितं चूर्णं त्रिफलाक्वाथसंयुतम् ।<br>
कान्तपात्रस्थितं रात्रौ तिलजप्रतिवापकम् ॥ १०.१२६ ॥<br>
निषेवितं निहन्त्याशु मधुमेहमपि ध्रुवम् ।<br>
पैत्तं क्षयं च पाण्डुं च श्वयथुं गुल्ममेव च ॥ १०.१२७ ॥<br>
रक्तगुल्मं च नारीणां प्रदरं सोमरोगकम् ।<br>
योनिरोगानशेषांश्च विषमांश्च ज्वरानपि ।<br>
रजःशूलं च नारीणां कासं श्वासं च हिध्मिकाम् ॥ १०.१२८ ॥<br>
{माक्षिक}<br>
माक्षिको द्विविधो हेममाक्षिकस्तारमाक्षिकः ।<br>
{स्वर्णमाक्षिकःः ओरिगिन्}<br>
तत्राद्यं माक्षिकं कान्यकुब्जोत्थं स्वर्णसन्निभम् ॥ १०.१२९ ॥<br>
{तारमाक्षिकःः ओरिगिन्}<br>
तपतीतीरसम्भूतं पञ्चवर्णसुवर्णवत् ।<br>
पाषाणबहुलः प्रोक्तस्ताप्याख्योऽसौ गुणाल्पकः ॥ १०.१३० ॥<br>
{माक्षिकःः मेदिच्. प्रोपेर्तिएस्}<br>
माक्षीकधातुः सकलामयघ्नः प्राणो रसेन्द्रस्य परं हि वृष्यः ।<br>
दुर्मेललोहद्वयमेलकश्च गुणोत्तरः सर्वरसायनाग्र्यः ॥ १०.१३१ ॥<br>
{माक्षिकःः शोधनम्}<br>
एरण्डतैललुङ्गाम्बुसिद्धे शुध्यति माक्षिकम् ।<br>
{माक्षिकःः शोधन}<br>
सिद्धं च कदलीकन्दतोये च घटिकाद्वयम् ॥ १०.१३२ ॥<br>
{माक्षिकःः शोधन}<br>
तप्तं क्षिप्तं वराक्वाथे शुद्धिमायाति माक्षिकम् ।<br>
{माक्षिकःः मारण}<br>
मातुलुङ्गाम्बुगन्धाभ्यां पिष्टं मूषोदरे स्थितम् ॥ १०.१३३ ॥<br>
पञ्चक्रोडपुटैर्दग्धं म्रियते माक्षिकं खलु ।<br>
{माक्षिकःः मारण}<br>
एरण्डतैलगव्याज्यैर्मातुलुङ्गरसेन च ॥ १०.१३४ ॥<br>
खर्परस्थं दृढं पक्वं जायते धातुसन्निभम् ।<br>
एवं मृतं रसे योज्यं रसायनविधावपि ॥ १०.१३५ ॥<br>
{माक्षिकःः सत्त्वपातन}<br>
त्रिंशांशनागसंयुक्तं क्षारैरम्लैश्च वर्तितम् ।<br>
ध्मातं प्रकटमूषायां सत्त्वं मुञ्चति माक्षिकम् ॥ १०.१३६ ॥<br>
{माक्षिकःः सत्त्वःः शोधन}<br>
सप्तवारं परिद्राव्य क्षिप्तं निर्गुण्डिकारसे ।<br>
माक्षीकसत्त्वसम्मिश्रं नागं नश्यति निश्चितम् ॥ १०.१३७ ॥<br>
गुञ्जाबीजसमच्छायं द्रुतद्रावं च सीसवत् ।<br>
ताप्यसत्त्वं विशुद्धं तु देहलोहकरं परम् ॥ १०.१३८ ॥<br>
{माक्षिकरसायन (१)}<br>
माक्षीकसत्त्वेन रसस्य पिष्टीं कृत्वा विलीने च बलिं निधाय ।<br>
संमिश्र्य संमर्द्य च खल्वमध्ये निक्षिप्य सत्त्वं द्रुतमभ्रकस्य च ॥ १०.१३९ ॥<br>
विधाय गोलं लवणाख्ययन्त्रे पचेद्दिनार्धं मृदुवह्निना च ।<br>
स्वतः सुशीतं परिचूर्ण्य सम्यग्वल्लोन्मितं खण्डविडङ्गयुक्तम् ॥ १०.१४० ॥<br>
संसेवितं क्षौद्रयुतं निहन्ति जरां सरोगामपमृत्युमेव ।<br>
दुःसाध्यरोगानपि सप्तवारैर्नैतेन तुल्योऽस्ति सुधारसोऽपि ॥ १०.१४१ ॥<br>
{माक्षिकरसायन (२)}<br>
मृतमाक्षीकपाषाणस्तदर्धं मृतमभ्रकम् ।<br>
तदर्धं कान्तलोहं च तदर्धं ताम्रभस्मकम् ॥ १०.१४२ ॥<br>
सर्वमेकत्र संमेल्य समगन्धेन योजयेत् ।<br>
निम्बुद्रवेण संमर्द्य प्रपुटेद्दशवारकम् ॥ १०.१४३ ॥<br>
वनोत्पलशतेनैव भावयेत्परिचूर्ण्य तत् ।<br>
व्योषबाह्लीकतोयेन वाराणामेकविंशतिम् ॥ १०.१४४ ॥<br>
भवेद्धि मृतमाक्षीकं सर्वव्याधिविनाशनम् ।<br>
क्षयं पाण्डुं च कुष्ठानि ग्रहणीं गुदजां रुजः ॥ १०.१४५ ॥<br>
मन्दाग्निं कामलां शोषं स्वरभङ्गमरोचकम् ।<br>
नानारूपान् ज्वरानुग्रानामदोषं विसूचिकाम् ॥ १०.१४६ ॥<br>
वातपित्तकफोद्भूतांस्तत्तद्रोगानशेषतः ।<br>
तत्तदौचित्ययोगेन प्रयुक्तैरनुपानकैः ।<br>
महारसेषु सर्वेषु ताप्यमेव वरं मतम् ॥ १०.१४७ ॥</p>
<p>ऋचूम्, ११<br>
{उपरसाः}<br>
गन्धाश्मतालतुवरीकुनटीसौवीरकङ्कुष्ठखेचरगैरिकनामधेयाः ।<br>
उक्ता बुधैरुपरसाश्च रसायनास्ते तैर्बद्धपारदवरो न रसायनः स्यात् ॥ ११.१ ॥<br>
{सुल्fउर्ःः सुब्त्य्पेस्}<br>
चतुर्धा गन्धको ज्ञेयो वर्णैः श्वेतादिभिः खलु ।<br>
{सुल्fउर्ःः wहिते}<br>
श्वेतोऽत्र खटिका प्रोक्तो लेपने लोहमारणे ॥ ११.२ ॥<br>
{सुल्fउर्ःः येल्लोw}<br>
तथा चामलसारः स्याद्यो भवेत्पीतवर्णवान् ।<br>
शुकपिच्छः स एव स्याच्छ्रेष्ठो रसरसायने ॥ ११.३ ॥<br>
{सुल्fउर्ःः रेद्}<br>
रक्तश्च शुकतुण्डाख्यो धातुवादविधौ वरः ।<br>
{सुल्fउर्ःः ब्लच्क्}<br>
दुर्लभः कृष्णवर्णश्च स जरामृत्युनाशनः ॥ ११.४ ॥<br>
{सुल्fउर्ःः मेदिच्. प्रोपेर्तिएस्}<br>
गन्धाश्मातिरसायनः समधुरः पाके कटूष्णान्वितः कण्डूकुष्ठविसर्पदद्रुदमनो दीप्तानलः पाचनः ।<br>
आमोन्मोचनशोषणो विषहरः सूतेन्द्रवीर्यप्रदो गौरीपुष्पभवस्तथा क्रिमिहरः सत्त्वात्मकः सूतजित् ॥ ११.५ ॥<br>
{सुल्fउर्ःः म्य्थ्. ओरिगिन्}<br>
बलिना सेवितः पूर्वं प्रभूतबलहेतवे ।<br>
वासुकिं कर्षतस्तस्य तन्मुखज्वालया द्रुता ॥ ११.६ ॥<br>
वसा गन्धकगन्धाढ्या सर्वतो निःसृता तनोः ।<br>
गन्धकत्वं च सा प्राप्ता गन्धोऽभूत्सविषस्ततः ॥ ११.७ ॥<br>
तस्माद्बलिवसेत्युक्तो गन्धकोऽतिमनोहरः ।<br>
{सुल्fउर्ःः शोधन}<br>
पयःस्विन्नो घटीमात्रं वारिधौतो हि गन्धकः ॥ ११.८ ॥<br>
गव्याज्यैर्विद्रुतो वस्त्रगालितः शुद्धिमृच्छति ।<br>
एवं संशोधितः सोऽयं पाषाणानम्बरे त्यजेत् ॥ ११.९ ॥<br>
घृते विषं तुषाकारं स्वयं पिण्डत्वमेति च ।<br>
इति शुद्धो हि गन्धाश्मा नागजां विकृतिं त्यजेत् ॥ ११.१० ॥<br>
अपथ्यादन्यथा हन्यात्पीतं हालाहलं यथा ।<br>
{सुल्fउर्ःः शोधन}<br>
गन्धको द्रावितो भृङ्गरसे क्षिप्तो विशुध्यति ॥ ११.११ ॥<br>
तद्रसैः सप्तधा स्विन्नो गन्धकः परिशुध्यति ।<br>
{गन्धकशोधनम् (३)}<br>
स्थाल्यां दुग्धं विनिक्षिप्य मुखे वस्त्रं निबध्य च ॥ ११.१२ ॥<br>
गन्धकं तत्र निक्षिप्य चूर्णितं सिकताकृतिम् ।<br>
छादयेत्पृथुदीर्घेण खर्परेणैव गन्धकम् ॥ ११.१३ ॥<br>
ज्वालयेत्खर्परस्योर्ध्वं वनच्छाणैस्तथोपलैः ।<br>
दुग्धे निपतितो गन्धो गलित्वा परिशुध्यति ॥ ११.१४ ॥<br>
इत्थं विशुद्धस्त्रिफलाज्यभृङ्गमध्वन्वितः शाणमितो हि लीढः ।<br>
गृध्राक्षितुल्यं कुरुतेऽक्षियुग्मं करोति रोगोज्झितदीर्घमायुः ॥ ११.१५ ॥<br>
{सुल्fउर्ःः द्रुति}<br>
कलांशव्योषसंयुक्तं गन्धकं श्लक्ष्णचूर्णितम् ।<br>
अरत्निमात्रे वस्त्रे तद्विप्रकीर्य विवेष्ट्य तत् ॥ ११.१६ ॥<br>
सूत्रेण वेष्टयित्वाथ यामं तैले निमज्जयेत् ।<br>
धृत्वा संदंशतो वर्तिं सर्वां प्रज्वालयेत्ततः ॥ ११.१७ ॥<br>
द्रुतो विनिपतेद्गन्धो बिन्दुशः काचभाजने ।<br>
तां द्रुतिं प्रक्षिपेत्पत्रे नागवल्ल्यास्त्रिबिन्दुकाम् ॥ ११.१८ ॥<br>
वल्लेन प्रमितं शुद्धं रसेन्द्रं च प्रमर्दयेत् ।<br>
अङ्गुल्याथ सपत्रां तां द्रुतिं सूतं च भक्षयेत् ॥ ११.१९ ॥<br>
करोति दीपनं तीव्रं क्षयं पाण्डुं च नाशयेत् ।<br>
कासं श्वासं च शूलार्तिं ग्रहणीमतिदुस्तराम् ॥ ११.२० ॥<br>
आमं विनाशयत्याशु लघुत्वं प्रकरोति च ।<br>
{सुल्fउर्ःः शुद्धःः मेदिच्. उसे}<br>
घृताक्ते लोहपात्रे तु विद्रुतं शुद्धगन्धकम् ॥ ११.२१ ॥<br>
घृताक्तदर्विकाक्षिप्तं द्विनिष्कप्रमितं भजेत् ।<br>
हन्ति क्षयमुखान्रोगान्कुष्ठरोगं विशेषतः ॥ ११.२२ ॥<br>
क्षाराम्लतैलसौवीरविदाहिद्विदलं तथा ।<br>
शुद्धगन्धकसेवायां त्यजेद्रोगहितेन हि ॥ ११.२३ ॥<br>
{सुल्fउर्ःः मेदिच्. उसे (कुष्ठ)}<br>
गन्धकस्तुल्यमरिचः षड्गुणस्त्रिफलान्वितः ।<br>
घृष्टः शम्पाकमूलेन पीतश्चाखिलकुष्ठहा ॥ ११.२४ ॥<br>
तन्मूलं सलिले पिष्टं लेपयेत्प्रत्यहं तनौ ।<br>
दृष्टप्रत्यययोगोऽयं सर्वत्राप्रतिवीर्यवान् ॥ ११.२५ ॥<br>
श्रीमता सोमदेवेन सम्यगत्र प्रकीर्तितः ।<br>
{सुल्fउर्ःः मेदिच्. उसे (स्किन् दिसेअसेस्)}<br>
द्विनिष्कप्रमितं गन्धं पीत्वा तैलेन संयुतम् ॥ ११.२६ ॥<br>
अथापामार्गतोयेन सतैलमरिचेन च ।<br>
विलिप्य सकलं देहं तिष्ठेद्घर्मे ततः परम् ॥ ११.२७ ॥<br>
तक्रभक्तं च भुञ्जीत तृतीये प्रहरे खलु ।<br>
भजेद्रात्रौ तथा वह्निं समुत्थाय ततः प्रगे ॥ ११.२८ ॥<br>
महिषीछगणैर्लिप्त्वा स्नायाच्छीतेन वारिणा ।<br>
ततोऽभ्यज्य घृतैर्देहं स्नायात्पथ्योष्णवारिणा ॥ ११.२९ ॥<br>
अमुना क्रमयोगेन विनश्यत्यतिवेगतः ।<br>
दुर्जया बहुकालीना पामा कण्डूः सुनिश्चितम् ॥ ११.३० ॥<br>
गन्धकस्य प्रयोगाणां सहस्रं तन्न कीर्तितम् ।<br>
ग्रन्थविस्तरभीतेन सोमदेवमहीभुजा ॥ ११.३१ ॥<br>
{हरितालम्ःः सुब्त्य्पेस्}<br>
हरितालं द्विधा प्रोक्तं पत्राख्यं पिण्डसंज्ञितम् ।<br>
{पत्त्रतालकःः फ्य्स्. प्रोपेर्तिएस्}<br>
स्वर्णवर्णं गुरु स्निग्धं तनुपत्रं च भासुरम् ॥ ११.३२ ॥<br>
तत्पत्रतालकं प्रोक्तं बहुपत्रं रसायनम् ।<br>
{पिण्डतालकःः फ्य्स्. प्रोपेर्तिएस्}<br>
निष्पत्रं पिण्डसदृशं स्वल्पसत्त्वं तथा गुरु ।<br>
स्त्रीपुष्पहरणं तत्तु गुणाल्पं पिण्डतालकम् ॥ ११.३३ ॥<br>
{हरितालःः मेदिच्. प्रोपेर्तिएस्}<br>
श्लेष्मवातविषरक्तभूतनुत्केवलं च खलु पुष्पहृत्स्त्रियः ।<br>
स्निग्धमुष्णकटुकं च दीपनं कुष्ठहारि हरितालमुच्यते ॥ ११.३४ ॥<br>
{हरितालःः शोधनम्}<br>
स्विन्नं कूष्माण्डतोये वा तिलक्षारजलेऽपि वा ।<br>
तोये वा चूर्णसंयुक्ते दोलायन्त्रेण शुध्यति ॥ ११.३५ ॥<br>
{हरितालःः सत्त्वःः पातन}<br>
कुलत्थक्वाथसौभाग्यमहिष्याज्यदधिप्लुतम् ।<br>
स्थाल्यां क्षिप्त्वा पिदध्याच्च मल्लेन छिद्रयोगिना ॥ ११.३६ ॥<br>
सम्यङ्निरुध्य शिखिनं ज्वालयेत्क्रमवर्धितम् ।<br>
एकप्रहरमात्रं हि रन्ध्रमाच्छाद्य गोमयैः ॥ ११.३७ ॥<br>
यामान्ते छिद्रमुद्घाट्य दृष्टे धूमे च पाण्डुरे ।<br>
शीतां स्थालीं समुत्तार्य सत्त्वमुत्कृष्य चाहरेत् ॥ ११.३८ ॥<br>
सर्वपाषाणसत्त्वानां प्रकाराः सन्ति कोटिशः ।<br>
ग्रन्थविस्तारभीत्या ते लिखिता न मया खलु ॥ ११.३९ ॥<br>
सर्वत्र सुकरं यच्च सुलभं फलदायकम् ।<br>
रसोपरसलोहेषु तदेवात्र निगद्यते ॥ ११.४० ॥<br>
{पत्त्रतालःः सत्त्वःः पातन}<br>
पत्त्रालकं रवेर्दुग्धैर्दिनमेकं विमर्दयेत् ।<br>
क्षिप्त्वा षोडशिकां तैले मिश्रयित्वा ततः पचेत् ॥ ११.४१ ॥<br>
अनावृते प्रदेशे च सप्तयामावधि ध्रुवम् ।<br>
स्वाङ्गशीतमधःस्थं च सत्त्वं श्वेतं समाहरेत् ॥ ११.४२ ॥<br>
{हरितालःः सत्त्वःः पातन}<br>
छागलस्याथ बालस्य मलेन च समन्वितम् ।<br>
तालकं दिवसद्वन्द्वं मर्दयित्वा प्रयत्नतः ॥ ११.४३ ॥<br>
युक्तं द्रावणवर्गेण काचकूप्यां विनिक्षिपेत् ।<br>
त्रिधा तां च मृदा लिप्त्वा परिशोष्य खरातपे ॥ ११.४४ ॥<br>
ततः खर्परकच्छिद्रे तामर्धां चैव कूपिकाम् ।<br>
प्रवेश्य ज्वालयेदग्निं द्वादशप्रहरावधिम् ॥ ११.४५ ॥<br>
कूपीकण्ठे स्थितं सत्त्वं शुभ्रं शीते समाहरेत् ।<br>
{हरितालःः सत्त्वःः पातन}<br>
पलार्धप्रमितं तालं बद्ध्वा वस्त्रे सिते दृढे ॥ ११.४६ ॥<br>
बलिनालिप्य यत्नेन त्रिवारं परिशोषयेत् ।<br>
द्राविते त्रिपले ताम्रे क्षिपेत्तालकपोट्टलीम् ॥ ११.४७ ॥<br>
भस्मनाच्छादयेच्छीघ्रं ताम्रेणावेष्टितं सितम् ।<br>
मृदुलं सत्त्वमादद्यात्प्रोक्तं रसरसायने ॥ ११.४८ ॥<br>
{तुवरीःः ओरिगिन्}<br>
सौराष्ट्रखनिसम्भूता मृत्स्ना या तुवरी मता ।<br>
वस्त्रेषु लिप्यते यासौ मञ्जिष्ठारागबन्धिनी ॥ ११.४९ ॥<br>
{तुवरीःः सुब्त्य्पेस्}<br>
फटिका फुल्लिका चेति द्विविधा परिकीर्तिता ।<br>
{फटिकाःः फ्य्स्., मेदिच्. प्रोपेर्तिएस्}<br>
ईषत्पीता गुरुस्निग्धा पीतिका विषनाशिनी ॥ ११.५० ॥<br>
व्रणकुष्ठहरा सर्वकुष्ठघ्नी च विशेषतः ।<br>
{फुल्लिकाःः फ्य्स्., मेदिच्. प्रोपेर्तिएस्}<br>
निर्भारा शुभ्रवर्णा च स्निग्धा साम्ला परा मता ।<br>
सा फुल्लतुवरी प्रोक्ता लेपाच्छीघ्रं चरेदयः ॥ ११.५१ ॥<br>
{तुवरीःः मेदिच्. प्रोपेर्तिएस्}<br>
काङ्क्षी कषाया कटुकाम्लकण्ठ्या केश्या व्रणघ्नी विषनाशिनी च ।<br>
श्वित्रापहा नेत्रहिता त्रिदोषशान्तिप्रदा पारदजारिणी च ॥ ११.५२ ॥<br>
{तुवरीशोधन}<br>
तुवरी काञ्जिके क्षिप्ता त्रिदिनाच्छुद्धिमृच्छति ।<br>
{तुवरीःः सत्त्वःः पातन}<br>
क्षाराम्लैर्मर्दिता ध्माता सत्त्वं मुञ्चति निश्चितम् ॥ ११.५३ ॥<br>
{मनःशिलाःः सुब्त्य्पेस्}<br>
मनःशिला त्रिधा प्रोक्ता श्यामाङ्गी कणवीरिका ।<br>
खण्डाख्या चेति तद्रूपं विविच्य परिकथ्यते ॥ ११.५४ ॥<br>
{श्यामाङ्गीःः फ्य्स्. प्रोपेर्तिएस्}<br>
श्यामा रक्ता सगौरा च भाराढ्या श्यामिका मता ।<br>
{कणवीरिकाःः फ्य्स्. प्रोपेर्तिएस्}<br>
तेजस्विनी च निर्गौरा ताम्राभा कणवीरिका ॥ ११.५५ ॥<br>
{खण्डःः फ्य्स्. प्रोपेर्तिएस्}<br>
चूर्णीभूतातिरक्ताङ्गी सभारा खण्डपूर्विका ।<br>
उत्तरोत्तरतः श्रेष्ठा भूरिसत्त्वा प्रकीर्तिता ॥ ११.५६ ॥<br>
{मनःशिलाःः मेदिच्. प्रोपेर्तिएस्}<br>
मनःशिला सर्वरसायनाग्र्या तिक्ता कटूष्णा कफवातहन्त्री ।<br>
सत्त्वात्मिका भूतविषाग्निमान्द्यकण्डूतिकोठक्षयहारिणी च ॥ ११.५७ ॥<br>
{मनःशिलाःः शोधन}<br>
अगस्त्यपत्रतोयेन भाविता सप्तवारकम् ।<br>
शृङ्गवेररसैर्वापि विशुध्यति मनःशिला ॥ ११.५८ ॥<br>
{मनःशिलाःः सत्त्वःः पातन}<br>
अष्टमांशेन किट्टेन गुडगुग्गुलुसर्पिषा ।<br>
कोष्ठ्यां रुद्ध्वा दृढं ध्माता सत्त्वं मुञ्चेन्मनःशिला ॥ ११.५९ ॥<br>
{मनःशिलाःः सत्त्वःः पातन}<br>
भूनागधौतसौभाग्यमदनैश्च विमर्दितैः ।<br>
कारवेल्लीदलाम्भोभिर्मूषां कृत्वात्र निक्षिपेत् ॥ ११.६० ॥<br>
शिलां क्षाराम्लनिष्पिष्टां प्रधमेत्तदनन्तरम् ।<br>
घटिकाद्वयमात्रं हि ध्माता सत्त्वं त्यजत्यसौ ॥ ११.६१ ॥<br>
{अञ्जनःः सुब्त्य्पेस्}<br>
सौवीरमञ्जनं प्रोक्तं रसाञ्जनमतः परम् ।<br>
स्रोतोऽञ्जनं तदन्यच्च पुष्पाञ्जनकमेव च ।<br>
नीलाञ्जनं हि तेषां च स्वरूपमिह वर्ण्यते ॥ ११.६२ ॥<br>
{सौवीरःः फ्य्स्. प्रोपेर्तिएस्}<br>
सौवीरमञ्जनं धूम्रं रक्तपित्तहरं हिमम् ।<br>
वमिहिध्माक्षिरोगघ्नं व्रणशोधनरोपणम् ॥ ११.६३ ॥<br>
{रसाञ्जनःः फ्य्स्., मेदिच्. प्रोपेर्तिएस्}<br>
रसाञ्जनं च पीताभं विषरक्तगदापहम् ।<br>
श्वासहिध्मापहं वर्ण्यं वातपित्तास्रनाशनम् ॥ ११.६४ ॥<br>
{स्रोतोञ्जनःः मेदिच्. प्रोपेर्तिएस्}<br>
स्रोतोऽञ्जनं हिमं स्निग्धं कषायं स्वादु लेखनम् ।<br>
नेत्र्यं हिध्माविषच्छर्दिकफपित्तास्रकोपनुत् ॥ ११.६५ ॥<br>
{पुष्पाञ्जनःः मेदिच्. प्रोपेर्तिएस्}<br>
पुष्पाञ्जनं सितं स्निग्धं हिमं सर्वाक्षिरोगनुत् ।<br>
अतिदुर्धरहिध्माघ्नं विषज्वरगदापहम् ॥ ११.६६ ॥<br>
{नीलाञ्जनःः मेदिच्. प्रोपेर्तिएस्}<br>
नीलाञ्जनं गुरु स्निग्धं नेत्र्यं दोषत्रयापहम् ।<br>
रसायनं सुवर्णघ्नं लोहमार्दवकारकम् ॥ ११.६७ ॥<br>
{अञ्जनःः शोधन}<br>
अञ्जनानि विशुध्यन्ति भृङ्गराजदलद्रवैः ।<br>
{अञ्जनःः सत्त्वःः पातन}<br>
मनोह्वासत्त्ववत्सत्त्वमञ्जनानां समाहरेत् ॥ ११.६८ ॥<br>
{कङ्कुष्ठःः प्लचे ओf दिस्चोवेर्य्}<br>
हिमवत्पादशिखरे कङ्कुष्ठमुपजायते ।<br>
{कङ्कुष्ठःः सुब्त्य्पेस्}<br>
तत्रैकं नलिकाख्यं हि तदन्यद्रेणुकं मतम् ॥ ११.६९ ॥<br>
{नलिकाःः फ्य्स्. प्रोपेर्तिएस्}<br>
पीतप्रभं गुरु स्निग्धं श्रेष्ठं कङ्कुष्ठमादिमम् ।<br>
{रेणुकःः फ्य्स्. प्रोपेर्तिएस्}<br>
श्यामं पीतं लघु त्यक्तसत्त्वं नेष्टं हि रेणुकम् ॥ ११.७० ॥<br>
{कङ्कुष्ठःः ओरिगिन् fरोम् fएचेस्}<br>
केचिद्वदन्ति कङ्कुष्ठं सद्यो जातस्य दन्तिनः ।<br>
वर्चः स श्यामपीताभं रेचनं परिकथ्यते ॥ ११.७१ ॥<br>
कतिचित्तेजिवाहानां नालं कङ्कुष्ठसंज्ञकम् ।<br>
वदन्ति श्वेतपीताभं तदतीव विरेचनम् ॥ ११.७२ ॥<br>
{कङ्कुष्ठःः मेदिच्. प्रोपेर्तिएस्}<br>
रसे रसायने श्रेष्ठं निःसत्त्वं बहुवैकृतम् ।<br>
कङ्कुष्ठं तिक्तकटुकं वीर्योष्णं चातिरेचनम् ॥ ११.७३ ॥<br>
व्रणोदावर्त्तशूलार्त्तिगुल्मप्लीहगुदार्त्तिहृत् ।<br>
{कङ्कुष्ठःः शोधन}<br>
कङ्कुष्ठं शुद्धिमायाति त्रिधा श्रेष्ठाम्बुभावितम् ॥ ११.७४ ॥<br>
{कङ्कुष्ठःः सत्त्वःः पातन}<br>
सत्त्वाकर्षोऽस्य न प्रोक्तो यस्मात्सत्त्वमयं हि तत् ।<br>
{कङ्कुष्ठःः मेदिच्. उसे}<br>
भजेदेनं विरेकार्थं ग्राहिभिर्यवमात्रया ॥ ११.७५ ॥<br>
नाशयेदामपूर्तिं च विरिच्य क्षणमात्रतः ।<br>
भक्षितः सह ताम्बूलैर्विरेच्याशु विनाशयेत् ॥ ११.७६ ॥<br>
बर्बूरीमूलिकाक्वाथजीरसौभाग्यकं समम् ।<br>
कङ्कुष्ठविषनाशाय भूयो भूयः पिबेन्नरः ॥ ११.७७ ॥<br>
{कासीसःः सुब्त्य्पेस्}<br>
कासीसं वालुकाद्येकं पुष्पपूर्वमथापरम् ।<br>
{वालुकाकासीसःः मेदिच्. प्रोपेर्तिएस्}<br>
क्षाराम्लं गुरु धूमाभं सोष्णवीर्यं विषापहम् ।<br>
वालुकापूर्वकासीसं श्वित्रघ्नं केशरञ्जनम् ॥ ११.७८ ॥<br>
{पुष्पकासीसःः मेदिच्. प्रोपेर्तिएस्}<br>
पुष्पादिकासीसमतिप्रसिद्धं सोष्णं कषायाम्लमतीव नेत्र्यम् ।<br>
विषानिलश्लेष्मगदव्रणघ्नं श्वित्रक्षयघ्नं कचरञ्जनं च ॥ ११.७९ ॥<br>
{कासीसःः शोधन}<br>
सकृद्भृङ्गाम्बुना क्लिन्नं कासीसं निर्मलं भवेत् ।<br>
{कासीसःः सत्त्वःः पातनम्}<br>
तुवरीसत्त्ववत्सत्त्वमेतस्यापि समाहरेत् ॥ ११.८० ॥<br>
{कासीससेवनम्}<br>
बलिना हतकासीसं कान्तं कासीसमारितम् ।<br>
उभयं समभागं हि त्रिफलावेल्लसंयुतम् ॥ ११.८१ ॥<br>
विषमांशघृतक्षौद्रप्लुतं शाणमितं प्रगे ।<br>
सेवितं हन्ति वेगेन श्वित्रपाण्डुक्षयामयान् ॥ ११.८२ ॥<br>
गुल्मप्लीहगदं शूलं मूत्ररोगमशेषतः ।<br>
रसायनविधानेन सेवितं वत्सरावधि ॥ ११.८३ ॥<br>
आमसंशोषणं श्रेष्ठं मन्दाग्निपरिदीपनम् ।<br>
पलितं वलिभिः सार्धं विनाशयति निश्चितम् ॥ ११.८४ ॥<br>
{गैरिकःः सुब्त्य्पेस्}<br>
पाषाणगैरिकं चैकं द्वितीयं स्वर्णगैरिकम् ।<br>
{पाषाणगैरिकःः फ्य्स्. प्रोपेर्तिएस्}<br>
पाषाणगैरिकं प्रोक्तं कठिनं ताम्रवर्णकम् ॥ ११.८५ ॥<br>
{पाषाणगैरिकःः मेदिच्. प्रोपेर्तिएस्}<br>
स्वादु स्निग्धं हिमं नेत्र्यं कषायं रक्तपित्तनुत् ॥ ११.८६ ॥<br>
{स्वर्णगैरिकःः मेदिच्. प्रोपेर्तिएस्}<br>
हिध्मावमिविषघ्नं च रक्तघ्नं स्वर्णगैरिकम् ।<br>
पाषाणगैरिकं चान्यत्पूर्वस्मादल्पकं गुणैः ॥ ११.८७ ॥<br>
{गैरिकःः शोधन}<br>
गैरिकं हि गवां दुग्धैर्भावितं शुद्धिमृच्छति ।<br>
{गैरिकःः सत्त्वःः पातन}<br>
गैरिकं सत्त्वरूपं हि नन्दिना परिकीर्तितम् ॥ ११.८८ ॥<br>
कैरप्युक्तं पतेत्सत्त्वं क्षाराम्लस्विन्नगैरिकात् ।<br>
उपतिष्ठति सूतेन्द्रमेकत्वं गुणवत्तरम् ॥ ११.८९ ॥<br>
{साधारणरसाः}<br>
कम्पिल्लश्चापरो गौरीपाषाणो नवसारकः ।<br>
कपर्दो वह्निजारश्च गिरिसिन्दूरहिङ्गुलौ ॥ ११.९० ॥<br>
बोद्दारशृङ्गमित्यष्टौ साधारणरसा मताः ।<br>
रससिद्धिकराः प्रोक्ता नागार्जुनपुरःसरैः ॥ ११.९१ ॥<br>
{कम्पिल्लःः फ्य्स्. प्रोपेर्तिएस्, प्लचे ओf दिस्चोवेर्य्}<br>
इष्टिकाचूर्णसंकाशश्चन्द्रिकाढ्योऽतिरेचनः ।<br>
सौराष्ट्रदेशसम्भूतः स हि कम्पिल्लको मतः ॥ ११.९२ ॥<br>
{कम्पिल्लःः मेदिच्. प्रोपेर्तिएस्}<br>
पित्तव्रणाध्मानविबन्धनिघ्नः श्लेष्मोदरार्त्तिकृमिगुल्मवैरी ।<br>
मूलामशूलज्वरशोफहारी कम्पिल्लको रेच्यगदापहारी ॥ ११.९३ ॥<br>
{गौरीपाषाणःः फ्य्स्. प्रोपेर्तिएस्}<br>
गौरीपाषाणकः पीतो विकटो हतचूर्णकः ।<br>
{गौरीपाषाणःः मेदिच्. प्रोपेर्तिएस्}<br>
रसबन्धकरः स्निग्धो दोषघ्नो रसवीर्यकृत् ॥ ११.९४ ॥<br>
{नवसारःः प्रोदुच्तिओन्}<br>
करीरपीलुकाष्ठेषु पच्यमानेषु चोद्भवः ।<br>
क्षारोऽसौ नवसारः स्याच्चूलिकालवणाभिधः ॥ ११.९५ ॥<br>
इष्टिकादहने जातं पाण्डुरं लवणं लघु ।<br>
तदुक्तं नवसाराख्यं चूलिकालवणं च तत् ॥ ११.९६ ॥<br>
{नवसारःः मेदिच्. प्रोपेर्तिएस्}<br>
रसेन्द्रजारणं लोहद्रावणं जठराग्निकृत् ।<br>
गुल्मप्लीहास्यशोषघ्नं भुक्तमांसादिजारणम् ।<br>
विडाख्यं च त्रिदोषघ्नं चूलिकालवणं मतम् ॥ ११.९७ ॥<br>
{मोनेय्चोwरिएःः फ्य्स्. प्रोपेर्तिएस्}<br>
पीताभा ग्रन्थिला पृष्ठे दीर्घवृन्ता वराटिका ।<br>
रसवैद्यैर्विनिर्दिष्टा सा चराचरसंज्ञिका ॥ ११.९८ ॥<br>
{मोनेय्चोwरिएःः परीक्षा}<br>
सार्धनिष्कमिता श्रेष्ठा निष्कभारा च मध्यमा ।<br>
पादोननिष्कभारा च कनिष्ठा परिकीर्तिता ॥ ११.९९ ॥<br>
{मोनेय्चोwरिएःः मेदिच्. प्रोपेर्तिएस्}<br>
परिणामादिशूलघ्नी ग्रहणीक्षयनाशिनी ।<br>
कटूष्णा दीपनी वृष्या नेत्र्या वातकफापहा ॥ ११.१०० ॥<br>
रसेन्द्रजारणे प्रोक्ता बिडद्रव्येषु शस्यते ।<br>
{चोwरिएस्(गेन्.):: मेदिच्. प्रोपेर्तिएस्}<br>
तदन्ये तु वराटाः स्युर्गुरवः श्लेष्मपित्तलाः ॥ ११.१०१ ॥<br>
हत्वा हत्वा गुणान् भूयो विकारान् कुर्वते न हि ।<br>
{मोनेय्चोwरिएःः शोधन}<br>
वराटाः काञ्जिके स्विन्ना यामाच्छुद्धिमवाप्नुयुः ॥ ११.१०२ ॥<br>
{अग्निजारःः ओरिगिन्}<br>
समुद्रेणाग्निनक्रस्य जरायुर्बहिरुज्झितः ।<br>
संशुष्को भानुतापेन सोऽग्निजार इति स्मृतः ॥ ११.१०३ ॥<br>
{अग्निजारःः शोधन}<br>
तदब्धिक्षारसंशुद्धं तस्माच्छुद्धिर्न हीष्यते ।<br>
{अग्निजारःः मेदिच्. प्रोपेर्तिएस्}<br>
अग्निजारस्त्रिदोषघ्नो धनुर्वातादिवातनुत् ।<br>
वर्धनो रसवीर्यस्य दीपनो जारणस्तथा ॥ ११.१०४ ॥<br>
{गिरिसिन्दूरःः ओरिगिन्}<br>
महगिरिषु चाल्पीयः पाषाणान्तः स्थितो रसः ।<br>
शुष्कः शोणः स निर्दिष्टो रससिन्दूरसंज्ञया ॥ ११.१०५ ॥<br>
{गिरिसिन्दूरःः मेदिच्. प्रोपेर्तिएस्}<br>
त्रिदोषशमनं भेदि रसबन्धनमग्रिमम् ।<br>
देहलोहकरं नेत्र्यं गिरिसिन्दूरमीरितम् ॥ ११.१०६ ॥<br>
{हिङ्गुलःः सुब्त्य्पेस्}<br>
हिङ्गुलः शुकतुण्डाख्यो हंसपाकस्तथापरः ।<br>
{शुकतुण्डःः प्रोपेर्तिएस्}<br>
प्रथमोऽल्पगुणस्तत्र चर्मारः स निगद्यते ॥ ११.१०७ ॥<br>
{हंसपाकःः फ्य्स्. प्रोपेर्तिएस्}<br>
श्वेतरेखः प्रवालाभो हंसपाकः स ईरितः ।<br>
{दरदःः मेदिच्. प्रोपेर्तिएस्}<br>
हिङ्गुलः सर्वदोषघ्नो दीपनोऽतिरसायनः ॥ ११.१०८ ॥<br>
सर्वरोगहरो वृष्यो जारणायातिशस्यते ।<br>
{हिङ्गुलाकृष्ट}<br>
एतस्मादाहृतः सूतो जीर्णगन्धसमो गुणैः ॥ ११.१०९ ॥<br>
{दरदःः शोधन}<br>
सप्तकृत्वार्द्रकद्रावैर्लकुचस्याम्बुनापि वा ।<br>
शोषितो भावयित्वा च निर्दोषो जायते खलु ॥ ११.११० ॥<br>
{बोद्दारशृङ्गःः प्लचे ओf दिस्चोवेर्य्}<br>
सदलं पीतवर्णं च भवेद्गुर्जरमण्डले ।<br>
अर्बुदस्य गिरेः पार्श्वे जातं बोद्दारशृङ्गकम् ॥ ११.१११ ॥<br>
{उदारशृङ्गःः मेदिच्. प्रोपेर्तिएस्}<br>
सीससत्त्वं मरुच्छ्लेष्मशमनं पुंगदापहम् ।<br>
रसबन्धनमुत्कृष्टं केशरञ्जनमुत्तमम् ॥ ११.११२ ॥<br>
{साधारणरसःः शोधन}<br>
साधारणरसाः सर्वे मातुलुङ्गद्रवाम्बुना ।<br>
त्रिवारं भाविताः शुष्का भवेयुर्दोषवर्जिताः ॥ ११.११३ ॥<br>
{साधारणरसःः सत्त्वःः शोधन}<br>
यानि कानि च सत्त्वानि तानि शुध्यन्त्यशेषतः ।<br>
ध्मातानि शुद्धिवर्गेण मिलन्ति च परस्परम् ॥ ११.११४ ॥</p>
<p>ऋचूम्, १२<br>
{जेwएल्स्}<br>
माणिक्यमुक्ताफलविद्रुमाणि तार्क्ष्यं च पुष्पं भिदुरं च नीलम् ।<br>
गोमेदकं चाथ विदूरकं च क्रमेण रत्नानि नवग्रहाणाम् ॥ १२.१ ॥<br>
ग्रहानुमैत्र्या कुरुविन्दपुष्पप्रवालमुक्ताफलतार्क्ष्यवज्रम् ।<br>
नीलाख्यगोमेदविदूरकं च क्रमेण मुद्राधृतमिष्टसिद्ध्यै ॥ १२.२ ॥<br>
रसे रसायने दाने धारणे च देवतार्चने ।<br>
सुलक्ष्माणि सुजातीनि रत्नान्युक्तानि सिद्धये ॥ १२.३ ॥<br>
{रुब्य्ःः सुब्त्य्पेस्}<br>
माणिक्यं पद्मरागाख्यं द्वितीयं नीलगन्धि च ।<br>
{रुब्य्ःः परीक्षाःः गोओदॄउअलित्य्}<br>
शीतं कुशेशयच्छायं स्वच्छं स्निग्धं गुरु स्फुटम् ॥ १२.४ ॥<br>
वृत्तायत्तं समगात्रं माणिक्यं श्रेष्ठमुच्यते ।<br>
{नीलगन्धिःः परीक्षा}<br>
नीलं गङ्गाम्बुसम्भूतं नीलगर्भारुणच्छवि ।<br>
पूर्वमाणिक्यवच्छ्रेष्ठं माणिक्यं नीलगन्धि तत् ॥ १२.५ ॥<br>
{रुब्य्ःः परीक्षाःः बदॄउअलित्य्}<br>
रन्ध्रकार्कश्यमालिन्यरौक्ष्यवैशद्यसंयुतम् ।<br>
चिपिटं लघु वक्रं च माणिक्यं दुष्टमष्टधा ॥ १२.६ ॥<br>
{रुब्य्ःः मेदिच्. प्रोपेर्तिएस्}<br>
माणिक्यं दीपनं वृष्यं कफवातक्षयार्तिहृत् ।<br>
भूतवैतालपापघ्नं कर्मजव्याधिनाशनम् ॥ १२.७ ॥<br>
{मौक्तिकःः परीक्षाःः गोओदॄउअलित्य्}<br>
ह्लादि श्वेतं लघु स्निग्धं रश्मिवन्निर्मलं महत् ।<br>
ख्यातं तोयप्रभं वृत्तं मौक्तिकं नवधा शुभम् ॥ १२.८ ॥<br>
{मौक्तिकःः परीक्षाःः बदॄउअलित्य्}<br>
रूक्षाङ्गं निर्जलं श्यामं ताम्राभं लवणोपमम् ।<br>
अर्धशुभ्रं च विकटं ग्रन्थिलं मौक्तिकं त्यजेत् ॥ १२.९ ॥<br>
{पेअर्ल्ःः मेदिच्. प्रोपेर्तिएस्}<br>
कफपित्तक्षयध्वंसि कासश्वासाग्निमान्द्यनुत् ।<br>
पुष्टिदं वृष्यमायुष्यं दाहघ्नं मौक्तिकं मतम् ॥ १२.१० ॥<br>
{चोरल्ःः परीक्षाःः गोओदॄउअलित्य्}<br>
पक्वबिम्बफलच्छायं वृत्तायत्तमवक्रकम् ।<br>
स्निग्धमव्रणकं स्थूलं प्रवालं सप्तधा मतम् ॥ १२.११ ॥<br>
{चोरल्ःः परीक्षाःः बदॄउअलित्य्}<br>
पाण्डुरं धूसरं रूक्षं सव्रणं कोटरान्वितम् ।<br>
निर्भारं शुभ्रवर्णं च प्रवालं नेष्यतेऽष्टधा ॥ १२.१२ ॥<br>
{चोरल्ःः मेदिच्. प्रोपेर्तिएस्}<br>
क्षयपित्तास्रकासघ्नं दीपनं पाचनं लघु ।<br>
विषभूतादिशमनं विद्रुमं नेत्ररोगनुत् ॥ १२.१३ ॥<br>
{एमेरल्द्ःः परीक्षाःः गोओदॄउअलित्य्}<br>
हरिद्वर्णं गुरु स्निग्धं स्फुरद्रश्मिचयं शुभम् ।<br>
मसृणं भासुरं तार्क्ष्यं गात्रं सप्तगुणं मतम् ॥ १२.१४ ॥<br>
{एमेरल्द्ःः परीक्षाःः बदॄउअलित्य्}<br>
कपिशं कर्कशं नीलं पाण्डु कृष्णं सलाघवम् ।<br>
चिपिटं विकटं कृष्णं रूक्षं तार्क्ष्यं न शस्यते ॥ १२.१५ ॥<br>
{एमेरल्द्ःः मेदिच्. प्रोपेर्तिएस्}<br>
ज्वरछर्दिविषश्वाससन्निपाताग्निमान्द्यनुत् ।<br>
दुर्नामपाण्डुशोफघ्नं तार्क्ष्यमोजोविवर्धनम् ॥ १२.१६ ॥<br>
{पुष्परागःः परीक्षाःः गोओदॄउअलित्य्}<br>
पुष्परागं गुरु स्निग्धं स्वच्छं स्थूलं समं मृदु ।<br>
कर्णिकारप्रसूनाभं मसृणं शुभमष्टधा ॥ १२.१७ ॥<br>
{पुष्परागःः परीक्षाःः बदॄउअलित्य्}<br>
निष्प्रभं कर्कशं रूक्षं पीतं श्यामं नतोन्नतम् ।<br>
कपिलं कपिशं पाण्डु पुष्परागं परित्यजेत् ॥ १२.१८ ॥<br>
{पुष्परागःः मेदिच्. प्रोपेर्तिएस्}<br>
पुष्परागं विषछर्दिकफवाताग्निमान्द्यनुत् ।<br>
दाहकुष्ठप्रशमनं दीपनं लघु पाचनम् ॥ १२.१९ ॥<br>
{वज्रःः सुब्त्य्पेस्ःः गेन्देर्}<br>
वज्रं च त्रिविधं प्रोक्तं नरो नारी नपुंसकम् ।<br>
पूर्वं पूर्वं महाश्रेष्ठं रसवीर्यविपाकतः ॥ १२.२० ॥<br>
{वज्रःः पुंवज्र}<br>
अष्टास्रं चाष्टफलकं षट्कोणमतिभासुरम् ।<br>
अम्बुदेन्द्रधनुर्वारि नरं पुंवज्रमुच्यते ॥ १२.२१ ॥<br>
{स्त्रीवज्र}<br>
तदेव चिपिटाकारं स्त्रीवज्रं वर्त्तुलायतम् ।<br>
{नपुंसक}<br>
वर्त्तुलं कुण्ठकोणाग्रं किंचिद्गुरु नपुंसकम् ॥ १२.२२ ॥<br>
स्त्रीपुंनपुंसकं वज्रं योज्यं स्त्रीपुंनपुंसके ।<br>
व्यत्यासान्नैव फलदं पुंवज्रेण विना क्वचित् ॥ १२.२३ ॥<br>
{वज्रःः सुब्त्य्पेस्ःः चोलोउर्}<br>
श्वेतादिवर्णभेदेन तदेकैकं चतुर्विधम् ।<br>
ब्रह्मक्षत्रियविट्शूद्रं स्वस्ववर्णफलप्रदम् ॥ १२.२४ ॥<br>
उत्तमोत्तमवर्णं हि नीचवर्णे फलप्रदम् ।<br>
न्यायोऽयं भैरवेणोक्तं पदार्थेष्वखिलेष्वपि ॥ १२.२५ ॥<br>
{वज्रःः मेदिच्. प्रोपेर्तिएस्}<br>
आयुष्प्रदं झटिति सद्गुणदं च वृष्यं दोषत्रयप्रशमनं सकलामयघ्नम् ।<br>
सूतेन्द्रबन्धवधसद्गुणकृत्प्रदीपि मृत्युं जयेदमृतोपमयेव वज्रम् ॥ १२.२६ ॥<br>
{जेwएल्स्ःः पञ्चदोष}<br>
ग्रासस्त्रासश्च बिन्दुश्च रेखा च जलगर्भता ।<br>
सर्वरत्नेष्वमी पञ्च दोषाः साधारणा मताः ॥ १२.२७ ॥<br>
क्षेत्रतोयभवा दोषा रत्नेषु न लगन्ति च ।<br>
भैरवस्तु पुनः प्राह दोषो दोषेऽस्ति सर्वथा ॥ १२.२८ ॥<br>
{वज्रःः शोधन}<br>
कुलत्थक्वाथके स्विन्नं कोद्रवक्वथितेन वा ।<br>
एकयामावधि स्विन्नं वज्रं शुध्यति निश्चितम् ॥ १२.२९ ॥<br>
{वज्रःः मारण}<br>
वज्रं मत्कुणरक्तेण चतुर्वारं विभावितम् ।<br>
सुगन्धमूषिकामांसैर्वर्तितैः परिवेष्ट्य च ॥ १२.३० ॥<br>
पुटेत्पुटैर्वराहाख्यैस्त्रिंशद्वारं ततः परम् ।<br>
ध्मात्वा ध्मात्वा शतं वारान् कुलत्थक्वाथके क्षिपेत् ॥ १२.३१ ॥<br>
अन्यैरुक्तं शतं वारान् कर्तव्योऽयं विधिक्रमः ।<br>
{वज्रःः मारणःः वारितर}<br>
कुलत्थक्वाथसंयुक्तलकुचद्रवपिष्टया ॥ १२.३२ ॥<br>
शिलया लिप्तमूषायां वज्रं क्षिप्त्वा निरुध्य च ।<br>
अष्टवारं पुटेत्सम्यग्विशुष्कैर्वनकोत्पलैः ॥ १२.३३ ॥<br>
शतवारं ततो ध्मात्वा निक्षिप्तं शुद्धपारदे ।<br>
निश्चितं म्रियते वज्रं भस्म वारितरं भवेत् ॥ १२.३४ ॥<br>
सत्यवाक्सोमसेनानीरेतद्वज्रस्य मारणम् ।<br>
दृष्टप्रत्ययसंयुक्तमुक्तवान् रसकौतुकी ॥ १२.३५ ॥<br>
{वज्रःः मारण}<br>
विलिप्तं मत्कुणस्यास्रैः सप्तवारं विशोषितम् ।<br>
कासमर्दरसापूर्णलोहपात्रे निवेशितम् ॥ १२.३६ ॥<br>
सप्तवारं परिध्मातं वज्रभस्म भवेत्खलु ।<br>
ब्रह्मज्योतिर्मुनीन्द्रेण क्रमोऽयं परिकीर्तितः ॥ १२.३७ ॥<br>
{वज्रःः मारण}<br>
नीलज्योतिर्लताकन्दे घृष्टं घर्मे विशोषितम् ।<br>
वज्रं भस्मत्वमायाति कर्मवज्ज्ञानवह्निना ॥ १२.३८ ॥<br>
{वज्रःः मारण}<br>
मदनस्य फलोद्भूतरसेन क्षोणिनागकैः ।<br>
कृतकल्केन संलिप्य पुटेद्विंशतिवारकम् ॥ १२.३९ ॥<br>
तद्वज्रं चूर्णयित्वाथ किंचिट्टङ्कणसंयुतम् ॥ १२.४० ॥<br>
खरभूनागसत्त्वेन विंशेनावर्तयेद्ध्रुवम् ।<br>
तुल्यस्वर्णेन तद्ध्मातं योजनीयं रसादिषु ॥ १२.४१ ॥<br>
त्रिगुणेन रसेनैव विमर्द्य गुटिकीकृतम् ।<br>
मुखे धृतं करोत्याशु चलदन्तविबन्धनम् ॥ १२.४२ ॥<br>
{वज्रःः मृतःः मेदिच्. उसे}<br>
त्रिंशद्भागमितं हि वज्रभसितं स्वर्णं कलाभागिकं तारं चाष्टगुणं शिवामृतवरं रुद्रांशकं चाभ्रकम् ।<br>
पादांशं खलु ताप्यकं वसुगुणं वैक्रान्तकं षड्गुणं भागोऽप्युक्तरसाद्रसोऽयमुदितः षाड्गुण्यसंसिद्धये ॥ १२.४३ ॥<br>
{सप्फिरेःः सुब्त्प्येस्}<br>
जलनीलेन्द्रनीलं च शक्रनीलं तयोर्वरम् ।<br>
{जलनीलःः परीक्षा}<br>
श्वैत्यगर्भितनीलाभं लघु तज्जलनीलकम् ।<br>
{इन्द्रनीलःः परीक्षा}<br>
कार्ष्ण्यगर्भितनीलाभं सभारं शक्रनीलकम् ॥ १२.४४ ॥<br>
{सप्फिरेःः परीक्षाःः गोओदॄउअलित्य्}<br>
एकच्छायं गुरु स्निग्धं स्वच्छं पिण्डितविग्रहम् ।<br>
मृदु मध्योल्लसज्ज्योतिः सप्तधा नीलमुत्तमम् ॥ १२.४५ ॥<br>
{जलनीलःः परीक्षा}<br>
कोमलं विहितं वर्णं निर्भारं रक्तगन्धि च ।<br>
चिपिटाभं सरूक्षं च जलनीलं च सप्तधा ॥ १२.४६ ॥<br>
{सप्फिरेःः मेदिच्. प्रोपेर्तिएस्}<br>
कासश्वासहरं वृष्यं त्रिदोषघ्नं सुदीपनम् ।<br>
विषमज्वरदुर्नामपापघ्नं नीलमीरितम् ॥ १२.४७ ॥<br>
{गोमेदःः निरुक्ति}<br>
गोमेदःसमरागत्वाद्गोमेदं रत्नमुच्यते ।<br>
{गोमेदःः परीक्षाःः गोओदॄउअलित्य्}<br>
सुस्वच्छगोजलच्छायं स्वच्छं स्निग्धं समं गुरु ।<br>
निर्दलं मसृणं दीप्तं शस्तं गोमेदमष्टधा ॥ १२.४८ ॥<br>
{गोमेदःः परीक्षाःः बदॄउअलित्य्}<br>
विच्छायं लघु रूक्षाङ्गं चिपिटं पटलान्वितम् ।<br>
निष्प्रभं पीतकाचाभं गोमेदं न शुभावहम् ॥ १२.४९ ॥<br>
{गोमेदःः मेदिच्. प्रोपेर्तिएस्}<br>
गोमेदं कफपित्तघ्नं क्षयपाण्डुक्षयंकरम् ।<br>
दीपनं पाचनं रुच्यं त्वच्यं बुद्धिप्रबोधनम् ॥ १२.५० ॥<br>
{वैडूर्यःः परीक्षाःः गोओदॄउअलित्य्}<br>
वैडूर्यं श्यामशुभ्राभं समं स्वच्छं गुरु स्फुटम् ।<br>
भ्रमच्छुभ्रोत्तरीयेण गर्भितं शुभमीरितम् ॥ १२.५१ ॥<br>
{वैडूर्यःः परीक्षाःः बदॄउअलित्य्}<br>
श्यामं तोयसमच्छायं चिपिटं लघु कर्कशम् ।<br>
रक्तगर्भोत्तरीयं च वैडूर्यं नैव शस्यते ॥ १२.५२ ॥<br>
{वैडूर्यःः मेदिच्. प्रोपेर्तिएस्}<br>
वैडूर्यं रक्तपित्तघ्नं प्रज्ञायुर्बलवर्धनम् ।<br>
पित्तप्रधानरोगघ्नं दीपनं मलमोचनम् ॥ १२.५३ ॥<br>
{जेwएल्स्ःः शोधन}<br>
शुध्यत्यम्लेन माणिक्यं जयन्त्या मौक्तिकं तथा ।<br>
विद्रुमं क्षारवर्गेण तार्क्ष्यं गोदुग्धतस्तथा ॥ १२.५४ ॥<br>
पुष्परागं च धान्याम्लैः कुलत्थक्वाथसंयुतैः ।<br>
तण्डुलीयजलैर्वज्रं नीलं नीलीरसेन च ।<br>
रोचनाभिश्च गोमेदं वैडूर्यं त्रिफलाजलैः ॥ १२.५५ ॥<br>
{जेwएल्स्ःः मारण}<br>
लकुचद्रावसम्पिष्टैः शिलागन्धकतालकैः ।<br>
वज्रं विनान्यरत्नानि म्रियन्तेऽष्टपुटैः खलु ॥ १२.५६ ॥<br>
{जेwएल्स्ःः द्रुति}<br>
रामठं पञ्चलवणं क्षाराणां त्रितयं तथा ।<br>
मांसद्राव्यम्लवेतश्च चूलिकालवणं तथा ॥ १२.५७ ॥<br>
स्थलकुम्भीफलं पक्वं तथा ज्वालामुखी शुभा ।<br>
द्रवन्ती च रुदन्ती च पयस्या चित्रमूलकम् ॥ १२.५८ ॥<br>
दुग्धं स्नुह्यास्तथार्कस्य सर्वं संमर्द्यं यत्नतः ।<br>
गोलं विधाय तन्मध्ये प्रक्षिपेत्तदनन्तरम् ॥ १२.५९ ॥<br>
गुणवन्त्येव रत्नानि जातिमन्ति शुभानि च ।<br>
भूर्जे तं गोलकं कृत्वा सूत्रेणावेष्ट्य यत्नतः ॥ १२.६० ॥<br>
पुनर्वस्त्रेण संवेष्ट्य दोलायन्त्रे निधाय च ।<br>
सर्वाम्लयुक्तसंधानपरिपूर्णघटोदरे ॥ १२.६१ ॥<br>
अहोरात्रत्रयं यावत्स्वेदयेत्तीव्रवह्निना ।<br>
तस्मादाहृत्य संक्षाल्य रत्नजां द्रुतिमाहरेत् ॥ १२.६२ ॥<br>
रत्नतुल्यप्रभा लघ्वी देहलोहकरी शुभा ।<br>
दुर्मेला रसराजेन नैकत्वं याति तेन सा ॥ १२.६३ ॥<br>
रामठादिकवर्गेण प्रमिलति न संशयः ।<br>
सुप्रसन्ने महादेवे द्रुतिः कस्य न सिध्यति ॥ १२.६४ ॥<br>
दुर्लभा वैष्णवी भक्तिर्दुर्लभं रसबन्धनम् ।<br>
दुर्लभात्र द्रुतिर्लोके स्वल्पभाग्यवतां नृणाम् ॥ १२.६५ ॥<br>
सूर्यादिग्रहनिग्रहापहरणं दीर्घायुरारोग्यदं सौभाग्योदयभाग्यवश्यविभवोत्साहप्रदं धैर्यकृत् ।<br>
दुःछायांचलधूलिसङ्गतिभवालक्ष्मीहरं सर्वदा रत्नानां परिधारणं निगदितं भूतादिनिर्णाशनम् ॥ १२.६६ ॥<br>
रत्नानां गुणग्रामं समग्रं चाग्रणीः सताम् ।<br>
सुरत्नमब्रवीत्सोमो नेति यद्गुणितं गुणी ॥ १२.६७ ॥<br>
वर्णलक्षसंजातियुक्तं रत्नं फलप्रदम् ।<br>
रसे रसायने दाने धारणे चान्यथान्यथा ॥ १२.६८ ॥</p>
<p>ऋचूम्, १३<br>
{माणिक्यरसायन}<br>
सुजातिगुणमाणिक्यभस्म कर्षमितं शुभम् ।<br>
कनकाभ्रकताम्राणां कान्तस्य भसितं पृथक् ॥ १३.१ ॥<br>
त्रिगुणत्वेन संवृद्धं मर्दयेत्समगन्धकैः ।<br>
पुटेद्वनगिरिण्डैश्च पञ्चवाराणि यत्नतः ॥ १३.२ ॥<br>
एवं शिलालकाभ्यां च पुटेन्नीलाञ्जनेन च ।<br>
तुल्यगन्धाश्मसूताभ्यां विहितां कज्जलीं शुभाम् ॥ १३.३ ॥<br>
ततस्तां कज्जलीं यत्नाद्गृहीत्वा तदनन्तरम् ।<br>
लोहपात्रे परिद्राव्य बादरेणाल्पवह्निना ॥ १३.४ ॥<br>
माणिक्यादीनि भस्मानि क्षिप्त्वा तत्र विमिश्रयेत् ।<br>
अथार्द्रकरसैस्तां तु मर्दयित्वाथ कज्जलीम् ॥ १३.५ ॥<br>
सम्यक्शुष्कं विचूर्ण्याथ क्षिपेद्रम्यकरण्डके ।<br>
व्योषाज्यसम्मितं ह्येतन्माणिक्याद्यं रसायनम् ॥ १३.६ ॥<br>
व्योषाज्यसहितं लीढं षण्मासं पथ्यभोजिना ।<br>
निहन्ति सकलान् रोगान् जरापलितसंयुतान् ॥ १३.७ ॥<br>
जीवेद्वर्षशतं चैव त्रिवारकृतभोजनः ।<br>
क्षयादिजान् गदान् सर्वांस्तत्तद्रोगानुपानतः ॥ १३.८ ॥<br>
{मौक्तिकरसायनम्}<br>
जयन्तीरसनिष्पिष्टं शुकपिच्छेन मारितम् ।<br>
मौक्तिकं रसमात्रं हि द्विगुणं स्वर्णभस्मकम् ॥ १३.९ ॥<br>
त्रिगुणं कान्तजं भस्म व्योमसत्त्वं चतुर्गुणम् ।<br>
दत्त्वा च गन्धसौभाग्यं शृङ्गवेरेण भावितम् ॥ १३.१० ॥<br>
पुटेद्विंशतिवाराणि विद्राव्य पटगालितम् ।<br>
सर्वतुल्येन बलिना रसेन कृतकज्जलीम् ॥ १३.११ ॥<br>
विद्राव्य पूर्ववद्भस्म मुक्तादीनां परिक्षिपेत् ।<br>
विमिश्र्य निक्षिपेत्तत्र क्षीरं छागीसमुद्भवम् ॥ १३.१२ ॥<br>
संशोषितं विचूर्ण्याथ काचकूप्यां विनिक्षिपेत् ।<br>
पिप्पलीमधुना सार्धं सेवितं वल्लमात्रया ॥ १३.१३ ॥<br>
रसायनविधानेन कुरुते वत्सरेण हि ।<br>
वलीपलितनिर्मुक्तं वार्धक्येन विवर्जितम् ॥ १३.१४ ॥<br>
श्रोत्रदन्तादिसम्पन्नं शतायुष्कं सचक्षुषम् ।<br>
मत्तदन्तिबलोपेतं विवादे विजयान्वितम् ॥ १३.१५ ॥<br>
लीढं मध्वाज्यतैलैश्च कणोपेताश्वगन्धया ।<br>
क्षयरोगं निहन्त्येव मण्डलार्धेन निश्चितम् ॥ १३.१६ ॥<br>
तत्तद्रोगानुपानैश्च निहन्ति सकलामयान् ।<br>
वन्ध्यापुत्रप्रदं ह्येतत्सूतिकामयनाशनम् ॥ १३.१७ ॥<br>
बालानां परमं पथ्यं वृष्यमायुष्यमुत्तमम् ।<br>
नागोदरोपविष्टं च हन्ति स्त्रीणां च वेगतः ॥ १३.१८ ॥<br>
हैयङ्गवीनसंयुक्तं तवराजेन संयुतम् ।<br>
गर्भिणीसर्वरोगेषु प्रशस्तं परिकीर्तितम् ॥ १३.१९ ॥<br>
{प्रवालरसयन}<br>
चतुष्पलं प्रवालस्य भस्मनो मृततारकम् ।<br>
तत्समं द्विगुणं ताम्रं प्रवालादर्धमाक्षिकम् ॥ १३.२० ॥<br>
त्रिंशद्विभागिकं वज्रं षोडशांशं च नीलकम् ।<br>
व्योमसत्त्वं समं सर्वैस्तालकं सर्वतः समम् ॥ १३.२१ ॥<br>
विमर्द्य लुङ्गतोयेन यावद्दिनचतुष्टयम् ।<br>
सर्वार्धशुद्धसूतेन तस्माद्द्विगुणगन्धकैः ॥ १३.२२ ॥<br>
विहितां कज्जलीं सम्यक्द्रावयित्वा यथा पुरा ।<br>
प्रवालादीनि भस्मानि विनिक्षिप्य विमिश्र्य च ॥ १३.२३ ॥<br>
निर्वाप्य गोघृते सम्यग्द्वादशाब्दपुरातने ।<br>
शरावसम्पुटे रुद्ध्वा घृताक्तं स्वेदयेच्छनैः ॥ १३.२४ ॥<br>
विचूर्ण्य भावयेद्भृङ्गरसैर्वाराणि सप्त च ।<br>
व्योषाज्यसहितं हन्ति जूर्तिरोगं दिनैस्त्रिभिः ॥ १३.२५ ॥<br>
क्षयं च मण्डलार्धेन ग्रहणीं पाण्डुकामले ।<br>
कुम्भकामलिकारोगमुदावर्तं महोदरम् ॥ १३.२६ ॥<br>
प्रमेहं मेदसो वृद्धिं वातव्याधिं कफामयम् ।<br>
गुदरोगं च मन्दाग्निं मूत्रवातमशेषतः ॥ १३.२७ ॥<br>
स्मरमन्दिरजव्याधिं वन्ध्यारोगांस्त्वगामयान् ।<br>
व्योषाज्यचित्रतोयैश्च ह्यनुपानमशेषतः ॥ १३.२८ ॥<br>
भूयो भूयो विसूच्यर्तिर्देहिनो यस्य जायते ।<br>
रसोऽयं तस्य दातव्यो मण्डलानां त्रयं खलु ।<br>
आमरोगे च दातव्यो भिषग्भिर्वत्सरावधि ॥ १३.२९ ॥<br>
{तार्क्ष्यरसायन}<br>
तार्क्ष्यभस्म तु शाणैकं वज्रभस्म तदर्धकम् ।<br>
मृतस्वर्णार्ककान्तानां निष्कद्वयमितं पृथक् ॥ १३.३० ॥<br>
लोहभस्म मृतं सूतं सर्वमेकत्र मर्दयेत् ।<br>
पुटेद्विंशतिवाराणि पुटैः कुक्कुटसंज्ञकैः ॥ १३.३१ ॥<br>
अमृताम्बुसमायुक्तैः शिलागन्धकतालकैः ।<br>
सप्तवारं द्रवैः सार्धं दशभिः पिष्टकैः पुटेत् ॥ १३.३२ ॥<br>
एवं सिद्धं प्रभावाढ्यं तार्क्ष्यं नाम रसायनम् ।<br>
चित्रकार्द्रकरसोपेतं पीतं राजिकया मितम् ॥ १३.३३ ॥<br>
त्रिदोषजान् गदान्सर्वान् कफवातोद्भवानपि ।<br>
असाध्यान् सर्ववैद्यानां भेषजानां च कोटिभिः ।<br>
करोति क्षुधमत्यर्थं भुक्तं जरयति क्षणात् ॥ १३.३४ ॥<br>
{पुष्परागरसायन}<br>
पुष्परागोद्भवं भस्म पलार्धप्रमितं शुभम् ।<br>
तदर्धं पीतकाचं च तदर्धं ताम्रभस्मकम् ॥ १३.३५ ॥<br>
ताम्रस्यार्धं च रजतं जातरूपं तदर्धकम् ।<br>
वज्रभस्म तदर्धं च सर्वतुल्यं मृताभ्रकम् ॥ १३.३६ ॥<br>
तत्समं सूर्यकान्तं च मारितं बलिना सह ।<br>
तुल्येन बलिना सार्धं दशवारं पुटेत्खलु ॥ १३.३७ ॥<br>
नीलाञ्जनालताप्यानां पृथक्तानि पुटानि च ।<br>
इति सिद्धमिदं प्रोक्तं पुष्परागरसायनम् ॥ १३.३८ ॥<br>
क्षयादिसर्वरोगघ्नं कुष्ठव्याधिहरं परम् ।<br>
गुदगुल्मार्त्तिशमनं पुत्रीयं वृष्यमुत्तमम् ॥ १३.३९ ॥<br>
रसायनं तथा चैतत्क्षिप्रं गुल्महरं स्त्रियाः ।<br>
दीपनं परमं प्रोक्तं कामलापाण्डुनाशनम् ।<br>
बहुनात्र किमुक्तेन सर्वरोगविनाशनम् ॥ १३.४० ॥<br>
{वज्ररसायन}<br>
एककर्षं मृतं वज्रं तावद्भूनागसत्त्वकम् ।<br>
ततश्च द्विगुणं स्वर्णं स्वर्णतुल्यं खसत्त्वकम् ॥ १३.४१ ॥<br>
तावन्मात्रं च कान्तायः सर्वं वारितरं कृतम् ।<br>
अष्टमांशश्च सूतस्य सर्वेभ्यः परिकीर्तितः ॥ १३.४२ ॥<br>
शुकपिच्छः समः सर्वैर्मर्दयेच्चणकाम्लकैः ।<br>
विधाय गोलकं रम्यं छायाशुष्कं समाचरेत् ॥ १३.४३ ॥<br>
ततो भूनागसत्त्वं हि गन्धकेन समं क्षिपेत् ।<br>
पुटितं शतवाराणि शतं वाराणि ताप्यकैः ॥ १३.४४ ॥<br>
सूर्यपर्णैश्च दुग्धैर्वा वाराणां विंशतिं ततः ।<br>
गुञ्जाटङ्कणसिक्थैश्च भूनागस्य रजोवृतम् ॥ १३.४५ ॥<br>
वर्तयित्वा तु तं गोलं कल्केनानेन लेपयेत् ।<br>
अर्धाङ्गुलदलेनाथ परिशोष्य खरातपे ॥ १३.४६ ॥<br>
निक्षिपेद्वालुकायन्त्रे प्रपचेद्दिनपञ्चकम् ।<br>
ततस्त्रिकोणगण्डीरदुग्धैर्गन्धकसंयुतैः ॥ १३.४७ ॥<br>
मर्दयित्वा तु तं गोलं पुटेद्वाराणि विंशतिम् ।<br>
पटचूर्णं ततः कृत्वा क्षिपेदन्तःकरण्डके ॥ १३.४८ ॥<br>
गुञ्जामितं भजेदेनं रम्यं वज्ररसायनम् ।<br>
ज्ञाताज्ञातेषु सर्वेषु गदेषु विविधेषु च ॥ १३.४९ ॥<br>
तत्तद्रोगानुपानेन दातव्यं भिषजा खलु ।<br>
न सोऽस्ति रोगो लोकेऽस्मिन्यो ह्यनेन न शाम्यति ॥ १३.५० ॥<br>
रसायनप्रकारेण सेवितो मण्डलत्रयम् ।<br>
देहसिद्धिं करोत्येव विश्वविस्मयकारिणीम् ।<br>
बिल्वमेकं विना सर्वं पथ्यमत्र प्रकीर्तितम् ॥ १३.५१ ॥<br>
{नीलरसायन}<br>
नीलरत्नकृतं भस्म पलमात्रं च हीरकम् ।<br>
स्वर्णं रौप्यं च कान्तं च ताप्यकं नृपवर्तकम् ॥ १३.५२ ॥<br>
समांशं सर्वमेतत्स्यात्सर्वतुल्यं च शुल्वकम् ।<br>
सर्वमेतन्मृतं ग्राह्यं समगन्धकसंयुतम् ॥ १३.५३ ॥<br>
मर्दयेत्कङ्गुणीतैलैर्यावत्स्याद्दिवसाष्टकम् ।<br>
ऊर्ध्वाधो गन्धकं दत्त्वा पुटेद्वाराणि विंशतिम् ॥ १३.५४ ॥<br>
श्वेतमुण्डीरसैः पश्चाद्भावयेत्सप्तवारकम् ।<br>
इति सिद्धं प्रभावाढ्यं रम्यं नीलरसायनम् ॥ १३.५५ ॥<br>
निहन्ति सकलान्रोगान्गुञ्जामात्रं निषेवितम् ।<br>
ज्वरं पाण्डुं क्षयं कासं शूलमर्शश्च गुल्मकम् ॥ १३.५६ ॥<br>
उदरं कुष्ठरोगं च श्वासं पञ्चविधं तथा ।<br>
तत्तद्भैषज्ययोगेन तत्तद्रोगनिबर्हणम् ॥ १३.५७ ॥<br>
{गोमेदरसायन}<br>
गोमेदं गन्धयोगेन लकुचद्रवयोगिना ।<br>
पुटित्वा दशवारैश्च जातं भस्म पलोन्मितम् ॥ १३.५८ ॥<br>
सुवर्णं रजतं कान्तं सर्वमौषधमारितम् ।<br>
क्रामणं पादपादेन प्रसितं चूलिकाम्बुना ॥ १३.५९ ॥<br>
ताप्यं गन्धर्वतैलेन पुटितं दशवारकम् ।<br>
निरुत्थं जायते भस्म सर्वथैव गुणाधिकम् ॥ १३.६० ॥<br>
तदर्धसूतगन्धाभ्यां कृतकज्जलिकाद्रुतौ ।<br>
पूर्वभस्मत्रयं क्षिप्त्वा विमिश्र्य च समाहरेत् ॥ १३.६१ ॥<br>
विचूर्ण्य मुण्डिकाद्रावैर्भावयेत्सप्तवारकम् ।<br>
पटचूर्णं विधायाथ क्षिपेदन्तःकरण्डके ॥ १३.६२ ॥<br>
इदं हि परमं श्रेष्ठं गोमेदकरसायनम् ।<br>
योज्यं सर्वेषु रोगेषु तत्तद्रोगानुपानतः ॥ १३.६३ ॥<br>
करोति दीपनं तीव्रं सर्वार्हं च प्रियंकरम् ।<br>
ददाति परमां पुष्टिं बलं भीमबलोपमम् ।<br>
परमं वृष्यमायुष्यं नेत्र्यं मुखगदापहम् ॥ १३.६४ ॥<br>
{वैदूर्यरसायन}<br>
कान्तकल्केन वैदूर्यं सह गन्धेन मारितम् ।<br>
तद्भस्मनाष्टशाणेन तदर्धं मृतहेम च ॥ १३.६५ ॥<br>
तयोः समं तीक्ष्णरजो मृतं रूप्यं च तत्समम् ।<br>
मृतं च विमलं सर्वैः समं सर्वं विमर्दितम् ॥ १३.६६ ॥<br>
मिलितं मोचसारेण गोलीकृत्य विशोषयेत् ।<br>
अङ्गुलार्धदलेनैव शिलाजेन विमर्दयेत् ॥ १३.६७ ॥<br>
वालुकायन्त्रमध्यस्थं पक्षार्धं शनकैः पचेत् ।<br>
स्वतः शीतं समाहृत्य कुमारीमूलसारतः ॥ १३.६८ ॥<br>
मर्दयित्वा विशोष्याथ पीलुमूलजलैस्तथा ।<br>
तथैव चित्रमूलाद्भिः कन्थारीमूलसारतः ॥ १३.६९ ॥<br>
चिरबिल्वभवैस्तोयैर्विशोष्य च विचूर्ण्य च ।<br>
मृतसंजीवनं ह्येतद्वैदूर्यकरसायनम् ॥ १३.७० ॥<br>
आर्द्रकद्रवसंयुक्तं गुञ्जामात्रं रसायनम् ।<br>
दातव्यं चित्रतोयैर्वा सन्निपाते विसंज्ञके ॥ १३.७१ ॥<br>
दन्तबन्धे तु संजाते वल्लमात्रममुं रसम् ।<br>
पादयोर्घर्षयेद्यत्नात्ततश्चेष्टामवाप्नुयात् ॥ १३.७२ ॥<br>
जातचेष्टस्य सलिलं मूर्ध्नि शीतं विनिक्षिपेत् ।<br>
शतकुम्भमितं स्वादु तीव्रा क्षुज्जायते ततः ॥ १३.७३ ॥<br>
यत्किंचिद्याचते तस्मै तत्तद्देयमभीप्सितम् ।<br>
आयुष्ये विद्यमाने स सुखी जीवति मानवः ॥ १३.७४ ॥<br>
त्रिदोषजातरोगेषु दातव्यं तण्डुलोन्मितम् ।<br>
पलार्धसितया युक्तमन्यथा हन्ति रोगिणम् ॥ १३.७५ ॥<br>
एकदोषोद्भवे रोगे संसर्गजनिते तथा ।<br>
न दातव्यं हि भिषजा वैदूर्यकरसायनम् ॥ १३.७६ ॥<br>
धृतानि वा तानि समर्चितानि सुजातियुक्तानि च संस्तुतानि ।<br>
हरन्ति रत्नान्यखिलं दुरिष्टं कुर्वन्त्यभीष्टं सततं यथेष्टम् ॥ १३.७७ ॥<br>
हरन्त्यलक्ष्मीं सततं समस्तान् दुष्कर्मजातानिह सर्वरोगान् ।<br>
आयुष्यकारीणि हितानि सर्वरत्नप्रसूतानि रसायनानि ॥ १३.७८ ॥</p>
<p>ऋचूम्, १४<br>
{वर्गसोf मेतल्स्}<br>
शुद्धं लोहं कनकरजतं भानुलोहाश्मसारं पूतीलोहं द्वितयमुदितं नागवङ्गाभिधानम् ।<br>
मिश्रं लोहं त्रितयमुदितं पित्तलं कांस्यवर्तं धातुर्लोहे लुह इति मतः सोऽपि कषार्थवाची ॥ १४.१ ॥<br>
{गोल्द्ःः सुब्त्य्पेस्}<br>
प्राकृतं सहजं वह्निसम्भूतं खनिसम्भवम् ।<br>
रसेन्द्रवेधसंजातं स्वर्णं पञ्चविधं स्मृतम् ॥ १४.२ ॥<br>
{प्राकृत}<br>
ब्रह्माण्डं संवृतं येन रजोगुणभुवा खलु ।<br>
तत्प्राकृतमिति प्रोक्तं देवानामपि दुर्लभम् ॥ १४.३ ॥<br>
{सहज}<br>
ब्रह्मा येनावृतो जातः सुवर्णेन जरायुणा ।<br>
तन्मेरुरूपतां जातं सुवर्णं सहजं हि तत् ॥ १४.४ ॥<br>
{वह्निसम्भव}<br>
विसृष्टमग्निना शैवं तेजः पीतं सुदुःसहम् ।<br>
अभूत्स्वर्णं तदुद्दिष्टं सुवर्णं वह्निसंभवम् ॥ १४.५ ॥<br>
एतत्स्वर्णत्रयं दिव्यं वर्णैः षोडशभिर्युतम् ।<br>
धारणादेव तत्कुर्याच्छरीरमजरामरम् ॥ १४.६ ॥<br>
{खनिज}<br>
तत्र तत्र गिरीणां हि जातं खनिषु यद्भवेत् ।<br>
तच्चतुर्दशवर्णाढ्यं भक्षितं सर्वरोगहृत् ॥ १४.७ ॥<br>
{वेधज}<br>
रसेन्द्रवेधसम्भूतं तद्वेधजमुदाहृतम् ।<br>
रसायनं महाश्रेष्ठं पापघ्नं वेधजं हि तत् ॥ १४.८ ॥<br>
तारार्करीतीतरलोहकुञ्जरं वङ्गाभ्रकं माक्षिकवङ्गपारदम् ।<br>
यत्तारजं हि प्रवदन्ति रागतः स्वर्णं कलावर्णचतुर्गुणं हि ॥ १४.९ ॥<br>
{गोल्द्ःः परीक्षाःः गोओदॄउअलित्य्}<br>
घृष्टं वर्णे घुसृणसदृशं रक्तवर्णं च दाहे छेदे किंचित्सितमकपिलं निर्दलं भूरिभारम् ।<br>
स्निग्धं स्वर्णं रविविरहितं स्त्यानरक्तप्रभाढ्यं श्रेष्ठं दिष्टमतुलितलसच्चारुवर्णं च स्वर्णम् ॥ १४.१० ॥<br>
{गोल्द्ःः परीक्षाःः बदॄउअलित्य्}<br>
रूक्षं विवर्णं मलिनं कठोरं कृष्णं च दाहे निकषे च पाण्डु ।<br>
स्थूलाङ्गकं निर्भरकं कडारं स्फुटत्सुवर्णं दशधा न शस्तम् ॥ १४.११ ॥<br>
{मिश्रलोहःः प्रोदुच्तिओन्}<br>
स्वर्णरूप्यादिसंयोगान्मिश्रलोहं प्रजायते ।<br>
{शोधनःः उसे ओf ँ}<br>
स्वर्णकार्यं न तेन स्यात्तस्मात्शुद्धिर्विधीयते ।<br>
शोध्यं न केवलं स्वर्णं लोहान्यन्यानि शोधयेत् ॥ १४.१२ ॥<br>
{गोल्द्ःः रेfरेस्हिन्गित्स्चोलोउर्(?)}<br>
कर्षप्रमाणं तु सुवर्णपत्रं शरावरुद्धं पटुधातुयुक्तम् ।<br>
अङ्गारसंस्थं प्रहरार्धमानं ध्मातेन तत्स्यान्ननु पूर्णवर्णम् ॥ १४.१३ ॥<br>
{मेतल्स्ःः मारणःः त्य्पेस्}<br>
लोहानां मारणं श्रेष्ठं सर्वेषां रसभस्मना ।<br>
मूलीभिर्मध्यमं प्राहुर्निकृष्टं गन्धकादिभिः ॥ १४.१४ ॥<br>
अरिलोहेन लोहस्य मारणं दुर्गुणप्रदम् ।<br>
{गोल्द्ःः मारण}<br>
कृत्वा कण्टकवेध्यानि स्वर्णपत्राणि लेपयेत् ॥ १४.१५ ॥<br>
लुङ्गाम्बुभस्मसूतेन म्रियन्ते दशभिः पुटैः ।<br>
{गोल्द्ःः मारण}<br>
द्रुते विनिक्षिपेत्स्वर्णे लोहमानं मृतं रसम् ॥ १४.१६ ॥<br>
विचूर्ण्य लुङ्गतोयेन दरदेन समन्वितम् ।<br>
जायते कुङ्कुमच्छायं स्वर्णं द्वादशभिः पुटैः ॥ १४.१७ ॥<br>
{गोल्द्ःः मारणःः अपुनर्भव}<br>
श्लेष्मान्तकाण्डेन सकाञ्चनारजटापुटैः कुक्कुटनामधेयैः ।<br>
त्रिंशत्प्रमाणैरपुनर्भवं स्यान्निःशेषयोगेषु च योजनीयम् ॥ १४.१८ ॥<br>
{गोल्द्ःः मारण}<br>
सूतेन पिष्टिकां कृत्वा स्वर्णं रुद्ध्वा शरावके ।<br>
स्वल्पनीलाञ्जनोपेतं दग्धं स्वल्पैर्वनोत्पलैः ॥ १४.१९ ॥<br>
कुङ्कुमाभं भवेद्भस्म योज्यं रसरसायने ।<br>
{गोल्द्ःः मारण}<br>
स्नुग्दुग्धहिङ्गुहिङ्गूलशिलासिन्दूरकाम्लकैः ॥ १४.२० ॥<br>
पुटितं दशवारेण निर्जीवं हेम जायते ।<br>
रसे रसायने लोहरञ्जने चातिशस्यते ॥ १४.२१ ॥<br>
{गोल्द्ःः मृतःः मेदिच्. प्रोपेर्तिएस्}<br>
स्निग्धं मेध्यं विषगरहरं बृंहणं वृष्यमग्र्यं यक्ष्मोन्मादप्रशमनपरं देहरोगप्रमाथि ।<br>
मेधाबुद्धिस्मृतिसुखकरं सर्वदोषामयघ्नं रुच्यं दीपि प्रशमितजरं स्वादुपाकं सुवर्णम् ॥ १४.२२ ॥<br>
{गोल्द्ःः मृतःः मेदिच्. उसे}<br>
एतद्भस्म सुवर्णजं कटुघृतोपेतं द्विगुञ्जोन्मितं लीढं हन्ति नृणां क्षयाग्निसदनं श्वासं सकासारुचिम् ।<br>
ओजोधातुविवर्धनं बलकरं पाण्ड्वामयध्वंसनं वृष्यं सर्वविषापहं गरहरं दुष्टग्रहण्यादिनुत् ॥ १४.२३ ॥<br>
निःशेषरोगविध्वंसि भूतप्रेतभयापहम् ।<br>
बन्धनं भाविरोगाणां विषत्रयभयापहम् ॥ १४.२४ ॥<br>
विना बिल्वफलं चात्र सर्वमन्यत्प्रशस्यते ।<br>
दशाब्दसेवितं स्वर्णं स्वेच्छाहारविहारिणम् ।<br>
न कश्चिद्बाधते व्याधिर्यावदायुर्न संशयः ॥ १४.२५ ॥<br>
{सिल्वेर्ःः सुब्त्य्पेस्}<br>
सहजं खनिसंजातं कृत्रिमं च त्रिधा मतम् ।<br>
रजतं पूर्वपूर्वं हि स्वगुणैरुत्तमोत्तमम् ॥ १४.२६ ॥<br>
{सिल्वेर्ःः सहज}<br>
कैलासाद्यद्रिसम्भूतं रजतं सहजं भवेत् ।<br>
तत्स्पृष्टं हि महाव्याधिनाशनं देहिनां भवेत् ॥ १४.२७ ॥<br>
{सिल्वेर्ःः खनिज}<br>
हिमाचलाद्रिकूटेषु यद्रूप्यं जायते हि तत् ।<br>
खनिजं कथ्यते तज्ज्ञैः परमं हि रसायनम् ॥ १४.२८ ॥<br>
{सिल्वेर्ःः पादरूप्य}<br>
श्रीरामपादुकान्यस्तं वङ्गं यद्रूप्यतां गतम् ।<br>
तत्पादरूप्यमित्युक्तं कृत्रिमं सर्वरोगनुत् ॥ १४.२९ ॥<br>
{सिल्वेर्ःः परीक्षाःः गोओदॄउअलित्य्}<br>
घनं स्निग्धं मृदु स्वच्छं दाहे छेदे सितं गुरु ।<br>
शङ्खाभं मसृणं स्फोटरहितं रजतं शुभम् ॥ १४.३० ॥<br>
{सिल्वेर्ःः परीक्षाःः बदॄउअलित्य्}<br>
दाहे रक्तं च पीतं च कृष्णं रूक्षं स्फुटं लघु ।<br>
स्थूलाङ्गं कर्कशाङ्गं च रजतं त्याज्यमष्टधा ॥ १४.३१ ॥<br>
{सिल्वेर्ःः शोधन}<br>
खर्परे भस्मचूर्णाभ्यां परितः पालिकां चरेत् ।<br>
तत्र रूप्यं विनिक्षिप्य समसीससमन्वितम् ॥ १४.३२ ॥<br>
जातसीसक्षयं यावद्धमेत्तावत्पुनः पुनः ।<br>
स्वच्छं संशोधितं रूप्यं योजनीयं रसादिषु ॥ १४.३३ ॥<br>
{सिल्वेर्ःः मारण}<br>
लकुचद्रवसूताभ्यां तारपिष्टीं प्रकल्पयेत् ।<br>
ऊर्ध्वाधो गन्धकं दत्त्वा मूषागर्भे निरुध्य च ॥ १४.३४ ॥<br>
स्वेदयेद्वालुकायन्त्रे दिनमेकं दृढाग्निना ।<br>
स्वाङ्गशीतां च तां पिष्टीं साम्लतालेन मर्दिताम् ॥ १४.३५ ॥<br>
पुटेद्द्वादशवाराणि भस्मीभवति रूप्यकम् ।<br>
{सिल्वेर्ःः मारण}<br>
माक्षीकचूर्णलुङ्गाम्लमर्दितं पुटितं शनैः ॥ १४.३६ ॥<br>
त्रिंशद्वारेण तत्तारं भस्म संजायतेतराम् ।<br>
{एffएच्तोf मारण ओf अ भस्मन्}<br>
रागः स्यात्सर्वलोहानां पुटाधिक्ये न संशयः ।<br>
रञ्जयन्ति च रक्तानि देहलोहोभयार्थकृत् ॥ १४.३७ ॥<br>
{सिल्वेर्ःः मृतःः मेदिच्. प्रोपेर्तिएस्}<br>
रूप्यं विपाकमधुरं तुवराम्लसारं शीतं सरं परमलेखनकं च रुच्यम् ।<br>
स्निग्धं च वातकफजिज्जठराग्निदीपि बल्यप्रदं स्थिरवयस्करणं च वृष्यम् ॥ १४.३८ ॥<br>
{सिल्वेर्ःः मृतःः मेदिच्. उसे}<br>
भस्मीभूतं रजतममलं तत्समौ व्योमभानू सर्वैस्तुल्यं त्रिकटुकलितं सारघाज्येन युक्तम् ।<br>
लीढं प्रातः क्षपयतितरां यक्ष्मपाण्डूदरार्शः कासं श्वासं नयनजरुजः पित्तरोगानशेषान् ॥ १४.३९ ॥<br>
{चोप्पेर्ःः सुब्त्य्पेस्}<br>
म्लेच्छं नेपालकं चेति तयोर्नेपालमुत्तमम् ।<br>
नेपालादन्यखन्युत्थं म्लेच्छमित्यभिधीयते ॥ १४.४० ॥<br>
{म्लेच्छताम्रःः फ्य्स्. प्रोपेर्तिएस्}<br>
सितकृष्णारुणच्छायं वामि भेदि कठोरकम् ।<br>
क्षालितं च पुनः कृष्णमेतन्म्लेच्छकताम्रकम् ॥ १४.४१ ॥<br>
{नेपालताम्रःः फ्य्स्. प्रोपेर्तिएस्}<br>
सुस्निग्धं मृदुलं शोणं घनाघातक्षमं गुरु ।<br>
निर्विकारं गुणैः श्रेष्ठं ताम्रं नेपालमुच्यते ॥ १४.४२ ॥<br>
{चोप्पेर्ःः परीक्षाःः बदॄउअलित्य्}<br>
पाण्डुरं कृष्णशोणं च लघुस्फुटनसंयुतम् ।<br>
रूक्षाङ्गं सदलं ताम्रं नेष्यते रसकर्मणि ॥ १४.४३ ॥<br>
{चोप्पेर्ःः अशुद्धःः दोष}<br>
उत्क्लेदमोहभ्रमदाहभेदास्ताम्रस्य दोषाः खलु दुर्धरास्ते ।<br>
विशोधनात्तद्विगतस्वदोषं सुधामयं स्याद्रसवीर्यपाके ॥ १४.४४ ॥<br>
{चोप्पेर्ःः शोधन}<br>
ताम्रं क्षाराम्लसंयुक्तं द्रावितं दत्तगैरिकम् ।<br>
निक्षिप्तं महिषीतक्रे छगणे सप्तवारकम् ॥ १४.४५ ॥<br>
पञ्चदोषविनिर्मुक्तं भस्मयोग्यं च जायते ।<br>
{ताम्रशोधनम्}<br>
ताम्रनिर्दलपत्राणि विलिप्तानि तु सिन्धुना ॥ १४.४६ ॥<br>
ध्मात्वा सौवीरके क्षेपाद्विशुध्यन्त्यष्टवारतः ।<br>
{चोप्पेर्ःः शोधन}<br>
निम्बाम्बुपटुलिप्तानि तापितान्यष्टवारकम् ॥ १४.४७ ॥<br>
विशुध्यन्त्यर्कपत्राणि निर्गुण्ड्या रसमज्जनात् ।<br>
{चोप्पेर्ःः शोधन}<br>
तालपत्रसमाभानि ताम्रपत्राणि कारयेत् ॥ १४.४८ ॥<br>
निष्क्वाथ्य काञ्जिके यामं भस्मना परिशोध्य च ।<br>
यामं क्षीरेण निष्क्वाथ्य तत्रैव स्थापयेद्दिनम् ॥ १४.४९ ॥<br>
दिनैकं लवणोपेतं तिन्तिडीफलकर्दमे ।<br>
जम्बीरनीरनिष्पिष्टपटुना परिवेष्ट्य च ॥ १४.५० ॥<br>
ध्मात्वाजामूत्रमध्ये तु सकृदेव निमज्जयेत् ।<br>
ताम्रस्यार्धं ससिन्धूत्थैः पक्वनिम्बुकवारिभिः ॥ १४.५१ ॥<br>
लिप्त्वा ध्मात्वा क्षिपेत्तक्रे महिषीछगणान्विते ।<br>
तत्ताम्रं तुल्यभागेन हेममाक्षिकसंयुतम् ॥ १४.५२ ॥<br>
धमेदतिदृढाङ्गारैश्चैकवारमतः परम् ।<br>
विना ताप्यैस्त्रिवारं च चक्रिकां कल्पयेत्ततः ॥ १४.५३ ॥<br>
ततस्त्रिकटुकक्वाथे त्रिदिनं स्थापयेत्ततः ।<br>
उत्क्वाथ्य भस्मना मृज्य जलैः प्रक्षाल्य सारघैः ॥ १४.५४ ॥<br>
विलिप्य सारघोपेतसितया च त्रिवारकम् ।<br>
पुटेद्वनोत्पलैस्ताम्रं भवेत्स्वर्णसमं गुणैः ॥ १४.५५ ॥<br>
कुमारीपत्रमध्ये तु शुल्बपत्रं निवेशितम् ।<br>
पुटितं दोषनिर्मुक्तं पाण्डुरं च प्रजायते ॥ १४.५६ ॥<br>
इत्थं विशोधितं ताम्रं सर्वदोषविवर्जितम् ।<br>
भवेद्रसायने योग्यं देहलोहकरं परम् ॥ १४.५७ ॥<br>
इमां शुद्धिं विजानाति शिवो वा नन्दिकेश्वरः ।<br>
सर्वलोकाश्रयः श्रीमान् सोमदेवो न चापरः ॥ १४.५८ ॥<br>
{चोप्पेर्ःः मारण}<br>
बलिना निहतं ताम्रं सप्तवारं समुत्थितम् ।<br>
सर्वदोषविनिर्मुक्तं भवेदमृतसन्निभम् ॥ १४.५९ ॥<br>
विलिप्य लकुचद्रावपिष्टगन्धाश्मपङ्कतः ।<br>
ताम्रपत्राणि संस्थाप्य स्थालीमध्ये निरुध्य च ॥ १४.६० ॥<br>
याममात्रं पचेत्सम्यक्मृतान्याकृष्य चूर्णयेत् ।<br>
{चोप्पेर्ःः मृतःः मेदिच्. उसे}<br>
तद्भस्म वल्लमात्रं हि ताम्बूलीदलवेष्टितम् ॥ १४.६१ ॥<br>
भक्षितं वामयित्वाथ रेचयित्वा द्वियामतः ।<br>
ज्वरं विनाशयेन्न्ःणां शूलाध्मानसमन्वितम् ॥ १४.६२ ॥<br>
विषं गरं च वेगेन वामयत्येव निश्चितम् ।<br>
पथ्यमत्र प्रदातव्यं गोतक्रं भक्तसंयुतम् ॥ १४.६३ ॥<br>
अतिरेकेऽतिवान्तौ च सन्तापे चातिमात्रके ।<br>
तत्तदौचित्ययोगेन कुर्याच्छीतां प्रतिक्रियाम् ॥ १४.६४ ॥<br>
अतिवान्तौ भजेद्भृष्टमिक्षुखण्डं तु शीतलम् ।<br>
यद्वा बिल्वभवं क्वाथं सितया सह पाययेत् ॥ १४.६५ ॥<br>
बर्बूरत्वग्रसः पेयो विरेके तक्रसंयुतम् ।<br>
{चोप्पेर्ःः मारण}<br>
शुल्बतुल्येन सूतेन बलिना तत्समेन च ॥ १४.६६ ॥<br>
तदर्धांशेन तालेन शिलया च तदर्धया ।<br>
विधाय कज्जलीं श्लक्ष्णां भिन्नकज्जलसन्निभाम् ॥ १४.६७ ॥<br>
यन्त्राध्यायविनिर्दिष्टगर्भयन्त्रोदरान्तरे ।<br>
कज्जलीं ताम्रपत्राणि पर्यायेण विनिक्षिपेत् ।<br>
प्रपचेद्यामपर्यन्तं स्वाङ्गशीतं प्रचूर्णयेत् ॥ १४.६८ ॥<br>
{चोप्पेर्ःः मृतःः मेदिच्. प्रोपेर्तिएस्}<br>
ताम्रं तिक्तकषायकं च मधुरं पाके च वीर्योष्णकं साम्लं पित्तकफापहं जठररुक्कुष्ठामजूर्त्त्यन्तकृत् ।<br>
ऊर्ध्वाधः परिशोधनं विषयकृत्स्थौल्यापहं क्षुत्करं दुर्नामक्षयपाण्डुरोगशमनं नेत्र्यं परं लेखनम् ॥ १४.६९ ॥<br>
तत्तद्रोगहरानुपानसहितं ताम्रं द्विवल्लोन्मितं संलीढं परिणामशूलमुदरं शूलं च पाण्डुं ज्वरम् ।<br>
गुल्मप्लीहयकृत्क्षयाग्निसदनं मेहं च मूलामयं दुष्टां च ग्रहणीं हरेद्ध्रुवमिदं तत्सोमनाथाभिधम् ॥ १४.७० ॥<br>
एतत्ताम्रसमं नान्यन्मधुरं दोषवर्जितम् ।<br>
नान्यन्निःशेषदोषघ्नं वृष्यं स्वस्थोचितं न्ःणाम् ॥ १४.७१ ॥<br>
{चोप्पेर्ःः मारण}<br>
बलिना पलमात्रेण तद्द्रव्ये रजसंमितैः ।<br>
विषतिन्द्वग्निशम्याकवत्सनाभपटूत्तमैः ॥ १४.७२ ॥<br>
कलिहारिशिलाव्योषतालपूगकरञ्जकैः ।<br>
कृत्वा चूर्णं हि जम्बीरद्रवेणातिद्रवीकृतम् ॥ १४.७३ ॥<br>
तत्सर्वं खल्वके भाण्डे विनिक्षिप्य ततः परम् ।<br>
कृतकण्टकवेध्यानि पलताम्रदलान्यथ ।<br>
लिप्तपादांशसूतानि तस्मिन् कल्के निगूहयेत् ॥ १४.७४ ॥<br>
एतत्सर्वगुणाढ्यताप्रभवितं श्रीसोमदेवोदितं गुञ्जायुग्ममितं कणाज्यसहितं संसेवितं हन्ति वै ।<br>
गुल्मप्लीहयकृद्विबन्धजठरं शूलाग्निमान्द्यामयं वातश्लेष्मसशोषपाण्डुनिवहं जूर्त्त्यामयं भक्षितम् ॥ १४.७५ ॥<br>
पथ्यं रोगोचितं देयं रसमम्लं विवर्जयेत् ।<br>
एतत्सात्म्यीकृतं येन तेन मृत्युर्विनिर्जितः ॥ १४.७६ ॥<br>
{इरोन्ःः सुब्त्य्पेस्}<br>
मुण्डं तीक्ष्णं च कान्तं च त्रिःप्रकारमयः स्मृतम् ।<br>
{मुण्डःः सुब्त्य्पेस्}<br>
मृदु कुण्ठं कडारं च त्रिविधं मुण्डमुच्यते ॥ १४.७७ ॥<br>
{मृदुःः फ्य्स्. प्रोपेर्तिएस्}<br>
द्रुतद्रावमविस्फोटं चिक्कणं मृदुलं शुभम् ।<br>
{कुण्ठःः फ्य्स्. प्रोपेर्तिएस्}<br>
हतं यत्प्रसरेद्दुःखं तन्मुण्डं मध्यमं स्मृतम् ।<br>
{कडारःः फ्य्स्. प्रोपेर्तिएस्}<br>
यन्मुण्डं भज्यते भङ्गे कृष्णं स्यात्तत्कडारकम् ॥ १४.७८ ॥<br>
{मुण्डःः मृदुःः मेदिच्. प्रोपेर्तिएस्}<br>
मुण्डं परं मृदुलकं कफवातशूलमूलाममेहगदकामलपाण्डुहारि ।<br>
गुल्मामवातजठरार्त्तिहरं प्रदीपि शोफापहं रुधिरकृत्खलु कोष्ठशोधि ॥ १४.७९ ॥<br>
{तीक्ष्णलोहःः सुब्त्य्पेस्}<br>
खरं सारं च होन्नालं तारापट्टं च भाजरम् ।<br>
काललोहाभिधानं च षड्विधं तीक्ष्णमुच्यते ॥ १४.८० ॥<br>
{खरलोहःः फ्य्स्. प्रोपेर्तिएस्}<br>
परुषं पोगरोन्मुक्तं भङ्गे पारदसच्छविः ।<br>
नमते भङ्गुरं यत्तत्खरलोहमुदाहृतम् ॥ १४.८१ ॥<br>
{सारःः फ्य्स्. प्रोपेर्तिएस्}<br>
वेगभङ्गुरधारं यत्सारलोहं तदीरितम् ।<br>
योगराभासकं पाण्डु भूमिकं सारमीरितम् ॥ १४.८२ ॥<br>
{होन्नालःः फ्य्स्. प्रोपेर्तिएस्}<br>
कृष्णपाण्डुवपुश्चञ्चुबीजतुल्योरुयोगरम् ।<br>
छेदने चातिपरुषं होन्नालमिति कथ्यते ॥ १४.८३ ॥<br>
{भाजरःः फ्य्स्. प्रोपेर्तिएस्}<br>
योगरैर्वज्रसङ्काशैः सूक्ष्मरेखैश्च सान्द्रकैः ।<br>
निचितं श्यामलाङ्गं च भाजरं तत्प्रकीर्तितम् ॥ १४.८४ ॥<br>
{काललोहःः फ्य्स्. प्रोपेर्तिएस्}<br>
नीलकृष्णप्रभं सान्द्रं मसृणं गुरु भासुरम् ।<br>
लोहाघातेऽप्यभग्नात्मधारं कालायसं मतम् ॥ १४.८५ ॥<br>
खरलोहात्परं सर्वमेकैकस्माच्छतोत्तरम् ॥ १४.८६ ॥<br>
{खरलोहःः मेदिच्. प्रोपेर्तिएस्}<br>
रूक्षं स्यात्खरलोहकं सुमधुरं पाके च वीर्ये हिमं तिक्तोष्णं कफपित्तकुष्ठजठरप्लीहामपाण्ड्वर्तिनुत् ।<br>
सद्यः शूलयकृद्गदक्षयजरामेहामवातापहं दीप्तं चातिरसायनं बलकरं दुर्नाममेदोऽपहम् ॥ १४.८७ ॥<br>
{कान्तलोहःः सुब्त्य्पेस्}<br>
कान्तलोहं चतुर्धोक्तं रोमकं भ्रामकं तथा ।<br>
चुम्बकं द्रावकं चेति तेषु श्रेष्ठं परं परम् ॥ १४.८८ ॥<br>
{रोमकःः ओरिगिन्}<br>
खन्यमानाद्यतः कान्तपाषाणान्निःसरन्ति हि ।<br>
सतेजांसि हि रोमाणि कान्तं तद्रोमकं मतम् ॥ १४.८९ ॥<br>
{भ्रामकःः ओरिगिन्}<br>
क्वापि क्वापि गिरिश्रेष्ठे सुलभो भ्रामकोपलः ।<br>
तन्मुखे क्षेपणाल्लोहं चक्रवद्भ्रमति ध्रुवम् ॥ १४.९० ॥<br>
{चुम्बकःः ओरिगिन्}<br>
विन्ध्याद्रौ चुम्बकाश्मानश्चुम्बन्त्यायसकीलकम् ।<br>
क्षिप्रं समाहरत्येव यूनां चित्तमिवाङ्गना ॥ १४.९१ ॥<br>
{द्रावकःः ओरिगिन्}<br>
यत्स्पृष्ट्वा द्रावयेल्लोहं सुवर्णाद्यमशेषतः ।<br>
लभ्यते तन्महादुःखात्तुषारधरपर्वते ॥ १४.९२ ॥<br>
{कान्तलोहःः परीक्षा}<br>
पात्रे यस्य प्रसरति जले तैलबिन्दुर्न लिप्तो हिङ्गुर्गन्धं विसृजति निजं तिक्ततां निम्बकल्कः ।<br>
पाच्यं दुग्धं भवति शिखराकारकं नैति भूमौ कान्तं लोहं तदिदमुदितं लक्षणोक्तं न चान्यत् ॥ १४.९३ ॥<br>
{कान्तलोहःः मेदिच्. प्रोपेर्तिएस्}<br>
कान्तायोऽतिरसायनोत्तरतरं स्वस्थे चिरायुःप्रदं स्निग्धं मेहहरं त्रिदोषशमनं शूलाममूलापहम् ।<br>
गुल्मप्लीहयकृत्क्षयामयहरं पाण्डूदरव्याधिनुत्तिक्तोष्णं हिमवीर्यकं किमपरं योगेन सर्वार्तिनुत् ॥ १४.९४ ॥<br>
लक्षोत्तरगुणं सर्वं लोहं स्यादुत्तरोत्तरम् ।<br>
कान्तं कोटिगुणं तत्र तदप्येवं गुणोत्तरम् ॥ १४.९५ ॥<br>
{इरोन्ःः शोधन}<br>
शशक्षतजसंलिप्तं त्रिवारं परितापितम् ।<br>
मुण्डादिसकलं लोहं सर्वदोषान् विमुञ्चति ॥ १४.९६ ॥<br>
{लोहशोधन (२)}<br>
सामुद्रलवणोपेतं तप्तं निर्वापितं खलु ।<br>
त्रिफलाक्वथिते नूनं गिरिदोषमयस्त्यजेत् ॥ १४.९७ ॥<br>
{लोहशोधन (३)}<br>
चिञ्चाफलदलक्वाथादयो दोषमुदस्यति ।<br>
{लोहशोधन (४)}<br>
यद्वा फलत्रयोपेतं गोमूत्रे क्वथितं क्षणम् ॥ १४.९८ ॥<br>
{इरोन्ःः मारणःः वारितर}<br>
रेतितं घृतसंसिक्तं क्षिप्त्वायः खर्परे पचेत् ।<br>
चालयन् लोहदण्डेन यावत्क्षिप्तं तृणं दहेत् ॥ १४.९९ ॥<br>
पिष्ट्वा पिष्ट्वा पचेदेवं पञ्चवारमतः परम् ।<br>
धात्रीपत्ररसैर्यद्वा त्रिफलाक्वथितोदकैः ॥ १४.१०० ॥<br>
पुटेल्लोहं चतुर्वारं भवेद्वारितरं खलु ।<br>
{तीक्ष्णलोहःः मारण}<br>
तीक्ष्णलोहस्य पत्राणि निर्दलानि दृढानले ॥ १४.१०१ ॥<br>
ध्मात्वा क्षिप्त्वा जले सद्यः पाषाणोलूखलोदरे ।<br>
कण्डयेदतिनिर्घातैः स्थूलया लोहपारया ॥ १४.१०२ ॥<br>
तन्मध्यात्स्थूलखण्डानि रुद्ध्वा मल्लद्वयान्तरे ।<br>
ध्मात्वा सिक्त्वा जलैः सम्यक्पूर्ववत्कण्डयेत्खलु ॥ १४.१०३ ॥<br>
तच्चूर्णं गुडगन्धाभ्यां पुटेद्विंशतिवारकम् ।<br>
पुटे पुटे विधातव्यं पेषणं दृढवत्तरम् ॥ १४.१०४ ॥<br>
एवं भस्मीकृतं लोहं तत्तद्रोगेषु योजयेत् ।<br>
{तीक्ष्णलोहःः मारण}<br>
अथ पूर्वोदितं तीक्ष्णं वसुभल्लकवासयोः ॥ १४.१०५ ॥<br>
पुटितं पत्रतोयेन त्रिंशद्वाराणि यत्नतः ।<br>
शोणितं जायते भस्म कृतसिन्दूरविभ्रमम् ॥ १४.१०६ ॥<br>
{लोहभस्म}<br>
यद्वा तीक्ष्णदलोद्भूतं रजस्तत्त्रिफलाजलैः ।<br>
पिष्ट्वा दत्त्वौदनं किंचिच्चक्रिकां प्रविधाय च ॥ १४.१०७ ॥<br>
शोषयित्वातियत्नेन प्रपचेत्पञ्चभिः पुटैः ।<br>
रक्तवर्णं हि तद्भस्म योजनीयं यथायथम् ॥ १४.१०८ ॥<br>
{इरोन्ःः मारणःः निरुत्थ}<br>
मत्स्याक्षीगन्धवाह्लीकैर्लकुचद्रवपेषितैः ।<br>
विलिप्य सकलं लोहं मत्स्याक्षीकल्कगोपितम् ॥ १४.१०९ ॥<br>
भस्त्राभ्यां सुदृढं ध्मात्वा त्रिशूलीनिर्गमावधि ।<br>
अथोद्धृत्य क्षिपेत्क्वाथे त्रिफलागोजलात्मके ॥ १४.११० ॥<br>
तस्मादाहृत्य संताड्य मृतमादाय लोहकम् ।<br>
पुनश्च पूर्ववद्ध्मात्वा मारयेदखिलायसम् ॥ १४.१११ ॥<br>
कण्डयित्वा ततो गन्धगुडत्रिफलया सह ।<br>
पुटेद्विंशतिवारेण निरुत्थं जायते ध्रुवम् ॥ १४.११२ ॥<br>
{लोहभस्म}<br>
समगन्धमयश्चूर्णं कुमारीवारिमर्दितम् ।<br>
पुञ्जीकृतं कियत्कालं छायास्थं म्रियते ह्ययः ॥ १४.११३ ॥<br>
{इरोन्ःः मृतःः मेदिच्. उसे}<br>
एतत्स्यादपुनर्भवं हि भसितं लोहस्य दिव्यामृतं सम्यक्सिद्धरसायनं त्रिकटुकीवेल्लाज्यमध्वन्वितम् ।<br>
हन्यान्निष्कमितं जरां च मरणं व्याधींश्च सत्पुत्रदं दिष्टं श्रीगिरिशेन कालयवनोद्भूत्यै पुरा तत्पितुः ॥ १४.११४ ॥<br>
एतत्संसेवमानानां न भवन्त्यामयोच्चयाः ।<br>
जायते च सुतः श्रीमान् धीधैर्य्यबलसंयुतः ॥ १४.११५ ॥<br>
{काललोह, कान्तलोहःः हिघॄउअलित्योf भस्मन्}<br>
काललोहेन कान्तेन भस्मैतत्परिकल्पयेत् ।<br>
अन्यलोहकृतं भस्म नैतादृशगुणात्मकम् ॥ १४.११६ ॥<br>
{इरोन्ःः मारण}<br>
मत्स्याक्षीक्षीरगन्धाश्मपिष्टं वेति तदायसम् ।<br>
विंशतिः पुटितं वारान्निरुत्थं भस्म जायते ॥ १४.११७ ॥<br>
{इरोन्ःः मृतःः मेदिच्. उसे}<br>
तदष्टपलिकं भस्म मूत्रैरष्टगुणैर्गवाम् ।<br>
पचेल्लोहमये पात्रे लोहदर्व्या विघट्टयेत् ॥ १४.११८ ॥<br>
इत्थं सिद्धमिदं लोहं वल्लद्वितयसंमितम् ।<br>
निहन्ति सकलान्रोगांस्तत्तद्दोषसमुद्भवान् ॥ १४.११९ ॥<br>
क्षयं पाण्डुगदं गुल्मं शूलं मूलामयं तथा ।<br>
मेहं मेदोऽग्निमान्द्यं च यकृत्प्लीहं च कामलाम् ॥ १४.१२० ॥<br>
श्वासं कासं च कुष्ठं च ज्वरं शूलान्वितं तथा ॥ १४.१२१ ॥<br>
{कान्तलोहःः मेदिच्. उसे}<br>
कान्तं तुल्याभ्रसत्त्वं चरणपरिमितं हेम तत्तुल्यमर्कं वैक्रान्तं ताप्यरूप्यं क्रिमिरिपुकटुकैस्तुल्यभागैः समेतम् ।<br>
लीढं देवद्रुतैलैः प्रवितरति नृणां देहसिद्धिं समृद्धां पथ्यं पूर्वोक्तवत्तद्धरति च सकलं रोगपूगं जवेन ॥ १४.१२२ ॥<br>
तदेतत्सर्वरोगघ्नं रम्यं कान्तरसायनम् ।<br>
बल्यं वृष्यं सुपुत्रीयं मङ्गल्यं दीपनं परम् ॥ १४.१२३ ॥<br>
{इरोन्ःः मारण}<br>
पलार्धं रेतितं लोहं बालबिल्वफलाम्बुना ।<br>
पिष्ट्वा पिष्ट्वा पचेत्क्षिप्रं भस्मसाज्जायते खलु ॥ १४.१२४ ॥<br>
तथा लिङ्गीफलाम्भोभिर्धात्रीफलरसेन च ।<br>
पूर्ववन्मारयेल्लोहं जायते गुणवत्तरम् ॥ १४.१२५ ॥<br>
{इरोन्ःः मृतःः मेदिच्. उसे}<br>
पुनर्भूसिन्ध्वपामार्गवज्रिणीतिन्तिडीत्वचाम् ।<br>
क्षारैः सर्वायसां भस्म सेवितं शाणमात्रतः ॥ १४.१२६ ॥<br>
क्वाथं त्रिफलासंयुक्तं प्रतिमासं पिबेन्नरः ।<br>
{मण्डूर}<br>
लोहकिट्टविशुद्ध्यर्थं जायते चान्यथाश्मरी ॥ १४.१२७ ॥<br>
अविशोधितलोहानां विषवद्वमनं मतम् ।<br>
नन्दिना तु विशुद्ध्यर्थं लोहं प्रोक्तं सुधासमम् ॥ १४.१२८ ॥<br>
{इरोन् (?):: मेदिच्. उसे}<br>
रात्रौ कान्तशरावके स्थितवरामित्राजलैः स्वादुभिः प्रातर्मुष्टिमितं खलु प्रतिदिनं षण्मासमासेवितम् ।<br>
हन्यात्पित्तकफामयान् बहुविधान्कुष्ठप्रमेहांस्तथा पाण्डुं यक्ष्मगदं च कामलगदं मूलामयं वातजान् ॥ १४.१२९ ॥<br>
{इरोन्ःः अशुद्धःः मेदिच्. प्रोपेर्तिएस्}<br>
अशोधितायः सपुनर्भवं तद्गुणं प्रदर्श्याल्पमथ प्रकुर्यात् ।<br>
आमाग्निमान्द्यारुचिगुल्मशोफविड्भेदमालस्यमुरोविबन्धम् ॥ १४.१३० ॥<br>
{तिन्ःः सुब्त्य्पेस्}<br>
खुरकं मिश्रकं चेति द्विविधं वङ्गमुच्यते ।<br>
खुरं तत्र गुणैः श्रेष्ठं मिश्रकं न हितं मतम् ॥ १४.१३१ ॥<br>
{खुरकःः फ्य्स्. प्रोपेर्तिएस्}<br>
धवलं च मृदु स्निग्धं द्रुतद्रावं सगौरवम् ।<br>
{मिश्रकःः फ्य्स्. प्रोपेर्तिएस्}<br>
निःशब्दं खुरवङ्गं स्यान्मिश्रकं श्यामशुभ्रकम् ॥ १४.१३२ ॥<br>
{तिन्ःः मेदिच्. प्रोपेर्तिएस्}<br>
वङ्गं तिक्तोष्णकं रूक्षमीषद्वातप्रकोपणम् ।<br>
मेदःश्लेष्मामयघ्नं च क्रिमिघ्नं मेहनाशनम् ॥ १४.१३३ ॥<br>
{खुरःः शोधन}<br>
द्रावयित्वा निशायुक्ते क्षिप्तं निर्गुण्डिकारसे ।<br>
विशुध्यति त्रिवारेण खुरवङ्गं न संशयः ॥ १४.१३४ ॥<br>
{मिश्रकःः शोधन}<br>
अम्लतक्रविनिष्पिष्टवर्षाभूविषसिन्धुभिः ।<br>
कट्वलाबुगतं वङ्गं द्वितीयं परिशुध्यति ॥ १४.१३५ ॥<br>
{वङ्गमारणम्}<br>
सतालेनार्कदुग्धेन लिप्त्वा वङ्गदलान्यथ ।<br>
बोधिचिञ्चात्वचां क्षारैर्दद्याल्लघुपुटानि च ॥ १४.१३६ ॥<br>
मर्दयित्वा चरेद्भस्म तद्रसादिषु शस्यते ।<br>
{वङ्गमारणम् (२)}<br>
प्रद्राव्य खर्परे वङ्गं षोडशांशं रसं क्षिपेत् ॥ १४.१३७ ॥<br>
स्वल्पस्वल्पालकं दत्त्वा भारद्वाजस्य काष्ठतः ।<br>
मर्दयित्वा चरेद्भस्म तद्रसादिषु कीर्तितम् ॥ १४.१३८ ॥<br>
{तिन्ःः मृतःः मेदिच्. उसे}<br>
वङ्गभस्मसमं कान्तं व्योमभस्म च तत्समम् ।<br>
मर्दयेत्कन्यकाम्भोभिर्निम्बपत्ररसैरपि ॥ १४.१३९ ॥<br>
भूपालावर्तभस्माथ विनिक्षिप्य समांशकम् ।<br>
गोमूत्रकशिलाधातुजलैः सम्यग्विमर्दयेत् ॥ १४.१४० ॥<br>
ततो गुग्गुलुतोयेन मर्दयित्वा दिनाष्टकम् ।<br>
विशोष्य परिचूर्ण्याथ समभागेन योजयेत् ॥ १४.१४१ ॥<br>
भृष्टबर्बूरनिर्यासैर्वाकुचीबीजचूर्णकैः ।<br>
ततः क्षिपेत्करण्डान्तर्विधाय पटगालितम् ॥ १४.१४२ ॥<br>
गोतक्रपिष्टरजनीसारेण सह पाययेत् ।<br>
चतुर्भिर्वल्लकैस्तुल्यं रम्यं वङ्गरसायनम् ॥ १४.१४३ ॥<br>
निश्चितं तेन नश्यन्ति मेहा विंशतिभेदकाः ।<br>
शालयो मुद्गसूपं च नवनीतं तिलोद्भवम् ।<br>
पटोलं तिक्ततुण्डीरं तक्रं पथ्यं प्रशस्यते ॥ १४.१४४ ॥<br>
{लेअद्ःः शुद्धःः परीक्षा}<br>
द्रुतद्रावं महाभारं छेदे कृष्णं समुज्ज्वलम् ।<br>
पूतिगन्धं बहिःकृष्णं शुद्धं सीसमतोऽन्यथा ॥ १४.१४५ ॥<br>
{लेअद्ःः मेदिच्. प्रोपेर्तिएस्}<br>
अत्युष्णं सीसकं स्निग्धं तिक्तं वातापहम् ।<br>
प्रमेहतोयदोषघ्नं दीपनं चामवातनुत् ॥ १४.१४६ ॥<br>
{सीषशोधन}<br>
सिन्दुवारजटाक्वाथे हरिद्राचूर्णकं क्षिपेत् ।<br>
द्रुतं नागं च निर्गुण्ड्यास्त्रिवारं निक्षिपेद्रसे ॥ १४.१४७ ॥<br>
नागः शुद्धो भवेदेवं मूर्च्छास्फोटादि नाचरेत् ।<br>
{भ्राष्ट्रयन्त्र}<br>
तिर्यगाकारचुल्ल्यां तु तिर्यग्वक्त्रं घटं क्षिपेत् ।<br>
तं च वक्त्रं विना सर्वं गोपयेद्यत्नतो मृदा ।<br>
भ्राष्ट्रयन्त्राभिधं चैतन्नागमारणमुत्तमम् ॥ १४.१४८ ॥<br>
{सीसमारणम्}<br>
भ्राष्ट्रयन्त्राभिधे तस्मिन्यन्त्रे सीसं विनिक्षिपेत् ।<br>
पलविंशतिकं नागमधस्तीव्रानलं क्षिपेत् ॥ १४.१४९ ॥<br>
द्रुते नागे क्षिपेत्सूतं शुद्धं कर्षमितं शुभम् ।<br>
विघट्ट्य निक्षिपेत्क्षारमेकैकं हि पलं पलम् ॥ १४.१५० ॥<br>
अर्जुनाख्यस्य वृक्षस्य महाराजगिरेरपि ।<br>
दाडिमस्य मयूरस्य क्षिप्त्वा क्षारं पृथक्पृथक् ॥ १४.१५१ ॥<br>
एवं विंशतिरात्राणि पचेत्तीव्रेण वह्निना ।<br>
विघट्टयन् दृढं दोर्भ्यां दर्व्या चाथ प्रयत्नतः ॥ १४.१५२ ॥<br>
रक्तं तज्जायते भस्म कपोतच्छायमेव च ।<br>
नागं दोषविनिर्मुक्तं जायते तु रसायनम् ॥ १४.१५३ ॥<br>
{लेअद्ःः मारणःः निरुत्थ (?)}<br>
हतमुत्थापितं सीसं दशवारेण सिध्यति ।<br>
तन्मृतं सीसकं सर्वदोषमुक्तं रसायनम् ॥ १४.१५४ ॥<br>
{लेअद्ःः मृतःः मेदिच्. उसे}<br>
एवं नागोद्भवं भस्म ताप्यभस्मार्धभागिकम् ।<br>
पादं पादं क्षिपेद्भस्म शुल्बस्य रजतस्य च ॥ १४.१५५ ॥<br>
कान्ताभ्रसत्त्वयोश्चापि स्फटिकस्य पृथक्पृथक् ।<br>
सर्वमेकत्र संचूर्ण्य पुटेत्त्रिफलवारिणा ॥ १४.१५६ ॥<br>
त्रिंशद्वनगिरिण्डैश्च त्रिंशद्वारं विचूर्ण्य तत् ।<br>
व्योषवेल्लकचूर्णैश्च समांशैः सह योजयेत् ॥ १४.१५७ ॥<br>
मध्वाज्यसहितं हन्ति प्रलीढं वल्लमात्रया ।<br>
अशीतिं वातजान् रोगान् धनुर्वातान् विशेषतः ॥ १४.१५८ ॥<br>
कफरोगानशेषांश्च मूत्ररोगांश्च सर्वशः ।<br>
श्वासं कासं क्षयं पाण्डुं श्वयथुं शीतकं ज्वरम् ॥ १४.१५९ ॥<br>
ग्रहणीमामदोषं च वह्निमान्द्यं च दुर्जयम् ।<br>
सर्वान् गुदजदोषांश्च तत्तद्रोगानुपानतः ॥ १४.१६० ॥<br>
{पित्तल}<br>
रीतिका काकतुण्डीति द्विविधं पित्तलं भवेत् ।<br>
{रीतिकाःः परीक्षा}<br>
संतप्ता काञ्जिके क्षिप्ता ताम्राभा रीतिका मता ।<br>
{राजरीतिःः परीक्षा}<br>
एवं प्रजायते कृष्णा काकतुण्डीति सा मता ॥ १४.१६१ ॥<br>
{रीतिकाःः परीक्षाःः गोओदॄउअलित्य्}<br>
गुर्वी मृद्वी च पीताभा साराङ्गी ताडनक्षमा ।<br>
सुस्निग्धा मसृणाङ्गी च रीतिका तादृशी शुभा ॥ १४.१६२ ॥<br>
{रीतिकाःः परीक्षाःः बदॄउअलित्य्}<br>
पाण्डुराभा खरा रूक्षा बर्बरा घट्टनाक्षमा ।<br>
पूतिगन्धा तथा लघ्वी रीतिर्नेष्टा रसादिषु ॥ १४.१६३ ॥<br>
{रीतिकाःः मेदिच्. प्रोपेर्तिएस्}<br>
रीतिस्तिक्तरसा रूक्षा जन्तुघ्नी सास्रपित्तनुत् ।<br>
क्रिमिकुष्ठहरा योगात्सोष्णवीर्या च शीतला ॥ १४.१६४ ॥<br>
{राजरीतिःः मेदिच्. प्रोपेर्तिएस्}<br>
काकतुण्डी गतस्नेहा तिक्तोष्णा कफपित्तनुत् ।<br>
यकृत्प्लीहहरा शीतवीर्या च परिकीर्तिता ॥ १४.१६५ ॥<br>
{रीतिकाःः शोधन}<br>
तप्ता क्षिप्ता च निर्गुण्डीरसे श्यामारजोऽन्विते ।<br>
पञ्चवारेण संशुद्धिं रीतिरायाति निश्चितम् ॥ १४.१६६ ॥<br>
{रीतिमारणम्}<br>
निम्बूरसशिलागन्धवेष्टिता पुटिताष्टधा ।<br>
रीतिरायाति भस्मत्वं ततो योज्या यथायथम् ॥ १४.१६७ ॥<br>
{रीतिकाःः प्रोदुच्तिओनोf द्रुति}<br>
सुवर्णरीतिकाचूर्णं भक्षितं विष्ठितं पुनः ।<br>
छागेन कृष्णवर्णेन मत्तेन तरुणेन च ॥ १४.१६८ ॥<br>
तल्लिप्तं खर्परे दग्धं द्रुतिं मुञ्चति शोभनाम् ।<br>
चतुर्दशलसद्वर्णसुवर्णसदृशच्छविः ॥ १४.१६९ ॥<br>
देहलोहकरी प्रोक्ता युक्ता रसरसायने ।<br>
{ब्रस्स्ःः मृतःः मेदिच्. उसे}<br>
मृतारकूटकं कान्तं व्योमसत्त्वं च मारितम् ॥ १४.१७० ॥<br>
त्रयं समांशकं तुल्यव्योषजन्तुघ्नसंयुतम् ।<br>
ब्रह्मबीजाजमोदाग्निभल्लाततिलसंयुतम् ॥ १४.१७१ ॥<br>
सेवितं निष्कमात्रं हि जन्तुघ्नं कुष्ठनाशनम् ।<br>
विशेषाच्छ्वेतकुष्ठघ्नं दीपनं पाचनं हितम् ॥ १४.१७२ ॥<br>
{ब्रोन्शेःः प्रोदुच्तिओन्}<br>
अष्टभागेन ताम्रेण द्विभागकुटिलेन च ।<br>
विद्रुतेन भवेत्कांस्यं तत्सौराष्ट्रभवं शुभम् ॥ १४.१७३ ॥<br>
{ब्रोन्शेःः परीक्षाःः गोओदॄउअलित्य्}<br>
तीक्ष्णशब्दं मृदु स्निग्धमीषच्छ्यामलशुभ्रकम् ।<br>
निर्मलं दाहरक्तं च षोढा कांस्यं प्रशस्यते ॥ १४.१७४ ॥<br>
{ब्रोन्शेःः परीक्षाःः बदॄउअलित्य्}<br>
यत्पीतं दहने ताम्रं खरं रूक्षं घनासहम् ।<br>
मन्दनादं गतज्योतिः सप्तधा कांस्यमुत्सृजेत् ॥ १४.१७५ ॥<br>
{ब्रोन्शेःः मेदिच्. प्रोपेर्तिएस्}<br>
कांस्यं लघु च तिक्तोष्णं लेखनं दृक्प्रसादनम् ।<br>
क्रिमिकोटिहरं वातपित्तघ्नं भाजने हितम् ॥ १४.१७६ ॥<br>
{ब्रोन्शेःः सुइतब्ले fओर्वेस्सेल्स्}<br>
घृतमेकं विना चान्यत्सर्वं कांस्यगतं नृणाम् ।<br>
भुक्तमारोग्यसुखदं हितं सात्म्यकरं तथा ॥ १४.१७७ ॥<br>
{कांस्यशोधनम्}<br>
तप्तं कांस्यं गवां मूत्रे वापितं परिशुध्यति ।<br>
{ब्रोन्शेःः मारणःः निरुत्थ}<br>
म्रियते गन्धतालाभ्यां निरुत्थं पञ्चभिः पुटैः ॥ १४.१७८ ॥<br>
{वर्तलोहःः प्रोदुच्तिओन्}<br>
कांस्यार्करीतिलोहाहिजातं तद्वर्त्तलोहकम् ।<br>
तदेव पञ्चलोहाख्यं लोहविद्भिरुदाहृतम् ॥ १४.१७९ ॥<br>
{वर्तलोहःः मेदिच्. प्रोपेर्तिएस्}<br>
हिमाम्लकटुकं रूक्षं कफपित्तविनाशनम् ।<br>
रुच्यं त्वच्यं क्रिमिघ्नं च नेत्र्यं मलविशोधनम् ॥ १४.१८० ॥<br>
{वर्तलोहःः वेस्सेल्स्मदे ओf ँ}<br>
तद्भाण्डसाधितं सर्वमन्नव्यञ्जनसूपकम् ।<br>
अम्लेन वर्जितं चापि दीपनं पाचनं शुभम् ॥ १४.१८१ ॥<br>
{वर्तलोहशोधनम्}<br>
द्रुतमश्वजले क्षिप्तं वर्त्तलोहं विशुध्यति ।<br>
{वर्तलोहमारणम्}<br>
म्रियते गन्धतालाभ्यां पुटितं वर्त्तलोहकम् ॥ १४.१८२ ॥<br>
तेषु तेष्विह योगेषु योजनीयं यथाविधि ।<br>
जातिमद्भिर्विशुद्धैश्च विधिना परिसाधितैः ।<br>
रसोपरसलोहाद्यैः सूतः सिध्यति नान्यथा ॥ १४.१८३ ॥<br>
{??}<br>
रत्नानि लोहानि वराटशुक्तिपाषाणजातं खुरशृङ्गशल्यम् ।<br>
महारसाद्येषु कठोरदेहं भस्मीकृतं तत्खलु सूतयोग्यम् ॥ १४.१८४ ॥<br>
{भूनागःः सत्त्वःः उसेद्fओर्द्रावण}<br>
वज्राणां द्रावणार्थाय सत्त्वं भूनागजं ब्रुवे ।<br>
सदेव परमं तेजः सूतराजेन्द्रवज्रयोः ॥ १४.१८५ ॥<br>
{भूनागःः सत्त्वःः पातन}<br>
धौतं भूनागसम्भूतं मर्दयेद्भृङ्गजै रसैः ।<br>
निम्बुद्रवैश्च निर्गुण्ड्याः स्वरसैस्त्रिदिनं पृथक् ॥ १४.१८६ ॥<br>
तद्द्रावणगणोपेतं संमर्द्य वटकीकृतम् ।<br>
निरुध्य दृढमूषायां द्विदण्डं प्रधमेद्दृढम् ॥ १४.१८७ ॥<br>
स्वतः शीतं समाहृत्य पट्टके विनिवेश्य यत् ।<br>
रवकान् राजिकातुल्यान् रेणूनपि भरान्वितान् ॥ १४.१८८ ॥<br>
द्वादशांशार्कसंयुक्तान् धमित्वा रवकांश्चरेत् ।<br>
वज्रादिद्रावणं तेन प्रकुर्वीत यथेप्सितम् ॥ १४.१८९ ॥<br>
खरसत्त्वमिदं प्रोक्तं रसायनमनुत्तमम् ।<br>
द्वित्रिमूषासु चैकस्यां सत्त्वं भवति निश्चितम् ॥ १४.१९० ॥<br>
{भूनागःः सत्त्वःः पातन}<br>
सुवर्णरूप्यताम्रायःकान्तसम्भूतभूमिजान् ।<br>
भुजङ्गमानुपादाय चतुःप्रस्थसमन्वितान् ॥ १४.१९१ ॥<br>
प्रक्षाल्य रजनीतोयैः शीतलैश्च जलैरपि ।<br>
उपोषितं मयूरं वा शूरं वा चरणायुधम् ॥ १४.१९२ ॥<br>
क्रमेण चारयित्वाथ तद्विष्ठां समुपाहरेत् ।<br>
क्षाराम्लैः सह संपेष्य विशोष्य च खरातपे ॥ १४.१९३ ॥<br>
ततः खर्परके क्षिप्त्वा भर्जयित्वा मषीं चरेत् ।<br>
मषीं द्रावणवर्गेण संयुक्तां संप्रमर्दिताम् ॥ १४.१९४ ॥<br>
निरुध्य कोष्ठिकामध्ये प्रधमेद्घटिकाद्वयम् ।<br>
शीतलीभूतमूषायाः खोटमुद्धृत्य पेषयेत् ॥ १४.१९५ ॥<br>
प्रक्षाल्य रवकानाशु समादाय प्रयत्नतः ।<br>
सुवर्णमानवद्ध्मात्वा रवं कृत्वा नियोजयेत् ॥ १४.१९६ ॥<br>
{भूनागःः सत्त्वःः रिन्गोf ँ}<br>
भूनागोद्भवसत्त्वमुत्तमतमं श्रीसोमदेवोदितं दत्तं पादमितं द्विशाणकनके कुर्वीत तेनोर्मिकाम् ।<br>
तद्धौताम्बुविलेपनं स्थिरचरोद्भूतं विषं नेत्ररुक्शूलं मूलगदं च कर्णजरुजो हन्यात्प्रसूतिग्रहम् ॥ १४.१९७ ॥<br>
{अङ्कोलतैलपातनम् (१)}<br>
कथ्यतेऽङ्कोलतैलं च रसभस्मादिनिर्मितौ ।<br>
पुण्यश्लोकमहामात्यैः श्रीमद्भिर्देवसूनुभिः ॥ १४.१९८ ॥<br>
पुराणाङ्कोलबीजानां पेषं कृत्वा तु दुर्घनम् ।<br>
आढकप्रमितं कुम्भे विनिधाय निरुध्य च ॥ १४.१९९ ॥<br>
कुम्भस्य च तलच्छिद्रे शलाकामायसीं क्षिपेत् ।<br>
सार्धहस्तप्रविस्तारे निम्ने गर्ते सुगर्त्तके ॥ १४.२०० ॥<br>
तत्र प्रादेशिके गर्त्ते सीसपात्रं निधाय च ।<br>
पटं च परिबद्ध्वा तु सन्धिबन्धं समाचरेत् ॥ १४.२०१ ॥<br>
लद्दिभिः पूरयेद्गर्तं कण्ठावधि ततः परम् ।<br>
षण्मासात्सीसपात्रस्थं तत्तैलं समुपाहरेत् ॥ १४.२०२ ॥<br>
{अङ्कोलःः ओइल्ःः (मेदिच्.) उसे}<br>
तेन तैलेन संक्लिन्नाः पाषाणा ये भुवर्तिकाः ।<br>
कूपे प्रक्षालिताः क्षिप्ता ज्वलन्ति निशि ते चिरम् ॥ १४.२०३ ॥<br>
तेन लिप्तं तथैवोक्तं बीजमुद्भवति ध्रुवम् ।<br>
वध्यते म्रियते सूतस्तैलेनानेन निश्चितम् ॥ १४.२०४ ॥<br>
तत्तैले मासमात्रं हि स्थिता दालिश्चणोद्भवा ।<br>
भक्षितास्याच्चतुर्थांशा षष्टिवारं विरेचयेत् ॥ १४.२०५ ॥<br>
तक्रं भक्तं ततः पथ्यं दातव्यं रेकशान्तये ।<br>
पक्षान्ते दालिकार्धेन पूर्ववद्रेचयेत्खलु ॥ १४.२०६ ॥<br>
ततो दाली त्रिपादेन चूर्णार्धेन ततः परम् ।<br>
पक्षे पक्षे विरेकेण सर्वं कुष्ठं विनश्यति ॥ १४.२०७ ॥<br>
रेकसाध्यगदाः सर्वे विनश्यन्ति न संशयः ।<br>
रेकसाध्यगदाः सर्वे श्वेतकुष्ठं विशेषतः ॥ १४.२०८ ॥<br>
{अङ्कोलःः ओइल्ःः मेदिच्. उसे}<br>
बिन्दुमात्रेण तैलेन शुद्धो गुञ्जामितो रसः ।<br>
मर्दितोऽहिलतापत्रे पत्रेण सह भक्षितः ॥ १४.२०९ ॥<br>
तत्क्षणादेव कुरुते ह्यनलं दीप्तमुद्धतम् ।<br>
संसेविनं नरं चापि वृकस्येवाति भोजिनम् ॥ १४.२१० ॥<br>
अङ्कोलतैलमेतद्धि देहलोहविधायकम् ।<br>
एतत्तैलविलेपेन श्वेतकुष्ठं विनश्यति ॥ १४.२११ ॥<br>
एतदङ्कोलकं तैलं महत्सत्त्वमुदाहृतम् ।<br>
घृतवज्जायते स्त्यानं तत्सर्वमिति कथ्यते ॥ १४.२१२ ॥<br>
{अङ्कोलतैलपातनविधिः (२)}<br>
निस्त्वचाङ्कोलबीजानि किंचिज्जर्जरितानि च ।<br>
रुद्ध्वा विद्याधरे यन्त्रे दण्डार्धं प्रपचेच्छनैः ॥ १४.२१३ ॥<br>
ऊर्ध्वस्थालीगतं तैलं नागवल्लीदले क्षिपेत् ।<br>
{अङ्कोलःः ओइल्ःः मेदिच्. उसे}<br>
तस्मिन्गुञ्जामितं सूतं विमर्द्य सदलं ग्रसेत् ॥ १४.२१४ ॥<br>
कुर्याद्दीपनमुद्धतं गुरुतरद्रव्यादिसंचूर्णनं हन्यादष्टविधं च गुल्ममरुचिं प्लीहामयं स्वामयम् ।<br>
श्वित्राद्यं सकलं च कुष्ठमचिरात्पाण्ड्वामयं च ज्वरं शूलं मूलगदं तथा श्वयथुकं श्वासं च कासं नृणाम् ॥ १४.२१५ ॥<br>
{अङ्कोलतैलपातनविधिः (३)}<br>
निरस्थ्यङ्कोलबीजानि सूक्ष्माण्युष्णेन वारिणा ।<br>
गोण्यां निक्षिप्य निस्त्वञ्चि विधाय तदनन्तरम् ॥ १४.२१६ ॥<br>
भाण्डस्थिते ततः क्षारे प्रक्षिपेत्सलिले खलु ।<br>
तिलपर्णीजटां क्षुण्णां निक्षिपेत्तत्र मात्रया ॥ १४.२१७ ॥<br>
द्विरात्रमुषितं तत्र भाजनेऽन्ये विनिक्षिपेत् ।<br>
शुष्के तु निर्गतं तैलं क्षिपेन्नागकरण्डके ॥ १४.२१८ ॥<br>
चणानां दालयस्तत्र स्थिता मासत्रयं ततः ।<br>
तत्राद्ये पादमात्रं हि प्रदद्यात्कुष्ठरोगिणे ॥ १४.२१९ ॥<br>
तेनाशु रेचितस्त्रिंशद्वाराणि तदनन्तरम् ।<br>
ससंभक्तं तथा पथ्यं दातव्यं शाकवर्जितम् ॥ १४.२२० ॥<br>
एवं विरेचितो नूनं सततं दशभिर्दिनैः ।<br>
सर्वकुष्ठैर्विमुच्येत वारैः षट्सप्तभिः खलु ॥ १४.२२१ ॥<br>
पूर्वप्रोक्तेन तैलेन गुणैस्तुल्यं प्रकीर्तितम् ।<br>
{अङ्कोलतैलपातनविधिः (४)}<br>
मूलान्युत्तरवारुण्या जर्जरीकृत्य काञ्जिकैः ॥ १४.२२२ ॥<br>
क्षिपेदङ्कोलबीजानां पेषिकां जर्जरीकृताम् ।<br>
तत्तैलं घृतवत्स्त्यानं परं ग्राह्यं यथाविधि ॥ १४.२२३ ॥<br>
{अङ्कोलतैलपातनविधिः (५)}<br>
सम्पिष्योत्तरवारुण्या पेटकार्या दलान्यथ ।<br>
काञ्जिकेन ततस्तेन कल्केन परिमर्दयेत् ॥ १४.२२४ ॥<br>
रजश्चाङ्कोलबीजानां तद्बद्ध्वा विरलाम्बरे ।<br>
तद्विलम्ब्यातपे तीव्रे तस्याधश्चषकं न्यसेत् ॥ १४.२२५ ॥<br>
तत्र निपतितं तैलमादेयं श्वित्रनाशनम् ।<br>
{अङ्कोलतैलपातनविधिः (६)}<br>
अङ्कोलबीजसम्भूतं चूर्णं संमर्द्य काञ्जिकैः ॥ १४.२२६ ॥<br>
एकरात्रोषितं तत्तु पिण्डीकृत्य ततः परम् ।<br>
स्वेदयेत्कन्दुके यन्त्रे घटिकाद्वितयं ततः ॥ १४.२२७ ॥<br>
तां च पिण्डीं दृढे वस्त्रे बद्ध्वा निष्पीड्य काष्ठतः ।<br>
अधः पात्रस्थितं तैलं समाहृत्य नियोजयेत् ।<br>
एवं कन्दुकयन्त्रेण सर्वतैलान्युपाहरेत् ॥ १४.२२८ ॥</p>
<p>ऋचूम्, १५<br>
रसपाथोधिभिः किंचिन्निःशेषं न प्रकाशितम् ।<br>
दशाष्टभिः क्रियां वक्ष्ये रसराजस्य साम्प्रतम् ॥ १५.१ ॥<br>
सुधादिसर्वभैषज्यसारः सूते प्रतिष्ठितः ।<br>
अमर्त्या भवितुं मर्त्या निषेवध्वं मिथो युतम् ॥ १५.२ ॥<br>
{मेर्चुर्य्ःः प्रोपेर्तिएस्}<br>
आयुर्वज्रं वितरति नृणामङ्गवर्णं सुवर्णं सत्त्वं व्योम्नो मदकरिबलं ताम्रमुग्रां क्षुधां च ।<br>
मायोः शान्तिं रजतममलं कान्तमेतत्समस्तं श्रीमान् सूतः सकलगदहृद्देहलोहे तु सिद्धः ॥ १५.३ ॥<br>
{मेर्चुर्य्ःः म्य्थ्. ओरिगिन्}<br>
कल्पादौ शिवयोः प्रीत्या परस्परजिगीषया ।<br>
सम्प्रवृत्ते तु सम्भोगे त्रिलोकीक्षोभकारिणि ॥ १५.४ ॥<br>
देवैः संप्रेषितो वह्निः सुरतं विनिवारितुम् ।<br>
काङ्क्षया तत्सुतोद्भूतेर्निहन्तुं तारकासुरम् ॥ १५.५ ॥<br>
कपोतरूपिणं प्राप्तं हिमवत्कन्दरेऽनलम् ।<br>
अपक्षिभावसंक्षुब्धं स्मरस्मेरावलोकितम् ॥ १५.६ ॥<br>
तं वीक्ष्य लज्जितः शम्भुर्विरम्य सुरतात्तदा ।<br>
स्रुतमात्मगतं तेजः सोऽग्रहीदेकपाणिना ॥ १५.७ ॥<br>
निक्षिप्तं वदने वह्नेर्गङ्गायामपतच्च तत् ।<br>
गङ्गया च बहिःक्षिप्तं नितरां दह्यमानया ॥ १५.८ ॥<br>
अतोऽधिकगुणा जाता धातवो हि सुधासमाः ।<br>
शिवहस्तच्युतं यत्तत्समभूत्खलु पारदः ॥ १५.९ ॥<br>
अमर्त्या निर्जरास्तेन संजातास्त्रिदशोत्तमाः ।<br>
तत्तन्मलेन संजाता धातवश्चाष्टसंख्यया ॥ १५.१० ॥<br>
पावकास्याच्च्युतं यत्तु रसस्तत्समभूत्खलु ।<br>
सेवितः स हि नागेन्द्रैर्जरामृत्युजिगीषया ॥ १५.११ ॥<br>
पीयमानं तु नागास्यात्पतितं गौरवेण यत् ।<br>
शतयोजननिम्नेऽसौ न्यपतत्कूपके खलु ॥ १५.१२ ॥<br>
ईषत्पीतान्तरो रूक्षः स सूतो देहलोहकृत् ।<br>
{ङेwइन्नुन्ग्वोन् ःग्मित्नच्क्तेन् Fरौएन्}<br>
स्नातामाद्यरजस्वलां हयगतां प्राप्तां जिघृक्षुश्च तां सोऽप्यागच्छति योजनं हि परितः प्रत्येति कूपं पुनः ।<br>
तन्मार्गे कृतगर्त्तके च बहुशः संतिष्ठते सूतराट्सोऽयं तत्र निवासिभिः खलु जनैरेवं समानीयते ॥ १५.१३ ॥<br>
{मेर्चुर्य्ःः एxत्रच्तिओन् fरोमेअर्थ्}<br>
नीयमानस्तु गङ्गाया वायुना गौरवेन यत् ।<br>
अपतद्दूरदेशे वै स देशः पारदः स्मृतः ॥ १५.१४ ॥<br>
तत्ततो मृद्गतः सूतः पातनाविधिना खलु ।<br>
आनीयते स विज्ञेयः पारदो गदपारदः ॥ १५.१५ ॥<br>
एवं चतुर्विधं जातं शंकरं शाङ्करं महः ।<br>
इत्थं सूतोद्भवं ज्ञात्वा न रोगैर्बाध्यते नरः ॥ १५.१६ ॥<br>
रसेन्द्रश्च रसश्चैव स्यातां सिद्धरसावुभौ ।<br>
साध्यावन्यौ चिराज्जातौ भूम्यादेर्देशयोगतः ॥ १५.१७ ॥<br>
{मेर्चुर्य्ःः निरुक्ति}<br>
जरापमृत्युदौर्गत्यव्याधीनां रसनाद्रसः ।<br>
रसास्वादन इत्यस्य धातोरर्थतया खलु ॥ १५.१८ ॥<br>
देहलोहमयीं सिद्धिं सूते सूतस्ततो मतः ।<br>
रोगाब्धिं पारयेद्यस्मात्तस्मात्पारद उच्यते ॥ १५.१९ ॥<br>
पातनैः शोध्यमानस्य यस्य पादोऽवशिष्यते ।<br>
त्रिपादी च क्षयं याति तेन पादरसः स्मृतः ॥ १५.२० ॥<br>
{मेर्चुर्य्ःः दोषःः म्य्थ्. ओरिगिन्}<br>
इत्थं भूतस्य सूतस्य मर्त्यमृत्युगदच्छिदः ।<br>
प्रभावान्मानुषान् दृष्ट्वा देवतुल्यबलायुषः ॥ १५.२१ ॥<br>
इन्द्रेणाभ्यर्थितो रुद्रो रसं द्वादशदूषणैः ।<br>
योजयामास तं पूर्वं विना शुद्ध्यापि सिद्धिदम् ॥ १५.२२ ॥<br>
{पारददोषाः}<br>
दोषो मलो विषं वह्निर्मदो दर्पश्च तत्फलम् ।<br>
मूर्च्छा मृत्युः सदादाहो विस्फोटश्च शिरोभ्रमः ॥ १५.२३ ॥<br>
{मेर्चुर्य्ःः कञ्चुकाः}<br>
भूशैलजलताम्रायोनागवङ्गसमुद्भवाः ।<br>
कञ्चुकाः सप्त सूतस्य ताभिः सूतो विषोपमः ॥ १५.२४ ॥<br>
कुष्ठं जाड्यं च वातार्तिं दाहं चावृतकण्ठताम् ।<br>
उन्मादं च महाशूलं क्रमात्कुर्वन्ति कञ्चुकाः ॥ १५.२५ ॥<br>
एतान् सूतगतान् दोषान् पञ्च सप्त च कञ्चुकाः ।<br>
अनपाकृत्य यो दद्यात्स वैद्यो ब्रह्महा भवेत् ॥ १५.२६ ॥<br>
द्वादशैतान्महादोषानपनीय रसं ददेत् ।<br>
स लभेत महत्पुण्यमगण्यं च महद्यशः ॥ १५.२७ ॥<br>
{१८ संस्कारस्}<br>
सूतेऽष्टादशसंस्क्रिया निगदिताः स्युः स्वेदनं मर्दनं मूर्च्छोत्थापनपातरोधनियमाः प्रोद्दीपनं ग्रासजम् ।<br>
मानं चारणगर्भबाह्यजनितद्रुतिश्च तज्जारणा रागः सारणकं परिक्रमविधिर्वेधस्ततः सेवनम् ॥ १५.२८ ॥<br>
अथ नन्दिप्रदिष्टेन विधानेन प्रकाश्यते ।<br>
दोषाणां कञ्चुकानां च यथावत्परिशोधनम् ॥ १५.२९ ॥<br>
सूतः पञ्चपलान्न्यूनः शोधितोऽल्पफलो भवेत् ।<br>
ऊर्ध्वं दशपलांशेन शुद्धिमाप्नोत्यशेषतः ॥ १५.३० ॥<br>
{मेर्चुर्य्ःः शोधन}<br>
स्वेदमर्दनमूर्च्छाभिः सप्तवारोर्ध्वपातनैः ।<br>
सर्वदोषविनिर्मुक्तो रसराजः प्रजायते ॥ १५.३१ ॥<br>
स्वेदनं मर्दनं तद्वत्सप्तवारान् विमूर्च्छनम् ।<br>
स हि सिद्धिकरं प्राह गुणकारि च भास्करः ॥ १५.३२ ॥<br>
मर्दनस्वेदसंन्यासैः शुध्यतीति दिनेश्वरः ।<br>
ऊर्ध्वाधःपातनाभ्यां हि विशुद्धिर्भालुकेर्मता ॥ १५.३३ ॥<br>
स्वेदनं मर्दनं मूर्च्छा प्रत्युत्थानं च पातनम् ।<br>
निरोधो नियमश्चेति शुचिः सप्तविधा मता ।<br>
गोविन्दभगवान् पूज्यैः सूतराजस्य निश्चिता ॥ १५.३४ ॥<br>
अथ श्रीनन्दिना प्रोक्तप्रकारेण विशोधनम् ।<br>
रसराजस्य निःशेषदोषघ्नं परिकीर्त्यते ॥ १५.३५ ॥<br>
{१. स्वेदनसंस्कार}<br>
मूलकाग्निपटुराजिकार्द्रकैः व्योषकैश्च रसषोडशांशकैः ।<br>
स्वेदितस्त्रिदिवसं हि दोलया काञ्जिकेन मलमुक्तये रसः ॥ १५.३६ ॥<br>
{२. मर्दनसंस्कार}<br>
दग्धोर्णागृहधूमाब्जसर्षपैः सगुडेष्टकैः ।<br>
मर्द्यो रसः षोडशांशैस्त्र्यहं तद्वह्निशान्तये ॥ १५.३७ ॥<br>
जीर्णे जीर्णे सदाग्रासे मर्दनीयो रसः खलु ।<br>
एतैरेवौषधैर्यस्माद्रागान् गृह्णाति निर्मलः ॥ १५.३८ ॥<br>
{३. मूर्छन}<br>
व्योषसौभाग्यसंयुक्तलकुचद्रावमर्दनात् ।<br>
मूर्छितस्त्रिदिनं सूतो मदं मुञ्चति दुर्धरम् ॥ १५.३९ ॥<br>
{रेमोवलोf विषदोष}<br>
सौभाग्यत्रिफलाश्यामाटङ्कणैः सह काञ्जिकैः ।<br>
त्रिदिनं संस्थितः सूतो विषं संत्यजति स्वकम् ॥ १५.४० ॥<br>
{रेमोवलोf दर्पदोष}<br>
सर्पाक्षिकाकमाव्योषरसैरुत्क्वथितोत्थितः ।<br>
दर्पं मुञ्चति च क्षिप्रमिति दोषविशोधनम् ॥ १५.४१ ॥<br>
क्षाराम्लैः सोष्णतोयेन निवातस्थानसंस्थितः ।<br>
रसस्य कुरुते वीर्यशैत्यं तद्वीर्यनाशनम् ॥ १५.४२ ॥<br>
{रेमोवलोf भूकञ्चुक}<br>
कांक्षीकासीसलुङ्गाम्बुमर्दितः पारदो दिनम् ।<br>
क्षालितः काञ्जिकैः पिष्टस्त्यजति क्षोणिकञ्चुकम् ॥ १५.४३ ॥<br>
{अद्रिकञ्चुक}<br>
गिरिकर्ण्या जयन्त्याश्च स्वरसैर्भावितो रसः ।<br>
त्रिभिर्वारैस्त्यजत्येव गिरिजामात्मकञ्चुकाम् ॥ १५.४४ ॥<br>
{जलकञ्चुक}<br>
गुडगुग्गुलुनिम्बानां क्वाथेन क्वथितस्त्र्यहम् ।<br>
त्यजत्यम्बुभवां सूतः कञ्चुकां बहुदोषदाम् ॥ १५.४५ ॥<br>
{ताम्रकञ्चुक}<br>
सितासार्द्रकतक्रैश्च मर्दयित्वा तथोत्थितः ।<br>
धौतश्चोष्णैर्गवां मूत्रैस्त्यजेत्ताम्रजकञ्चुकम् ॥ १५.४६ ॥<br>
{अयःकञ्चुक}<br>
कारवेल्ल्याश्च कर्कोट्या रसैः संमर्दितो रसः ।<br>
कञ्चुकामायसीं मुञ्चेच्चपलः सौहृदं यथा ॥ १५.४७ ॥<br>
{नाग-, वङ्गकञ्चुक}<br>
ताम्रपिष्टीकृतः सूतः पातनायन्त्रपातितः ।<br>
मुञ्चेत्कञ्चुलिकां शीघ्रं नागवङ्गसमुद्भवाम् ॥ १५.४८ ॥<br>
{वङ्गकञ्चुक}<br>
सूतं वराग्निपटुशिग्रुकराजिकाञ्जनैः पिष्टैर्विलिप्य परिपातनकोर्ध्वभागे
।<br>
भाण्डोदरे भृतजले परितो विमुञ्चेन्मृद्वग्निना त्यजति कञ्चुलिकां हि वाङ्गीम् ॥ १५.४९ ॥<br>
इत्थं निपातितः सूतश्चलद्विद्युल्लताप्रभः ।<br>
नागवङ्गविनिर्मुक्तः ततश्चैतत्प्रजायते ॥ १५.५० ॥<br>
यदा यदा भवेत्सूतो ग्रासाजीर्णेन बाधितः ।<br>
अनेनैव प्रकारेण पातनीयस्तदा तदा ॥ १५.५१ ॥<br>
{मेर्चुर्य्ःः आप्यायन}<br>
स्वेदनाद्यैः पातनान्ते शोधनैः स कदर्थितः ।<br>
मन्दवीर्यो भवेत्सूतस्तस्मादाप्यायनं चरेत् ॥ १५.५२ ॥<br>
सोदके सैन्धवे सूतः स्थितस्त्रिदिवसावधिः ।<br>
पुनराप्यायनं प्राप्य न स्यात्षण्ढो भवेद्बली ॥ १५.५३ ॥<br>
{स्वेदनविधि}<br>
भालुकिः स्वेदसंन्यासौ दिष्टवान्नियमात्परम् ।<br>
भक्षितुं सर्वलोहानि मुखं कर्तुं विनिश्चितम् ॥ १५.५४ ॥<br>
अङ्गारस्थापिते पात्रे रसं क्षिप्त्वा प्रजारयेत् ।<br>
षोडशांशेन चित्रां तु तदत्र स्वेदनं मतम् ॥ १५.५५ ॥<br>
सर्वरोगान् हरेदेव शक्तियुक्तो गुणाधिकः ।<br>
वेगेन फलदायित्वं जायते नात्र संशयः ॥ १५.५६ ॥<br>
{संन्यासविधि}<br>
क्षाराम्ललवणैः सार्द्धं संन्यासाज्जायते तथा ।<br>
चतुर्थाध्यायनिर्दिष्टप्रकारेण रसे खलु ॥ १५.५७ ॥<br>
बुभुक्षा व्यापकत्वं च तीव्रता वेगकारिता ।<br>
सर्वव्याधिहरत्वं च त्यक्तदोषत्वमेव च ॥ १५.५८ ॥<br>
{दीपनसंस्कार}<br>
मरिचाब्जासुरी चैव शिग्रुभूखगटङ्कणैः ।<br>
ससंधानैस्त्र्यहं स्वेदाद्भवेत्सूतस्य दीपनम् ॥ १५.५९ ॥<br>
नवमाध्यायनिर्दिष्टदीपनीयगणेन च ।<br>
रसस्य दीपनं कुर्यात्तदत्यन्तगुणावहम् ॥ १५.६० ॥<br>
{मुखकरण}<br>
स्वेदितोऽष्टादशांशेन हेमयुक्तो हि पारदः ।<br>
क्षारैरम्लैरदोषैश्च भोक्तुमास्यं प्रजायते ॥ १५.६१ ॥<br>
{राक्षसवक्त्र}<br>
कलांशताप्यसत्त्वेन स्वर्णेन द्विगुणेन च ।<br>
युक्तं युक्तं हि चुक्रेण चूलिकालवणेन च ॥ १५.६२ ॥<br>
चणकक्षारतोयेन राजनिम्बुकवारिणा ।<br>
मर्दयेत्तप्तखल्वान्तर्बलेन महता खलु ॥ १५.६३ ॥<br>
एकविंशत्यहो यावद्यामं यामं दिने दिने ।<br>
एवं राक्षसवक्त्रः स्यात्सर्वाशी च न संशयः ॥ १५.६४ ॥<br>
अष्टादशक्रिया नृणां न सिध्यन्ति रसस्य हि ।<br>
विना भाग्येन तपसा प्रसादेनेश्वरस्य च ॥ १५.६५ ॥<br>
सर्वैर्युक्ता विविधविधिभिः संस्कृतीभिः सुरम्यैः सूतो मुञ्चत्यखिलविकृतीन् श्वित्ररोगप्रमाथी ।<br>
तावच्छुद्धिं कृतबहुगुणां नन्दिनोक्तां सुसाध्यां पथ्यायुक्तां पुरवरपतिः सोमदेवोऽभिधत्ते ॥ १५.६६ ॥<br>
{रेमोविन्ग्दोषस्}<br>
त्रिक्षारैः पटुपञ्चकाम्लसहितैः संखल्वसूतस्त्र्यहं बाह्लीकासुरिविश्वपिण्डजठरे रुद्ध्वाथ संवेशयेत् ।<br>
सन्धाने त्रिदिनं हि मन्दशिखिना दोलाख्ययन्त्रे पचेद्दोषोन्मुक्तरसः सुधारससमः पथ्यैर्विना सिद्धिदः ॥ १५.६७ ॥<br>
किंत्वत्र राजिका विश्वहिङ्गूनां मानसंस्थितिः ।<br>
गुरूपदेशतो नेया नान्यथा फलवाहिनी ॥ १५.६८ ॥<br>
{नाग, वङ्गःः रेमोवल्}<br>
नागवङ्गौ महादोषौ दुर्जयौ शुद्धकोटिभिः ।<br>
पातना शोधयेद्यस्मान्महाशुद्धरसो मतः ॥ १५.६९ ॥<br>
दशभिः पातनाभिश्च नागवङ्गसमुद्भवः ।<br>
गन्धो विनाशमायाति रसः स्यान्नैव दुर्गुणः ॥ १५.७० ॥<br>
दशवारात्परं नार्वाक्शतवारं च पातनाः ।<br>
महागुणकराः प्रोक्ताः यथाविधि कृता रसे ॥ १५.७१ ॥<br>
महागुणत्वं शिखिनः सखित्वं स्वल्पेषु रोगेषु च तुल्यवीर्यम् ।<br>
रसायनत्वं च महाप्रभावो भवेद्रसेन्द्रस्य च पातनाभिः ॥ १५.७२ ॥</p>
<p>ऋचूम्, १६<br>
अथातो जारणा पुण्या रससिद्धिविधायिनी ।<br>
सुकरा सुलभद्रव्या कृतपूर्वा निगद्यते ॥ १६.१ ॥<br>
{अभ्रःः जारणा}<br>
इह निष्पत्त्रकग्रासं यो रसाय प्रयच्छति ।<br>
तोषितस्तेन गौरीशो जगत्त्रितयदानतः ॥ १६.२ ॥<br>
{पक्षच्छेद =&gt; बन्धन}<br>
पक्षच्छेदमकृत्वा यो रसबन्धं समीहते ।<br>
बीजैः स विषयासक्त्या मुक्तिमिच्छति दुष्टधीः ॥ १६.३ ॥<br>
{अभ्रःः सत्त्वःः fओर्पक्षच्छेद}<br>
घनसत्त्वं विना नान्यत्सूतपक्षनिकृन्तनम् ।<br>
कृत्तपक्षो निरुद्धाध्वा रज्यते बध्यते रसः ॥ १६.४ ॥<br>
निश्चन्द्रमपि पत्राभ्रं जारितं खलु पारदे ।<br>
तच्चरेत्सप्तधा भिन्नं चीर्णं चापि समुद्गिरेत् ॥ १६.५ ॥<br>
जीर्णपादांशसत्त्वोऽपि तत्तद्योगेषु योजितः ।<br>
तत्तद्रोगे फलं शीघ्रं रसो धत्तेऽधिकं यतः ॥ १६.६ ॥<br>
यत्र सत्त्वं द्रुतं बीजं रसजारणकर्मणि ।<br>
उत्कृष्टं चापि तद्दिष्टं गुणैरष्टगुणं तथा ॥ १६.७ ॥<br>
शिवयोश्चरमो धातुरभ्रकं पारदस्तथा ।<br>
एतयोर्मेलनान्न्ःणां क्व मृत्युः क्व दरिद्रता ॥ १६.८ ॥<br>
{मेर्चुर्य्ःः वेर्शेह्र्त्केइन् रेइनेसभ्रसत्त्व}<br>
केवलाभ्रकसत्त्वं हि ग्रसत्येव न पारदः ।<br>
ग्रस्तमप्यतिदुःखेन सर्वाङ्गव्यापि नो भवेत् ॥ १६.९ ॥<br>
तस्माल्लोहान्तरोपेतं युक्तं च धातुसत्त्वकैः ।<br>
अभ्रकक्षारयोः सिद्धः केवलं वपुःसिद्धिदः ॥ १६.१० ॥<br>
अभ्रेणैकत्वकरणं लोहानां परिकथ्यते ॥ १६.११ ॥<br>
{द्वन्द्वमेलापक fओर्मेतल्स्}<br>
कान्तस्य लाक्षागुडसर्जरसैः सधातकीगुग्गुलुटङ्कणैश्च ।<br>
स्त्रीस्तन्यपिष्टैः समभागिकैश्च दुर्मेललोहान्यपि मेलयन्ति ॥ १६.१२ ॥<br>
{द्वन्द्वमेलापक fओर्मेतल्स्}<br>
ताप्यचूर्णसमायुक्तं लोहद्वन्द्वं मिलेद्ध्रुवम् ।<br>
द्वित्रिवारं परिध्मानात्क्षीरेऽक्षीरमिव ध्रुवम् ॥ १६.१३ ॥<br>
{प्रेपरतिओनोf अभ्रसत्त्व fओर्जारण}<br>
अभ्रसत्त्वं हि तुल्यांशताप्यसत्त्वसमन्वितम् ।<br>
अभ्रशेषं कृतं ध्मानाद्भवेत्सुकरजारणम् ॥ १६.१४ ॥<br>
{प्रेपरतिओनोf अभ्रसत्त्व fओर्जारण}<br>
यद्वा द्विगुणितं ताप्यं निर्व्यूढं घनसत्त्वके ।<br>
तदन्तर्जारितं शीघ्रं रससिद्धिविधायकम् ॥ १६.१५ ॥<br>
{प्रेपरतिओनोf अभ्रसत्त्व fओर्चारण wइथ्लेअदन्द्तिन्}<br>
एवं वङ्गेन नागेन घनसत्त्वं चरेद्रसः ।<br>
तत्सत्त्वं धातुवादार्यं देहसिद्धौ विनिन्दितम् ॥ १६.१६ ॥<br>
एतौ पूती महादोषौ नागवङ्गौ निरुत्तमौ ।<br>
रोगांश्च तनुतः शीघ्रं सेव्यमानौ परं खलु ॥ १६.१७ ॥<br>
{गर्भद्रुति}<br>
तत्सत्त्वं गालयित्वा च वाससा रवकान्वितम् ।<br>
दशांशताम्रपात्रस्थरसेश्वरविमर्दितम् ॥ १६.१८ ॥<br>
तच्चतुःषष्टिभागेन समेतं शुद्धपारदम् ।<br>
क्षाराम्ललवणोपेतं तप्तं खल्वे दिनत्रयम् ॥ १६.१९ ॥<br>
क्षालयित्वोष्णसन्धानैः क्षिप्त्वा काचकरण्डके ।<br>
तदूर्ध्वाधो विडं दत्त्वा रसस्याष्टमभागतः ॥ १६.२० ॥<br>
तन्मुखे भूर्जमाधाय वेष्टयेदेकसूत्रतः ।<br>
करण्डं वाससावेष्ट्य दोलायन्त्रविधानतः ॥ १६.२१ ॥<br>
सर्वाम्लगोजलोपेतकाञ्जिकैः स्वेदयेत्त्र्यहम् ।<br>
ततो निक्षिप्य लोहाश्मकम्बूनामेव भाजने ॥ १६.२२ ॥<br>
क्षालयित्वोष्णसन्धानैर्वस्त्रेणोद्धृत्य तं द्रवम् ।<br>
विशोष्य लग्नं हस्तेन मर्दयित्वा क्षणं रसम् ॥ १६.२३ ॥<br>
वस्त्रे चतुर्गुणे क्षिप्त्वा गाढनिष्पीडनाद्रसः ।<br>
सर्वोऽपि यदि निर्गच्छेद्गर्भे ग्रासस्तथा द्रुतः ॥ १६.२४ ॥<br>
{गर्भद्रुतिःः fऐलुरेःः रेपेतितिओन्}<br>
सावशेषे पुनर्ग्रासे सविडं स्वेदयेत्पुनः ।<br>
एवं ग्रासत्रयं भूयः सम्प्रदाय प्रयत्नतः ॥ १६.२५ ॥<br>
षष्टिग्रासेषु शेषेषु गर्भद्रावणतः परम् ।<br>
पञ्चमाध्यायनिर्दिष्टे यन्त्रे कच्छपसंज्ञके ॥ १६.२६ ॥<br>
विडेन संयुतं सूतं पुटेन्मृद्वग्निनोपलैः ।<br>
यन्त्रादुद्धृत्य भूयोऽपि क्षालयित्वोष्णकाञ्जिकैः ॥ १६.२७ ॥<br>
मर्दनोक्तविधानेन याममात्रं विमर्दयेत् ।<br>
निर्मलत्वविधानाय रागान् गृह्णाति निर्मलः ॥ १६.२८ ॥<br>
तस्मान्मर्द्यो रसो यत्नाद्ग्रासं ग्रासे पुटे पुटे ।<br>
संमर्दितो भवेद्वापि रोगनाशनशक्तिमान् ॥ १६.२९ ॥<br>
{मेर्चुर्य्ःः चारण}<br>
भूसर्जिकालवणवर्गसमेतकाञ्चीसंयुक्तकाञ्जिकयुतं परिचार्यवस्तु ।<br>
{मेर्चुर्य्ःः चारण}<br>
सत्त्वोपलादिसकलं वरताम्रपत्रैर्जुष्टं च ह्यम्लमुदितं रसचारणाय ॥ १६.३० ॥<br>
{जारण}<br>
रम्भापटुत्रिफललाङ्गलिकानिशार्धशोभाञ्जनाङ्घ्रिखरमञ्जरिकाङ्घ्रिसंख्यैः
।<br>
सप्ताहकं परिविभावितकाञ्जिकोऽसौ क्लिन्नं हि लोहनिवहं ग्रसतीह सूतः ॥ १६.३१ ॥<br>
{बिड fओर्गर्भद्रुति}<br>
क्षारैश्चतुर्भिर्लवणैश्च षड्भिर्द्रवाम्लमिश्रैर्दशधा विभावितैः ।<br>
स्वर्णादिलोहाभ्रकसत्त्वगर्भद्रुतिप्रहीत्यै बिड एष दिष्टः ॥ १६.३२ ॥<br>
{दण्डधारी}<br>
वीथीतुल्ये गतमलरसः पञ्चशाणप्रमाणं भुक्त्वा सत्त्वं गगनजनितं षष्टिकाक्षारवह्नौ ।<br>
तत्त्वं ह्येतद्व्रजति स जवात्सारधूमायनानि तत्तुल्योऽसौ मुनिभिरुदितो दण्डधारी च नाम्ना ॥ १६.३३ ॥<br>
{दण्डधारिन्ःः तेस्त्fओर्ँ}<br>
गर्भद्रुतियुते सूते तृणं क्षिप्तं प्रतिष्ठते ।<br>
ऊर्ध्वदण्डधरः सोऽयं दण्डधारी रसो मतः ॥ १६.३४ ॥<br>
{मेर्चुर्य्ःः अभ्रजीर्णःः मेदिच्. उसे}<br>
यदि भजति हि मर्त्यस्तुल्यजीर्णाभ्रसूतं प्रतिदिनमिह गुञ्जामात्रया मासमात्रम् ।<br>
शशधरपरिपाट्या ग्रासयोगेन स स्यात्ससुखहितशतायुर्मुक्तवार्धक्यदोषः ॥ १६.३५ ॥<br>
वलिपलितविहीनः सोऽपि रोगाद्विहीनः ॥ १६.३६ ॥<br>
तेन तेन हि योगेन योजनीयो महारसः ।<br>
{अभ्रःः सत्त्वःः मेदिच्. प्रोपेर्तिएस्}<br>
खसत्त्वः कुरुते तीव्रां क्षुधं रोगगणं हरेत् ॥ १६.३७ ॥<br>
{द्वितीयो ग्रासः = मेर्चुर्य्ःः द्विगुणाभ्रजीर्णँ}<br>
अष्टमांशप्रकारेण देयं ग्रासं द्वितीयकम् ।<br>
चारणं द्रावणं चैवं यथापूर्वं प्रकल्प्यते ॥ १६.३८ ॥<br>
जारणं चापि कर्तव्यं कूर्मनामनि यन्त्रके ।<br>
पञ्चमाध्यायमध्ये च निर्दिष्टं कूर्मयन्त्रकम् ॥ १६.३९ ॥<br>
{??}<br>
घनोद्भूतं सत्त्वं पलपरिमितं विंशतिपुटे रसे चत्वारिंशत्परिकलितचारं च जरितम् ।<br>
पयःपङ्कप्रायं द्विगुणजरिताभ्रे वररसे यदा तद्विक्षिप्तं रसितरसरूपं सनिनदम् ॥ १६.४० ॥<br>
{मेर्चुर्य्ःः द्विगुणाभ्रजीर्णःः मेदिच्. प्रोपेर्तिएस्}<br>
द्विगुणगगनजीर्णः सेवितः सूतराजः प्रतिदिनमिह गुञ्जामात्रया वर्षमात्रम्
।<br>
विदधति वरकल्पं सिन्धुकन्दर्पतुल्यं दशशतमितवर्षप्राप्तदीर्घायुषं च ॥ १६.४१ ॥<br>
गुञ्जामात्रो रसेन्द्रोऽयमर्कवारिनिषेवितम् ।<br>
क्षयाद्यानखिलान् रोगान् दुःसाध्यानपि साधयेत् ॥ १६.४२ ॥<br>
{मेर्चुर्य्ःः त्रिगुणाभ्रजीर्णँ}<br>
अमुना क्रमयोगेन ग्रासो देयस्तृतीयकः ।<br>
पञ्चमाध्यायनिर्दिष्टे यन्त्रे चैवान्तरालिके ।<br>
निरुध्य जारणां कुर्यात्द्रव्यस्य वार्त्तिकः ॥ १६.४३ ॥<br>
{३. ग्रास =&gt; जलौका(बन्ध?) =&gt; ऊर्ध्वपातन =&gt; पक्षच्छेद}<br>
परिफलघनयुक्तस्त्रिंशता तुल्यवारैर्ग्रसति यदि रसेन्द्रो यो जलौकाकृतिः सः
।<br>
निखिलनिहितमूर्तिः निष्पतेदुद्गतोऽसौ पुनरपि निजपात्रे छिन्नपक्षः स सूतः
॥ १६.४४ ॥<br>
{मेर्चुर्य्ःः त्रिगुणाभ्रजीर्णँःः मेदिच्. उसे}<br>
जातः सूतस्त्रिगुणगगनग्राससंपुष्टमूर्तिर्भस्मीभूतं यवपरिमितं वज्रभस्मादियुक्तम् ।<br>
तं चेन्मर्त्यो भजति हि सदा जायते दिव्यदेहो जीवेत्कल्पत्रिदशशतिकान् वत्सराणां प्रकामम् ॥ १६.४५ ॥<br>
सिद्धार्थद्वयमानेन मूर्छितस्ताप्यभस्मना ।<br>
हिनस्ति सकलान् रोगान् सप्तवारेण रोगिणम् ॥ १६.४६ ॥<br>
{चतुर्थो ग्रासः}<br>
बद्धो वा भस्मतां नीतः सिद्धार्थप्रमितो नरैः ।<br>
व्योषवेल्लमधूपेतः चतुर्मासनिषेवितः ॥ १६.४७ ॥<br>
वलीपलितनिर्मुक्तं मनुष्यं कुरुते ध्रुवम् ।<br>
प्रमत्तद्विपदर्पाढ्यं कन्दर्प इव रूपिणम् ॥ १६.४८ ॥<br>
कन्दर्पदर्पजिद्रूपे पापसन्तापवर्जितः ।<br>
जीवेत्त्रिंशच्छतान्यष्टानीह वर्षाणि मानवः ।<br>
सेवनाद्रमते चासावङ्गनानां शतं तथा ॥ १६.४९ ॥<br>
वरां लोहसमां स्थूलां स्पर्शमात्रेण लीलया ।<br>
रसोऽसौ बन्धमायातो मोदयत्येव निश्चितम् ॥ १६.५० ॥<br>
मृतमुत्थापयेन्मर्त्यश्चक्षुषोः क्षेपमात्रतः ।<br>
निहन्ति सकलान्रोगान्घ्रातः शीघ्रं न संशयः ॥ १६.५१ ॥<br>
{पञ्चमो ग्रासः}<br>
एवं च पञ्चमो ग्रासः प्रदातव्योऽष्टमांशतः ।<br>
स पात्रस्थोऽग्निसंतप्तो न गच्छति कथञ्चन ॥ १६.५२ ॥<br>
स पक्षच्छिन्न इत्युक्तः स मुक्तोऽखिलदुर्गुणैः ।<br>
सोऽयं निषेवितः सूतस्त्रिमासं राजिकामितः ॥ १६.५३ ॥<br>
विडङ्गत्रिफलाक्षौद्रैः खे देवैः सह सङ्गमम् ।<br>
घ्राणमात्रेण सूतेन्द्रः सर्वरोगनिकृन्तनः ॥ १६.५४ ॥<br>
गुणा एते विनिर्दिष्टा रसस्य रसवादिभिः ।<br>
सकलास्ते गुणाः सत्या भैरवेण प्रकीर्तिताः ॥ १६.५५ ॥<br>
{षष्ठो ग्रासः}<br>
पलैश्चतुर्भिर्दातव्यो ग्रासः षष्ठोऽपि पूर्ववत् ।<br>
षड्गुणाभ्रकजीर्णोऽसौ सुधातुल्यो गुणोदयः ॥ १६.५६ ॥<br>
सर्षपप्रमितो मासं खण्डोपलकसंयुक्तः ।<br>
मासेन कुरुते देहं तच्छतायुषजीविनम् ॥ १६.५७ ॥<br>
बद्धोऽयं कुरुते चैव मुखस्थः खेचरीं गतिम् ।<br>
वारयत्यपि शस्त्राणि दिव्यान्यपि सहस्रशः ॥ १६.५८ ॥<br>
दशदन्तिबलः श्रीमान् सर्वलोकेषु पूजितः ।<br>
रञ्जितः सारितः सम्यक्क्रामणेन समन्वितः ।<br>
कोटिवेधी भवत्येव अबद्धः कुन्तवेधकः ॥ १६.५९ ॥<br>
समर्थो न रसस्यास्य गुणान् वक्तुं महीतले ।<br>
कोऽपि श्रीसोमदेवो वा प्रभावं वेत्ति शङ्करः ॥ १६.६० ॥<br>
{सप्तमो ग्रासः}<br>
ग्रासस्तु सप्तमो देयो वारद्वितययोगतः ।<br>
द्रावणं जारणं तस्य यथापूर्वं प्रकल्पयेत् ॥ १६.६१ ॥<br>
अयं भस्मीकृतः सूतो लिक्षामात्रेण सेवितः ।<br>
त्रिफलामल्लखण्डाभ्यां मासस्यार्धेन मानवम् ॥ १६.६२ ॥<br>
कोटिकन्दर्परूपाढ्यं शक्रतुल्यपराक्रमम् ।<br>
पूजितं सर्वदेवैश्च वेदकल्पयुगायुषम् ॥ १६.६३ ॥<br>
विज्ञानवन्तं कालं च त्रिकालज्ञानसंयुतम् ।<br>
शापानुग्रहणे शक्तं दिव्यस्त्रीशतरञ्जनम् ।<br>
कुरुते नात्र सन्देहो नन्दिनो वचनं यतः ॥ १६.६४ ॥<br>
रञ्जितः सारितः सोऽयं क्रामणेन समन्वितः ।<br>
धूमवेधी भवेन्नूनं नात्र कार्या विचारणा ॥ १६.६५ ॥<br>
{अष्टमो ग्रासः}<br>
ततश्चैवाष्टमो ग्रासो दातव्यः समभागतः ।<br>
जीर्णाष्टगुणसत्त्वाभ्रो रसेन्द्रो भस्त्रिकाशतैः ॥ १६.६६ ॥<br>
प्रध्मातोऽपि न यात्येव नैव किंचित्प्रहीयते ।<br>
सोऽयमग्निसहो नाम्ना संख्यातीतगुणोदयः ॥ १६.६७ ॥<br>
संख्यातीतप्रभाढ्यश्च चित्रवीर्यो महाबलः ।<br>
लिक्षामात्रो रसेन्द्रोऽयं सेवितः सितया सह ॥ १६.६८ ॥<br>
प्रकरोत्येकवारेण नरं सर्वाङ्गसुन्दरम् ।<br>
रुद्रतुल्यं महैश्वर्यं विष्णुतुल्यं पराक्रमम् ॥ १६.६९ ॥<br>
शशाङ्कतुल्यं सत्कान्तिं सूर्यतुल्यप्रतापिनम् ।<br>
चतुर्मुखसमायुष्यं नेत्रे तार्क्ष्यदृशाविव ॥ १६.७० ॥<br>
रञ्जितः सारितः सम्यक्क्रामणेन समन्वितः ।<br>
शब्दवेधी भवेत्सोऽयं शिववत्सर्वतोमुखः ॥ १६.७१ ॥<br>
मन्थानभैरवाद्यैश्च शतकोटिप्रविस्तरैः ।<br>
कोटिभिश्चापि कार्त्स्न्येन रसस्यास्य महागुणैः ।<br>
शक्यं तेनैव संस्तोतुं तरङ्गा इव सागरे ॥ १६.७२ ॥<br>
साधकस्याल्पभावेन शङ्करस्याप्रसादतः ।<br>
यथावदौषधाज्ञानादयथाहृतभैषजैः ॥ १६.७३ ॥<br>
गन्धवत्यपरिज्ञानादयथावच्च साधनात् ।<br>
न सिध्यति कलौ सूतः संशयेन प्रकुर्वताम् ॥ १६.७४ ॥<br>
{छिन्नपक्षलक्षण}<br>
ऊर्ध्वाधःपतनेऽशक्तो निरुद्धाध्वा न कुछविः ।<br>
जीर्णाभ्रको भवेत्सूतः छिन्नपक्षः स उच्यते ॥ १६.७५ ॥<br>
{मेर्चुर्य्ःः &ldquo;अगे&rdquo; अच्चोर्दिन्ग्तो अभ्र}<br>
समाभ्रजीर्णे बालः स्यात्किशोरो द्विगुणाभ्रकः ।<br>
युवा चतुर्गुणाभ्राशी षड्गुणाभ्रकजीर्णवान् ॥ १६.७६ ॥<br>
वृद्धश्चैवातिवृद्धश्च भवेदष्टगुणाभ्रकः ।<br>
बालस्तु कल्पनीयेन देहलोहविधायकः ॥ १६.७७ ॥<br>
कुमारः पिष्टतां प्राप्तो देहलोहकरो भवेत् ।<br>
स्वर्णेन सारितसूतो युवा सिद्धिविधायकः ॥ १६.७८ ॥<br>
देहलोहकरो वृद्धो भवेद्भस्मत्वमागतः ।<br>
अतिवृद्धो रसो वृद्धो वक्त्रस्थः सर्वसिद्धिदः ॥ १६.७९ ॥<br>
तत्र बालः कुमारश्च नेष्यते तु रसायने ।<br>
तरुणो रोगनाशार्थं देहरक्षाकरस्तथा ॥ १६.८० ॥<br>
वृद्धश्चैवातिवृद्धश्च देहलोहकरावुभौ ।<br>
{मेर्चुर्य्ःः इन्fलुएन्चे ओf जीर्णाभ्र ओन् फ्य्स्. प्रोपेर्तिएस्}<br>
किंचिदग्निसहसाभो भवेत्तुल्याभ्रजारितः ॥ १६.८१ ॥<br>
द्विगुणाभ्रकजीर्णस्तु धूमत्वं नैव गच्छति ।<br>
दधिवद्बन्धमायाति सूतेन्द्रः त्रिगुणाभ्रकः ॥ १६.८२ ॥<br>
देहसिद्धिकरः सूतो व्योम्नि जीर्णे चतुर्गुणे ।<br>
जीर्णषष्ठगुणाभ्रस्तु ब्रह्मायुष्यप्रदो रसः ॥ १६.८३ ॥<br>
जीर्णसप्तगुणाभ्रस्तु दद्यादायुः सविक्रमः ।<br>
प्रदत्ते शङ्करायुष्यं जारितेऽष्टगुणेऽभ्रके ।<br>
{मेअसुरेसगैन्स्त्ग्रासाजीर्ण}<br>
ग्रासाजीर्णरसं पात्य पुनः संदीप्य जारयेत् ॥ १६.८४ ॥<br>
ततः शुल्बस्य तीक्ष्णस्य कान्तस्य रजतस्य च ।<br>
सुवर्णस्य च बीजानि विधाय परिजारयेत् ॥ १६.८५ ॥<br>
{मेर्चुर्य्ःः जारणःः wइथ्चोप्पेर्}<br>
अभ्रकोक्तप्रकारेण द्रावणं जारणं तथा ।<br>
रसस्य रञ्जनी प्रोक्ता तीक्ष्णकान्तार्कजारणा ॥ १६.८६ ॥<br>
तत्तत्क्षाराम्लकस्वेदैर्यत्नतो विहितश्चरेत् ।<br>
शतधा दरदव्यूढं ताम्रं हि त्रिगुणं रसे ॥ १६.८७ ॥<br>
जारणाज्जायते तेन द्रुतमाणिक्यसन्निभः ।<br>
ताम्रेण बलवान्सूतः सूर्यतुल्यपराक्रमः ॥ १६.८८ ॥<br>
त्रिदोषैः कृतनिःशेषं रसोऽयं जीवयत्यलम् ।<br>
सेवितोऽयं रसो मासं गुञ्जया तुलितोऽन्वहम् ।<br>
कुर्याद्भीमसमं मर्त्यं मुक्ते च भुजि विक्रमम् ॥ १६.८९ ॥<br>
{मेर्चुर्य्ःः जारणःः wइथ्तीक्ष्णलोह}<br>
क्रामणं जारणं वेधो रञ्जनं वेगकारिता ।<br>
हिङ्गुलशतनिर्व्यूढात्तीक्ष्णग्रासाद्रसे भवेत् ॥ १६.९० ॥<br>
समांशतो जारिततीक्ष्णसूतो निषेवितः पादमितो द्विमासम् ।<br>
करोति मर्त्यं गतमृत्युभीतिं महाबलं ध्वस्तरुजं सुपुत्रम् ॥ १६.९१ ॥<br>
सूतो द्वित्रिचतुःपञ्चगुणस्तीक्ष्णेन जारितः ।<br>
उत्तरोत्तरतस्तस्य गुणः केनेह वर्ण्यते ।<br>
{मेर्चुर्य्ःः जारणःः wइथ्कान्तलोह}<br>
कान्तजीर्णरसश्चैवं गुणैः कोटिगुणं भवेत् ॥ १६.९२ ॥<br>
द्विगुणजरितकान्तो व्याधिबाधां हिनस्ति हरति च रस उच्चैर्व्याधिवक्रं क्षणेन ।<br>
वलिपलितविकारं दुःखदारिद्र्यमृत्युं जनयति वरपुत्रं सच्चरित्रं रसेन्द्रः
॥ १६.९३ ॥<br>
{मेर्चुर्य्ःः जारणःः wइथ्गोल्द्}<br>
पादांशेनार्धभागेन त्रिपादेन समांशतः ।<br>
द्विगुणत्रिगुणांशाभ्यां तथा पञ्चगुणांशतः ॥ १६.९४ ॥<br>
शतनिर्व्यूढमाक्षीकस्वर्णजीर्णो महारसः ।<br>
जायते त्रिजगत्पूज्यश्चिन्तामणिसमोदयः ॥ १६.९५ ॥<br>
{विडःः fओर्जारण ओf मेर्चुर्य्wइथ्गोल्द्}<br>
पञ्चाङ्गमूलकक्षारक्षिप्तक्षालितगोजलैः ।<br>
शतभावितगन्धाश्म बिडं हेमादिजारणम् ॥ १६.९६ ॥<br>
{मेर्चुर्य्ःः समस्वर्णजीर्णःः मेदिच्. प्रोपेर्तिएस्}<br>
समजरितसुवर्णं सर्वशक्त्यातिपूज्या दिनकरदिनमात्रं सेवितो माषमात्रम् ।<br>
बहुविधगदमुक्तं हन्ति वार्धक्यमुच्चैः वृकजठरदृढाशौद्दाममग्निं च कुर्यात् ॥ १६.९७ ॥<br>
वन्ध्यरोगमसाध्यत्वं पुरुषस्य समन्ततः ।<br>
विनिहन्ति न सन्देहः कुर्याच्छतधनं नरम् ॥ १६.९८ ॥<br>
\Z</p>
<p>]</p>

  </div>
</article>


        

        



    <aside class="card border noPrint" id="section-tree-item-AyurvedaH_prakIrNam_somadevaH_rasendrachUDAmaNiH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/AyurvedaH/prakIrNam/somadevaH/rasendrachUDAmaNiH/">रसेन्द्रचूडामणिः </a>
            <a data-toggle="collapse" href="#section-tree-item-body-AyurvedaH_prakIrNam_somadevaH_rasendrachUDAmaNiH_md" role="button" aria-expanded="false" aria-controls="section-tree-item-body-AyurvedaH_prakIrNam_somadevaH_rasendrachUDAmaNiH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AyurvedaH_prakIrNam_somadevaH_rasendrachUDAmaNiH_md" class="card-body p-0 collapse">
            
            <li>author: सोमदेवः</li>
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: उपवेदाः</li>
            
            <li>draft: false</li>
            
            <li>iscjklanguage: false</li>
            
            <li>serial no.: Ebharati-2574</li>
            
            <li>source_url: https://www.ebharatisampat.in/read_chapter.php?bookid=ODIyNDk5NzIzNDkwNzQy</li>
            
            <li>sub-domain: आयुर्वेदः</li>
            
            <li>title: रसेन्द्रचूडामणिः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
