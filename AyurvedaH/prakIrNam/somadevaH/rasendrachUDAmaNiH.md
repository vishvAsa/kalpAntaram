+++
title = "रसेन्द्रचूडामणिः"
author = "सोमदेवः"
domain = "उपवेदाः"
sub-domain = "आयुर्वेदः"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-2574"
source_url = "https://www.ebharatisampat.in/read_chapter.php?bookid=ODIyNDk5NzIzNDkwNzQy"

+++
[[रसेन्द्रचूडामणिः	Source: [EB](https://www.ebharatisampat.in/read_chapter.php?bookid=ODIyNDk5NzIzNDkwNzQy)]]

\[











रसशालां प्रकुर्वीत सर्वबाधाविवर्जिते ।  
सर्वौषधमये देशे रम्ये कूपसमन्विते ॥ ३.१ ॥  
यक्षराजसहस्राक्षदिग्विभागे सुशोभने ।  
नानोपकरणोपेतां प्राकारेण सुशोभिताम् ॥ ३.२ ॥  
{रस्शाला में कहां क्या करें?}  
शालायाः पूर्वदिग्भागे स्थापयेद्रसभैरवम् ।  
वह्निकर्माणि चाग्नेये याम्ये पाषाणकर्म च ॥ ३.३ ॥  
नैरृत्ये शस्त्रकर्माणि वारुणे क्षालनादिकम् ।  
शोषणं वायुकोणे च वेधकर्मोत्तरे तथा ॥ ३.४ ॥  
स्थापनं सिद्धवस्तूनां प्रकुर्यादीशकोणके ।  
पदार्थसंग्रहः कार्यो रससाधनहेतुकः ॥ ३.५ ॥  
{रस्शाला में संग्रहणी उपकरण्}  
सत्त्वपातनकोष्ठीं च गारकोष्ठीं सुशोभनाम् ।  
भूमिकोष्ठीं चलत्कोष्ठीं जलद्रोणीस्वनेकशः ॥ ३.६ ॥  
भस्त्रिकायुगलं तद्वन्नलिके वंशलौहयोः ।  
स्वर्णायोघोषशुल्बाश्मकुण्ड्यश्चर्मकृतां तथा ॥ ३.७ ॥  
करणानि विचित्राणि सर्वाण्यपि समाहरेत् ।  
मन्थानः पेषणी खल्वा द्रोणीरूपाश्च वर्तुलाः ॥ ३.८ ॥  
आयसास्तप्तखल्वाश्च मर्दकाश्च तथाविधाः ।  
सूक्ष्मछिद्रसहस्राढ्या द्रव्यचालनहेतवे ॥ ३.९ ॥  
चालनी च कटत्राणी शिला लौली च कण्डनी ।  
मूषामृत्तुषकार्पासवनोपलपिष्टकम् ॥ ३.१० ॥  
त्रिविधं भेषजं धातुजीवमूलमयं तथा ।  
शिखित्रा गोवरं चैव शर्करा च सितोपला ॥ ३.११ ॥  
काचायोमृद्वराटानां कूपिकाश्चषकाणि च ।  
शूर्पादिवेणुपात्राणि क्षुद्रक्षिप्राश्च शङ्खकाः ॥ ३.१२ ॥  
क्षुरप्राश्च तथा पाल्यो यच्चान्यत्तत्र युज्यते ।  
पालिका कर्णिका चैव शाकच्छेदनशस्त्रिका ॥ ३.१३ ॥  
शालासम्मार्जनार्थं हि रसपाकान्तकर्म यत् ।  
तत्रोपयोगि यच्चान्यत्तत्सर्वं परविद्यया ॥ ३.१४ ॥  
श्रीरसाङ्कुशया सर्वं मन्त्रयित्वा समाहरेत् ।  
अन्यथा तद्गतं तेजः परिगृह्णाति भैरवः ॥ ३.१५ ॥  
{चालिनी}  
चालिनी त्रिविधा प्रोक्ता तत्स्वरूपं च कथ्यते ।  
वैणवीभिः शलाकाभिनिर्मिता ग्रथिता गुणैः ॥ ३.१६ ॥  
कीर्तिता सा सदा स्थूलद्रव्याणां गालने हिता ।  
चूर्णचालनहेतोश्च चालन्यन्यापि वंशजा ॥ ३.१७ ॥  
कर्णिकारस्य शाल्मल्याः पारिजातस्य कम्बया ।  
चतुरङ्गुलविस्तारयुक्त्या निर्मिता शुभा ॥ ३.१८ ॥  
कुण्डल्यरत्निविस्तारा छागचर्माभवेष्टिता ।  
वाजिवालाम्बरानद्धतला चालनिका परा ॥ ३.१९ ॥  
तया प्रचालनं कुर्याद्धर्तुं सूक्ष्मतरं रजः ।  
{अङ्गार}  
शिखित्राः पावकोच्छिष्टा अङ्गाराः कोकिलाः मताः ॥ ३.२० ॥  
कोकिलाश्चेति तेऽङ्गाराः निर्वाणाः पयसा विना ।  
{उपल}  
पिष्टकं छगणं छाणमुपलं चोत्पलं तथा ॥ ३.२१ ॥  
करण्डोपलसारी च संशुष्कछगणाभिधाः ।  
{बोत्त्ले}  
कूपिका छम्पिका सिद्धा गोला चैव करण्डिका ॥ ३.२२ ॥  
{चषक}  
चषका च कटोरी च वाटिका घोटिका तथा ।  
कचोली ग्राहिका चेति नामान्येकार्थकानि हि ॥ ३.२३ ॥  
{रस्कर्ं में कैसा वैद्य्को रखे}  
रससंहितयोर्वैद्याः निघण्टुज्ञाश्च वार्त्तिकाः ।  
सर्वदेशजभाषाज्ञाः संग्राह्यास्तेऽपि साधकैः ॥ ३.२४ ॥  
धर्मिष्ठः सत्यवाग्विद्वान् शिवकेशवपूजकः ।  
सदयः पद्महस्तश्च संयोज्यो रसवैद्यके ॥ ३.२५ ॥  
पताकाकुम्भपाथोजमत्स्यचापाङ्कपाणिकः ।  
अनामाधः स्थरेस्वाङ्कः स स्यादमृतहस्तवान् ॥ ३.२६ ॥  
{अल्छेमिस्त्ःः बद्वरिअन्त्}  
अदेशिकः कृपामुक्तो लुब्धो युक्तिविवर्जितः ।  
कृष्णरेखाकरो वैद्यो दग्धहस्तो विवर्जितः ॥ ३.२७ ॥  
रसपाकावसाने हि सदाघोरं च जापयेत् ।  
{अस्सिस्तन्त्}  
सोद्यमाः शुचयः शूराः बलिष्ठाः परिचारकाः ॥ ३.२८ ॥  
भूतविग्रहमन्त्रज्ञास्ते योज्या निधिसाधने ।  
बलिष्ठाः सत्त्ववन्तश्च रक्ताक्षाः कृष्णविग्रहाः ॥ ३.२९ ॥  
भूतत्रासनविद्याश्च ते योज्याः बलिसाधने ।  
निर्लोभाः सत्यवक्तारो देवब्राह्मणपूजकाः ॥ ३.३० ॥  
यमिनः पथ्यभोक्तारो योजनीया रसायने ।  
धनवन्तो वदान्याश्च सर्वोपस्करसंयुताः ॥ ३.३१ ॥  
गुरुवाक्यरता नित्यं धातुवादेषु ते शुभाः ।  
{चोल्लेच्तोर्सोf द्रुग्स्}  
तत्तदौषधनामज्ञाः शुचयो वञ्चनोज्झिताः ॥ ३.३२ ॥  
नानाविषयभाषाज्ञास्ते मता भेषजाहृतौ ।  
शुचीनां सत्यवाक्यानामास्तिकानां मनस्विनाम् ॥ ३.३३ ॥  
सन्देहोज्झितचित्तानां रसः सिध्यति नान्यथा ।  
दशाष्टक्रियया सिद्धे रसेऽसौ साधकोत्तमः ॥ ३.३४ ॥  
महारसोऽयमित्युक्त्वा सेवेतान्यत्र तं रसं ।  
रससिद्धो भवेन्मर्त्यो दाता भोक्ता न याचकः ।  
जरामुक्तो जगत्पूज्यो दिव्यकान्तिः सदा सुखी ॥ ३.३५ ॥




ऋचूम्, ४  
कथ्यते सोमदेवेन मुग्धवैद्यप्रबुद्धये ।  
परिभाषा रसेन्द्रस्य शास्त्रैः सिद्धैश्च भाषिता ॥ ४.१ ॥  
{धान्वन्तरभाग}  
अर्धं सिद्धरसस्य तैलघृतयोर्लेहस्य भागोऽष्टमः संसिद्धाखिललोहचूर्णवटकादीनां तथा सप्तमः ।  
यो दीयेत भिषग्वराय गदिभिर्निर्दिश्य धन्वन्तरिं सर्वारोग्यसुखाप्तये निगदितो भागः स धान्वन्तरः ॥ ४.२ ॥  
{रुद्रभाग}  
भैषज्यक्रीणितद्रव्यभागश्चैकादशो हि यः ।  
वणिग्भ्यो गृह्यते वैद्यै रुद्रभागः स उच्यते ॥ ४.३ ॥  
प्रगृह्याधिकरुद्रांशं योऽसमीचीनमौषधम् ।  
दापयेल्लुब्धधीर्वैद्यः स स्याद्विश्वासघातकः ॥ ४.४ ॥  
शास्त्रेषु विहिता शुद्धिर्ब्रह्महत्याकृतामपि ।  
विश्वासघातिनां पुंसां न शुद्धिर्मरणं विना ॥ ४.५ ॥  
{कज्जली}  
धातुभिर्गन्धकाद्यैश्च निर्द्रवैर्मर्दितो रसः ।  
सुश्लक्ष्णः कज्जलाभासः कज्जलीत्यभिधीयते ॥ ४.६ ॥  
{रसपङ्क}  
सद्रवा मर्दिता सैव रसपङ्क इति स्मृतः ॥ ४.७ ॥  
{नवनीतपिष्टी}  
अर्कांशतुल्याद्रसतोऽथ गन्धान्निष्कार्धतुल्यात्त्रुटिशोऽभिखल्वे ।  
अर्कातपे तीव्रतरे सघर्मे पिष्टी भवेत्सा नवनीतरूपा ॥ ४.८ ॥  
{पिष्टी}  
खल्वे विमर्द्य गन्धेन दुग्धेन सह पारदम् ।  
पेषणात्पिष्टतां याति सापि पिष्टी मता परैः ॥ ४.९ ॥  
{पातनपिष्टी}  
चतुर्थांशसुवर्णेन रसेन कृतपिष्टिका ।  
भवेत्पातनपिष्टी सा रसस्योत्तमसिद्धिदा ॥ ४.१० ॥  
{हेमतारयोः कृष्टी}  
रूप्यं वा जातरूपं वा रसगन्धादिभिर्हतम् ।  
समुत्थितं हि बहुशः सा कृष्टी हेमतारयोः ॥ ४.११ ॥  
{स्वर्णकृष्टी}  
कृष्टी क्षिप्ता सुवर्णान्तर्न वर्णो हीयते तया ।  
स्वर्णकृष्ट्या कृतं बीजं रसस्य परिरञ्जनम् ॥ ४.१२ ॥  
{वरलोहक}  
ताम्रं तीक्ष्णसमायुक्तं द्रुतं निक्षिप्य भूरिशः ।  
सगन्धे लकुचद्रावे निर्गतं वरलोहकम् ॥ ४.१३ ॥  
{स्वर्णरक्ती}  
तेन रक्तीकृतं स्वर्णं स्वर्णरक्तीत्युदाहृतम् ।  
निक्षिप्ता सा द्रुते स्वर्णे वर्णोत्कर्षविधायिनी ।  
तारस्य रञ्जनी चापि बीजरागविधायिनी ॥ ४.१४ ॥  
{ताररक्ती}  
एवमेव प्रकर्तव्या ताररक्ती मनोहरा ।  
रञ्जनी खलु रूप्यस्य बीजानामपि रञ्जनी ॥ ४.१५ ॥  
{चन्द्रानलयोर्दलम्}  
मृतेन वा बद्धरसेन वान्यल्लोहेन वा साधितमन्यलोहम् ।  
सितत्वपीतत्वमुपागतं तद्दलं हि चन्द्रानलयोः प्रसिद्धम् ॥ ४.१६ ॥  
{सितपीतदल}  
आभासकृतबद्धेन रसेन सह योजितम् ।  
साधितं चान्यलोहेन सितं पीतं हि तद्दलम् ॥ ४.१७ ॥  
{अयोनाग}  
ताप्येन निहतं कान्तं सप्तवारं समुत्थितम् ।  
शिलयाप्याहतं नागं वारं वारं समुत्थितम् ॥ ४.१८ ॥  
तद्द्वयं द्विपलं चाथ ताप्यभस्म पलद्वयम् ।  
सर्वं निक्षिप्य मूषायां सप्तवारं धमेद्दृढम् ॥ ४.१९ ॥  
तदयोनागमित्युक्तं साधकं देहलोहयोः ।  
रसेन सारणायन्त्रे तदीया गुटिका कृता ॥ ४.२० ॥  
सा धृता वदने हन्ति मेहव्यूहमशेषतः ।  
कुरुते दन्तदार्ढ्यं च दृष्टिं गृध्रदृशाविव ।  
तथान्यान्नेत्रजान् रोगान् रोगान् जत्रूर्ध्वसम्भवान् ॥ ४.२१ ॥  
{शुल्बनाग}  
माक्षिकेण हतं ताम्रं दशवारं समुत्थितम् ।  
तद्वद्विशुद्धनागं हि द्वितयं तच्चतुष्पलम् ॥ ४.२२ ॥  
नीलाञ्जनहतं भूयः सप्तवारं समुत्थितम् ।  
इति संसिद्धमेतद्धि शुल्बनागं प्रकीर्त्यते ॥ ४.२३ ॥  
सारितस्तेन सूतेन्द्रो वदने विधृतो नृणाम् ।  
निहन्ति मासमात्रेण मेहव्यूहमशेषतः ॥ ४.२४ ॥  
पथ्याशनस्य वर्षेण पलितं वलिभिः सह ।  
गृध्रदृष्टिर्लसत्पुष्टिः सर्वारोग्यसमन्वितः ॥ ४.२५ ॥  
{पिञ्जरी}  
लोहं लोहान्तरे क्षिप्तं ध्मातं निर्वापितं द्रवे ।  
पाण्डुपीतप्रभं जातं पिञ्जरीत्यभिधीयते ॥ ४.२६ ॥  
{चन्द्रार्क}  
भागाः षोडश तारस्य तथा द्वादश भास्करः ।  
एकत्रावर्तितास्तेन चन्द्रार्कमिति कथ्यते ॥ ४.२७ ॥  
{निर्वाहण्निर्वापण}  
साध्यलोहेऽन्यलोहं चेत्प्रक्षिप्तं वङ्कनालतः ।  
निर्वापणं तु यत्प्रोक्तं वैद्यैर्निर्वाहणं खलु ॥ ४.२८ ॥  
क्षेप्यं निर्वाहणं द्रव्यं निर्वाह्ये समभागिकम् ।  
आवाप्यं वापनीये च भागे दिष्टे च दिष्टवत् ॥ ४.२९ ॥  
{वारितर}  
मृतं तरति तत्तोये लोहं वारितरं हि तत् ॥ ४.३० ॥  
{रेखापूर्ण}  
अङ्गुष्ठतर्जनीघृष्टं तत्तद्रेखान्तरे विशेत् ।  
मृतं लोहं तदुद्दिष्टं रेखापूर्णाभिधानतः ॥ ४.३१ ॥  
{अपुनर्भव}  
गुडगुञ्जासुखस्पर्शमध्वाज्यैः सह योजितम् ।  
नायाति प्रकृतिं ध्मानादपुनर्भवमुच्यते ॥ ४.३२ ॥  
{निरुत्थ}  
रूप्येण सह संयुक्तं ध्मातं रूप्येण नो लगेत् ।  
तदा निरुत्थमित्युक्तं लोहं तदपुनर्भवम् ॥ ४.३३ ॥  
एवं रूप्यं सनागं चेद्ध्मातं ताम्रे लगेन्न हि ।  
तदा निरुत्थं मन्तव्यं रञ्जनं च भिषग्वरैः ॥ ४.३४ ॥  
{बीज}  
निर्वाहणविशेषेण तत्तद्वर्णं भवेद्यदा ।  
मृदुलं चित्रसंस्कारं तद्बीजमिति कथ्यते ॥ ४.३५ ॥  
इदमेव विनिर्दिष्टं वैद्यैरुत्तरणं खलु ।  
{ताडन}  
संसृष्टलोहयोरेकलोहस्य परिनाशनम् ।  
प्रध्मानाद्वङ्कनालेन तत्ताडनमुदाहृतम् ॥ ४.३६ ॥  
{धान्याभ्र}  
चूर्णाभ्रं शालिसंयुक्तं वस्त्रे बद्धं तु काञ्जिके ।  
निर्यातं मर्दनाद्वस्त्राद्धान्याभ्रमिति कथ्यते ॥ ४.३७ ॥  
{सत्त्व}  
क्षाराम्लद्रावकैर्युक्तं ध्मातमाकरकोष्ठके ।  
यस्ततो निर्गतः सारः सत्त्वमित्यभिधीयते ॥ ४.३८ ॥  
{एककोलिशिख}  
कोष्ठिका शिखरापूर्णैः कोलिशैर्ध्मानयोगतः ।  
मूषाकण्ठमनुप्राप्तैरेककोलिशिखो मतः ॥ ४.३९ ॥  
{छर्चोअल्(स्य्न्.)}  
शिखित्राः पावकोच्छिष्टा मृताङ्गाराश्च कोकिलाः ।  
कृष्णाङ्गाः कोलिशाश्चेति पर्यायास्ते परस्परम् ॥ ४.४० ॥  
द्रावणे सत्त्वपाते च माधुकाः खादिराः शुभाः ।  
उद्द्रावे वंशजास्ते तु स्वेदने बादराः शुभाः ॥ ४.४१ ॥  
{हिङ्गुलाकृष्ट}  
विद्याधराख्ययन्त्रस्थादार्द्रकद्रावमर्दितात् ।  
समाकृष्टो रसो योऽसौ हिङ्गुलाकृष्ट उच्यते ॥ ४.४२ ॥  
{घोषाकृष्ट}  
स्वल्पतालयुतं कांस्यं वङ्कनालेन ताडितम् ।  
मुक्तवङ्गं हि तत्ताम्रं घोषाकृष्टमुदाहृतम् ॥ ४.४३ ॥  
{गुह्यनाग}  
पलविंशति नागस्य शुद्धस्य कृतचक्रिकम् ।  
रूपिकादुग्धसम्पिष्टशिलया परिलेपितम् ॥ ४.४४ ॥  
शरावसम्पुटे रुद्ध्वा पचेत्क्रोडपुटेन तम् ।  
तावद्वारं पचेद्यत्नाद्यावद्भस्म प्रजायते ॥ ४.४५ ॥  
गुडगुग्गुलुगुञ्जाज्यसारघैः परिमर्द्य तत् ।  
मूषामध्ये निरुध्याथ ध्मानादुत्थापितं पुनः ॥ ४.४६ ॥  
चक्रान्तेन पुनः कृत्वा पलप्रमितपारदैः ।  
लिप्त्वा लिम्पेत्सितार्कस्य पयसा शिलयापि च ॥ ४.४७ ॥  
पचेद्गजपुटैरेनं वाराणां खलु विंशतिः ।  
पुटे पुटे हि नागस्य कुर्यादुत्थानं खलु ॥ ४.४८ ॥  
नीलज्योतिर्द्रवैः सम्यग्दशवाराणि ढालयेत् ।  
इति सिद्धं ततः सीसं कर्षमात्रावशेषितम् ॥ ४.४९ ॥  
गुह्यनागाख्यया प्रोक्तं श्रेष्ठं रसरसायनम् ।  
{गुह्यनागःः ग्रास ओf गोल्द्}  
निष्कमात्रे तु नागेऽस्मिन् लोहखार्यां द्रुते सति ॥ ४.५० ॥  
स्वतो लक्षगुणां हैमीं शलाकां ग्रसति ध्रुवम् ।  
कुसुम्भतैलतप्तं तत्स्वर्णमुद्गरिति ध्रुवम् ॥ ४.५१ ॥  
गुह्यमार्गोऽयमुद्दिष्टो वक्ति स्वच्छन्दभैरवः ।  
{वरनाग}  
तीक्ष्णं नीलाञ्जनोपेतं ध्मातं हि बहुशो दृढम् ॥ ४.५२ ॥  
मृदु कृष्णं द्रुतद्रावि वरनागं तदुच्यते ।  
{उत्थापन (देf.)}  
मृतस्य पुनरुद्भूतिः सा चोक्तोत्थापनाख्यया ॥ ४.५३ ॥  
{ढालन}  
द्रुतद्रव्यस्य निक्षेपो द्रवे तड्ढालनं मतम् ।  
{नागसंभूतचपल}  
त्रिंशत्पलमितं नागं भानुदुग्धेन मर्दितम् ॥ ४.५४ ॥  
विमर्द्य पुटयेत्तावद्यावत्कर्षावशेषितम् ।  
न तत्पुटसहस्रेण क्षयमायाति सर्वदा ॥ ४.५५ ॥  
चपलोऽयं समुद्दिष्टो वार्त्तिकैर्नागसम्भवः ।  
{वङ्गसंभूतश्चपलः}  
इत्थं च चपलः कार्यो वङ्गस्यापि न संशयः ॥ ४.५६ ॥  
तत्स्पृष्टहस्तसंस्पृष्टः केवलो बध्यते रसः ।  
स रसो धातुवादेषु शस्यते न रसायने ॥ ४.५७ ॥  
अयं हि खर्पणाख्येन लोकनाथेन कीर्तितः ।  
{चपलःः प्रेपरतिओन्}  
भ्रामकाश्मरजः सूक्ष्मं पञ्चमांशरसान्वितम् ॥ ४.५८ ॥  
कुमारीमूलतोयेन मर्दयेदेकवासरम् ।  
चाङ्गेरीस्वरसेनापि दिनमेकमनारतम् ॥ ४.५९ ॥  
एवं भूनागधौतेन मर्दयेद्दिवसत्रयम् ।  
अथैकपलनागेन तावता त्रपुणापि च ॥ ४.६० ॥  
दशनिष्करसेन्द्रेण श्लक्ष्णां पिष्टीं समाचरेत् ।  
योजयित्वाथ कल्केन यथापूर्वं विमर्दयेत् ॥ ४.६१ ॥  
ततः साररसेन्द्रेण सत्त्वेन रसकस्य च ।  
पिष्टीं कृत्वा तु पूर्वेण पूर्वकल्केन योजयेत् ॥ ४.६२ ॥  
अग्निं प्रज्वाल्य सोष्णेन काञ्जिकेन प्रशोषयेत् ।  
पलार्धं शुद्धसस्येन भृष्टगुञ्जारसेन च ॥ ४.६३ ॥  
विमर्द्य काञ्जिकैः कुर्यान्मरिचप्रमिता वटीः ।  
निरुध्य वज्रमूषायां संधिबन्धं विधाय च ॥ ४.६४ ॥  
शिखित्रैर्नवभिः सम्यग्भस्त्राभ्यां च धमेत्खलु ।  
ततो मूषागतं सत्त्वं समादाय समन्ततः ॥ ४.६५ ॥  
धमेत्प्रकटमूषायां वङ्कनालेन शुद्धये ।  
दशशाणं हि तत्सत्त्वं भस्मना लवणेन च ॥ ४.६६ ॥  
सकाञ्जिकेन संवेष्ट्य पुटयोगेन शोषयेत् ।  
द्विनिष्कप्रमिते तस्मिन् पूर्वप्रोक्तेन भस्मना ॥ ४.६७ ॥  
अशीतिगुणितं नागं ध्मात्वा निर्वाहयेत्खलु ।  
इयता पूर्वसूतोऽसौ जार्यते न कथंचन ॥ ४.६८ ॥  
चपलोऽयं समुद्दिष्टो लोकनाथेन शम्भुना ।  
अनेनापि रसः शीघ्रं बध्यते पूर्ववत्सुखम् ॥ ४.६९ ॥  
कारवल्लीजटाचूर्णैर्दशधा पुटितो हि स ।  
भवेन्नागविनिर्मुक्तो ग्रासं गृह्णात्यशेषतः ॥ ४.७० ॥  
मुखं प्रकटमूषायां भवेच्चातिगुणोत्तरम् ।  
जीर्णग्रासो रसो ह्येष देहलोहकरो भवेत् ।  
सोऽयं श्रीसोमदेवेन कथितोऽतीव निश्चितम् ॥ ४.७१ ॥  
{धौत}  
भूभुजंगशकृत्तोयैः प्रक्षाल्यापहृतं रजः ।  
कृष्णवर्णं हि तत्प्रोक्तं धौताख्यं रसवादिभिः ॥ ४.७२ ॥  
{द्वंद्वन}  
द्रव्ययोर्मेलनं ध्मानाद्द्वंद्वनं परिकीर्तितम् ।  
{??}  
भागाद्रूप्यादिके क्षेपमनुवर्णसुवर्णके ॥ ४.७३ ॥  
{भञ्जिनी}  
दलैर्वा वर्णिकाह्रासो भञ्जिनी वादिभिर्मता ।  
{पतङ्गी}  
पतंगिकल्कतो जाता लोहे तारत्वहेमता ॥ ४.७४ ॥  
{पलिका}  
दिनानि कतिचित्स्थित्वा यात्यसौ पलिका मता ।  
{पतङ्गीराग}  
रञ्जितश्च रसाल्लोहाद्ध्मानाद्वा चिरकालतः ।  
विनिर्याति स निर्दिष्टः पतङ्गीरागसंज्ञिकः ॥ ४.७५ ॥  
{आवाप, प्रतीवाप, आच्छादन}  
द्रुते द्रव्यान्तरे क्षेपो लोहाद्यैः क्रियते हि यः ।  
स आवापः प्रतीवापः स एवाच्छादनं मतम् ॥ ४.७६ ॥  
{अभिषेक}  
द्रुते वह्निस्थिते लौहे विरम्याष्टनिमेषकम् ।  
सलिलस्य परिक्षेपः सोऽभिषेक इतीरितः ॥ ४.७७ ॥  
{निर्वाप}  
तप्तस्याप्सु विनिक्षेपो निर्वापः स्नपनं च तत् ।  
{Zएइत्fंर्प्रतीवाप उस्w.}  
प्रतीवापादिकं कार्यं द्रुतलोहे सुनिर्मले ॥ ४.७८ ॥  
{शुद्धावर्त}  
यदा हुताशो दीप्तार्चिः शुक्लोत्थानसमन्वितः ।  
शुद्धावर्तस्तदा ज्ञेयः स कालः सत्त्वनिर्गमे ॥ ४.७९ ॥  
{बीजावर्त}  
द्राव्यद्रव्यनिभा ज्वाला दृश्यते धमने यदा ।  
द्रावस्योन्मुखता सेयं बीजावर्तः स उच्यते ॥ ४.८० ॥  
{स्वाङ्गशीतल}  
वह्निस्थमेव शीतं यत्तदुक्तं स्वाङ्गशीतलम् ।  
{बहिःशीतल}  
अग्नेराकृष्टशीतं च तद्बहिःशीतमीरितम् ॥ ४.८१ ॥  
{स्वेदन}  
क्षाराम्लैरौषधैर्वापि दोलायन्त्रे स्थितस्य हि ।  
पचनं स्वेदनाख्यं स्यान्मलशैथिल्यकारकम् ॥ ४.८२ ॥  
{मर्दन}  
उद्दिष्टैरौषधैः सार्धं सर्वाम्लैः काञ्जिकैरपि ।  
पेषणं मर्दनाख्यं स्याद्बहिर्मलविनाशनम् ॥ ४.८३ ॥  
{मूर्छन}  
मर्दनोद्दिष्टभैषज्यैर्नष्टपिष्टत्वकारकम् ।  
तन्मूर्छनं हि वङ्गाद्रिभूजकञ्चुकनाशनम् ॥ ४.८४ ॥  
{नष्टपिष्ट}  
स्वरूपस्य विनाशेन पिष्टतापादनं हि यत् ।  
विद्वद्भिर्निर्जितः सूतो नष्टपिष्टः स उच्यते ॥ ४.८५ ॥  
{उत्थापन}  
स्वेदातपादियोगेन स्वरूपापादनं हि यत् ।  
तदुत्थापनमित्युक्तं मूर्छाव्यापत्तिनाशनम् ॥ ४.८६ ॥  
{पातन}  
उक्तौषधैर्मर्दितपारदस्य यन्त्रस्थितस्योर्ध्वमधश्च तिर्यक् ।  
निर्यातनं पातनसंज्ञयोक्तं वङ्गाहिसम्पर्कजकञ्चुकघ्नम् ॥ ४.८७ ॥  
{रोधन}  
जलसैन्धवयुक्तस्य रसस्य दिवसत्रयम् ।  
स्थितिरास्थापनी कुम्भे यासौ रोधनमुच्यते ॥ ४.८८ ॥  
{नियमन}  
रोधनाल्लब्धवीर्यस्य चपलत्वनिवृत्तये ।  
क्रियते यो घटे स्वेदः प्रोक्तं नियमनं हि तत् ॥ ४.८९ ॥  
{दीपन}  
धातुपाषाणमूलाद्यैः संयुक्तो घटमध्यगः ।  
ग्रासार्थं त्रिदिनं स्वेदो दीपनं तन्मतं बुधैः ॥ ४.९० ॥  
{ग्रासमान}  
इयन्मानस्य सूतस्य ग्रासद्रव्यात्मिका मितिः ।  
इयतीत्युच्यते यासौ ग्रासमानमितीरितम् ॥ ४.९१ ॥  
{जारणा}  
ग्रासस्य चारणं गर्भे द्रावणं जारणं तथा ।  
इति त्रिरूपा निर्दिष्टा जारणा वरवार्त्तिकैः ॥ ४.९२ ॥  
ग्रासः पिण्डः परीणामः तिस्रश्चाख्याः पराः स्मृताः ।  
समुखा निर्मुखा चेति जारणा द्विविधा पुनः ॥ ४.९३ ॥  
{जारणःः निर्मुखजारणा}  
निर्मुखा जारणा प्रोक्ता बीजादानेन भागतः ।  
{बीज (-\> जारणा)}  
शुद्धं स्वर्णं च रूप्यं च बीजमित्यभिधीयते ॥ ४.९४ ॥  
{मुख्समुखजारणा}  
चतुःषष्ट्यंशतो बीजप्रक्षेपो मुखमुच्यते ।  
{समुखरस}  
एवं कृते रसो ग्रासलोलुपो मुखवान्भवेत् ॥ ४.९५ ॥  
कठिनान्यपि लोहानि भक्षितुं भवति क्षमः ।  
इयं हि समुखा प्रोक्ता जारणा मृगचारिणा ॥ ४.९६ ॥  
{राक्षसमुख}  
दिव्यौषधिसमायोगात्स्थितः प्रकटकोष्ठिषु ।  
भुङ्क्ते निखिललोहाद्यं योऽसौ राक्षसवक्त्रवान् ॥ ४.९७ ॥  
{चारणा}  
रसस्य वदने ग्रासक्षेपणं चारणा मता ।  
{गर्भद्रुति}  
ग्रस्तस्य द्रावणं गर्भे गर्भद्रुतिरुदाहृता ॥ ४.९८ ॥  
{बाह्यद्रुति}  
बहिरेव द्रुतीकृत्य घनसत्त्वादिकं खलु ।  
जारणाय रसेन्द्रस्य सा बाह्या द्रुतिरुच्यते ॥ ४.९९ ॥  
{द्रुति (सुब्स्तन्चे)}  
निर्लेपत्वं द्रवत्वं च तेजस्त्वं लघुता तथा ।  
द्रुतं योगश्च सूतेन पञ्चधा द्रुतिलक्षणम् ॥ ४.१०० ॥  
{द्रुति (प्रोचेस्स्)}  
तुषधान्यादियोगेन लोहधात्वादिकं सदा ।  
संतिष्ठते द्रवाकारं सा द्रुतिः परिकीर्तिता ॥ ४.१०१ ॥  
{जारणा}  
द्रुतग्रासपरीणामो विडयन्त्रादियोगतः ।  
जारणेत्युच्यते तस्याः प्रकाराः सन्ति कोटिशः ॥ ४.१०२ ॥  
{विड (देf.)}  
क्षारैरम्लैश्च गन्धाद्यैर्मूत्रैश्च पटुभिस्तथा ।  
रसग्रासस्य जीर्णार्थं तद्विडं परिकीर्तितम् ॥ ४.१०३ ॥  
{रञ्जन}  
सुसिद्धबीजधात्वादिजारणेन रसस्य हि ।  
पीतादिरागजननं रञ्जनं परिकीर्तितम् ॥ ४.१०४ ॥  
{सारणा}  
सूते सतैलयन्त्रस्थे स्वर्णादिक्षेपणं हि यत् ।  
वेधाधिक्यकरं लोहे सारणा सा प्रकीर्तिता ॥ ४.१०५ ॥  
{वेध}  
व्यवायिभेषजोपेतो द्रव्ये क्षिप्तो रसः खलु ।  
वेध इत्युच्यते तज्ज्ञैः स चानेकविधः स्मृतः ॥ ४.१०६ ॥  
{वेधभेदाः}  
लेपः क्षेपश्च कुन्तश्च धूमाख्यः शब्दसंज्ञकः ।  
{लेपवेध}  
लेपेन कुरुते लोहं स्वर्णं वा रजतं तथा ॥ ४.१०७ ॥  
लेपवेधः स विज्ञेयः पुटमत्र च सौकरम् ।  
{क्षेपवेध}  
प्रक्षेपणं द्रुते लोहे वेधः स्यात्क्षेपसंज्ञितः ॥ ४.१०८ ॥  
{कुन्तवेध}  
संदंशधृतसूतेन द्रुतद्रव्याहृतिश्च या ।  
सुवर्णत्वादिकरणी कुन्तवेधः स कथ्यते ॥ ४.१०९ ॥  
{धूमवेध}  
वह्नौ धूमायमानेऽन्तः प्रक्षिप्तरसधूमतः ।  
स्वर्णाद्यापादनं लोहे धूमवेधः स उच्यते ॥ ४.११० ॥  
{शब्दवेध}  
मुखस्थितरसेनाल्पलोहस्य धमनात्खलु ।  
स्वर्णरूप्यत्वजननं शब्दवेधः प्रकीर्तितः ॥ ४.१११ ॥  
{उद्घाटन}  
विद्धद्रव्यस्य सूतेन कालुष्यादिनिवारणम् ।  
प्रकाशनं च वर्णस्य तदुद्घाटनमीरितम् ॥ ४.११२ ॥  
{स्वेदन}  
क्षाराम्लैरौषधैः सार्धं भाण्डे रुद्ध्वातियत्नतः ।  
भूमौ निखन्यते यत्तत्स्वेदनं संप्रकीर्तितम् ॥ ४.११३ ॥  
{संन्यास}  
रसस्यौषधयुक्तस्य भाण्डं रुद्ध्वातियत्नतः ।  
सदाग्नियुतचुल्ल्यन्तः क्षेपः संन्यास उच्यते ॥ ४.११४ ॥  
{स्वेदनसंन्यासगुणाः}  
द्वावेतौ स्वेदसंन्यासौ रसराजस्य निश्चितम् ।  
गुणप्रभावजननौ शीघ्रव्याप्तिकरौ तथा ॥ ४.११५ ॥  
रसनिगममहाब्धेः सोमदेवः समन्तात्स्फुटतरपरिभाषा नाम रत्नानि हृत्वा ।  
व्यरचयदतियत्नात्तैरिमां कण्ठमालां कलयति भिषगग्र्यो मण्डनार्थं सभायाम् ॥ ४.११६ ॥  
पठेत्पठितपाठोऽयमध्यायो रसवादिनः ।  
रसकर्माणि कुर्वाणो न स मुह्यति कुत्रचित् ॥ ४.११७ ॥




ऋचूम्, ५  
अथ यन्त्राणि वक्ष्यन्ते रसतन्त्राण्यनेकशः ।  
समालोक्य समासेन सोमदेवेन साम्प्रतम् ॥ ५.१ ॥  
स्वेदादिकर्म निर्मातुं वार्त्तिकेन्द्रैः प्रयत्नतः ।  
यन्त्र्यते पारदो यस्मात्तस्माद्यन्त्रमितीरितम् ॥ ५.२ ॥  
{दोलायन्त्र}  
विबन्ध्य सौषधं सूतं सभूर्जे त्रिगुणाम्बरे ।  
रसपोट्टलिकां काष्ठे दृढं बद्ध्वा गुणेन हि ॥ ५.३ ॥  
संधानपूर्णकुम्भान्तः प्रलम्बनगतिस्थिताम् ।  
अधस्ताज्ज्वालयेदग्निं तत्तदुक्तक्रमेण हि ।  
दोलायन्त्रमिदं प्रोक्तं स्वेदनाख्यं तदेव हि ॥ ५.४ ॥  
{खल्वयन्त्र}  
खल्वयन्त्रं त्रिधा प्रोक्तं मर्दनादिककर्मणि ।  
निरुद्गाराश्मजश्चैकस्तदन्यो लोहसम्भवः ॥ ५.५ ॥  
{अर्धचन्द्राकृतिखल्व}  
उत्सेधेन दशाङ्गुलः खलु कलातुल्याङ्गुलायामवान् ।  
विस्तारेण नवाङ्गुलो रसमितैर्निम्नस्तथैवाङ्गुलैः ॥ ५.६ ॥  
कण्ठो द्व्यङ्गुलविस्तृतोऽतिमसृणो द्रोण्यर्धचन्द्राकृतिः ।  
घर्षश्चैव दशाङ्गुलस्तु यदिदं खल्वाख्ययन्त्रं स्मृतम् ॥ ५.७ ॥  
अस्मिन्पञ्चपलः सूतो मर्दनीयो विशुद्धये ।  
तत्तदौचित्ययोगेन खल्वेष्वन्येषु शोधयेत् ॥ ५.८ ॥  
{वर्तुलखल्व}  
द्वादशाङ्गुलिविस्तारः खल्वो भवति वर्तुलः ।  
चतुरङ्गुलनिम्नश्च मध्येऽतिमसृणीकृतः ॥ ५.९ ॥  
मर्दकश्चिपिटोऽधस्तात्सुग्रहश्च शिखोपरि ।  
{तप्तखल्व}  
लौहो नवाङ्गुलः खल्वो निम्नत्वेन षडङ्गुलः ॥ ५.१० ॥  
मर्दकोऽष्टाङ्गुलश्चैव तप्तखल्वाभिधो ह्ययम् ।  
कृत्वा खल्वाकृतिं चुल्लीमङ्गारैः परिपूर्यताम् ॥ ५.११ ॥  
तस्यां निवेशितं खल्वं पार्श्वे भस्त्रिकया धमेत् ।  
तस्मिन्विमर्दिता पिष्टी क्षारैरम्लैश्च संयुता ॥ ५.१२ ॥  
प्रद्रवत्यतिवेगेन स्वेदतो नात्र संशयः ।  
कृतः कान्तायसा सोऽयं भवेत्कोटिगुणोत्तरः ॥ ५.१३ ॥  
{वलभीयन्त्र}  
यत्र लोहमये पात्रे पार्श्वयोर्वलयद्वयम् ।  
तादृक्स्वल्पतरं पात्रं वलयप्रोतकोष्ठकम् ॥ ५.१४ ॥  
पूर्वपात्रोपरि न्यस्य स्वल्पपात्रे परिक्षिपेत् ।  
रसं संमूर्छितं स्थूलपात्रमापूर्य काञ्जिकैः ॥ ५.१५ ॥  
द्वियामं स्वेदयेदेवं रसोत्थापनहेतवे ।  
एतत्स्याद्वलभीयन्त्रं रससाद्गुण्यकारणम् ॥ ५.१६ ॥  
सूक्ष्मकान्तमये पात्रे रसः स्याद्गुणवत्तरः ।  
{ऊर्ध्वपातनयन्त्र}  
अष्टाङ्गुलमिता सम्यक्वर्तुला चिपटी तले ॥ ५.१७ ॥  
चतुरङ्गुलतः कण्ठादधो द्रोण्या समन्विता ।  
चतुरङ्गुलविस्तारनिम्नया दृढबद्धया ॥ ५.१८ ॥  
तत्पिधानघटी मूले षोडशाङ्गुलविस्तरा ।  
नवाङ्गुलकविस्तारकण्ठेन च समन्विता ॥ ५.१९ ॥  
पूर्वघट्यां रसं क्षिप्त्वा न्युब्जां दद्यात्परां घटीम् ।  
सोर्ध्वं निम्नं च परितो दृढपालिकयान्विताम् ॥ ५.२० ॥  
पाल्यां द्रोण्यां क्षिपेत्तोयं पावकं ज्वालयेदधः ।  
ऊर्ध्वपातनयन्त्रं हि नन्दिना परिकीर्तितम् ॥ ५.२१ ॥  
{अधःपातनयन्त्र}  
उपर्यधस्तनस्थाल्यां क्षिपेदन्यामधोमुखीम् ।  
स्थालिकां चिपटीभूततलान्तर्लिप्तपारदाम् ॥ ५.२२ ॥  
क्षिप्त्वा तां पङ्किले गर्ते ज्वालयेन्मूर्ध्नि पावकम् ।  
अधःपातनयन्त्रं हि तदैतत्परिकीर्तितम् ॥ ५.२३ ॥  
{तिर्यक्पातनयन्त्र}  
क्षिपेद्रसं घटे दीर्घनताधोनालसंयुते ।  
तन्नालं निक्षिपेदन्यत्घटकुक्ष्यन्तरे खलु ॥ ५.२४ ॥  
तत्र रुद्ध्वा मृदा सम्यग्वदने घटयोरथ ।  
अधस्ताद्रसकुम्भस्य ज्वालयेत्तीव्रपावकम् ॥ ५.२५ ॥  
इतरस्मिन् घटे तोयं प्रक्षिपेत्स्वादु शीतलम् ।  
तिर्यक्पातनयन्त्रं हि वार्त्तिकैरभिधीयते ॥ ५.२६ ॥  
{पातनायन्त्रस्ःः उसे}  
पातनात्रितयं प्रोक्तं यन्त्राणां त्रितयं खलु ।  
पातनैश्च विना सूतो न तरां दोषमुझति ॥ ५.२७ ॥  
त्रिभिरेवोर्ध्वपातैश्च कस्माद्दोषान्न मुच्यते ।  
विभागेन विपाके तु द्रव्येणान्येन योगतः ॥ ५.२८ ॥  
पात्रान्तरपरिक्षेपात्गुणाः स्युर्विविधाः खलु ।  
खण्डन्युलूखलाम्भोभिस्तण्डुलाः स्युर्मलोझिताः ॥ ५.२९ ॥  
पातेनैव महाशुद्धिर्नन्दिना परिकीर्तिता ।  
{कच्छपयन्त्र}  
विशालवदने भाण्डे तोयपूर्णे निवेशयेत् ॥ ५.३० ॥  
खर्परं पृथुकं सम्यक्प्रसरे तस्य मध्यमे ।  
आलवालं विडैः कृत्वा तन्मध्ये पारदं क्षिपेत् ॥ ५.३१ ॥  
ऊर्ध्वाधश्च विडं दत्त्वा मल्लेनारुध्य यत्नतः ।  
पुटमौचित्ययोगेन दीयते तन्निगद्यते ॥ ५.३२ ॥  
यन्त्रं कच्छपसंज्ञं हि तदुक्तं रसजारणे ।  
{अन्तरालिकयन्त्र}  
कृत्वा लोहमयीं मूषां वृन्ताकाकारधारिणीम् ॥ ५.३३ ॥  
वितस्त्या संमितां कान्तलोहेन परिनिर्मिताम् ।  
मुण्डलोहोद्भवां वापि कण्ठाधो द्व्यङ्गुलादधः ॥ ५.३४ ॥  
द्व्यङ्गुलं वलयं दद्यात्मध्यदेशेन कण्ठतः ।  
पिधानधारकं चिञ्चापत्त्रविस्तीर्णकङ्कणम् ॥ ५.३५ ॥  
पिधानमन्तराविष्टं सशिखं श्लिष्टसंधिकम् ।  
तले प्रविहितच्छिद्रं भाण्डं कृत्वा ह्यधोमुखम् ॥ ५.३६ ॥  
तत्रैनां लम्बयेन्मूर्ध्नि निरुध्य च विशोष्य च ।  
स्थालीकण्ठं ततो दद्यात्पुटमग्निविधायकम् ॥ ५.३७ ॥  
एवंरूपं भवेद्यन्त्रमन्तरालिकसंज्ञकम् ।  
अनेन कारयेद्गन्धद्रुतिं गर्भद्रुतिं तथा ॥ ५.३८ ॥  
{तापिकायन्त्र}  
तापीं मूषां मृदा कृत्वा दृढां चारत्निमात्रिकाम् ।  
सुदृढां मध्यदेशे च द्व्यङ्गुलच्छिद्रसंयुताम् ॥ ५.३९ ॥  
कान्तलोहमयीं खारीं दद्याद्गन्धस्य चोपरि ।  
तापिकां पूरयेच्छुद्धसिकताभिः समन्ततः ॥ ५.४० ॥  
तां च चुल्ल्यां समारोप्य क्षेपं क्षेपं विडद्रवम् ।  
पादाङ्गुष्ठमितज्वालं ज्वालयेदनलं ततः ॥ ५.४१ ॥  
लोहाभ्रकादिकं सर्वं रसस्य परिजारयेत् ।  
तापिकायन्त्रमित्युक्तं सुकरं रसजारणे ॥ ५.४२ ॥  
{प्रतिगर्भयन्त्र}  
स्थाल्यां विनिक्षिप्य रसादि वस्तु स्वर्णादि खार्या प्रपिधाय भूयः ।  
अम्लेन चोर्ध्वे लवणादि वस्तु चुल्ल्यां पचेत्तत्प्रतिगर्भयन्त्रम् ॥ ५.४३ ॥  
{गर्भयन्त्र}  
खारीं मल्लान्तरस्थालीं निरुन्ध्यादतियत्नतः ।  
स्थाल्यां मृदोऽथवा खार्यां क्षिप्त्वा वस्तु निरुध्य च ॥ ५.४४ ॥  
क्षिप्त्वा चाम्लादिकं रुद्ध्वा पाकः स्याद्गर्भयन्त्रके ।  
{पालिकायन्त्र}  
चषकं वर्तुलं लौहं विनताग्रोर्ध्वदण्डकम् ॥ ५.४५ ॥  
एतद्धि पालिकायन्त्रं बलिजारणहेतवे ।  
{घटयन्त्र}  
चतुःप्रस्थजलाधारं चतुरङ्गुलकाननम् ॥ ५.४६ ॥  
घटयन्त्रमिति प्रोक्तं तदाप्यायनके मतम् ।  
{इष्टिकायन्त्र}  
विधाय वर्तुलं गर्तं मल्लमत्र निधाय च ॥ ५.४७ ॥  
विनिधायेष्टिकां तत्र मध्ये गर्तवतीं शुभाम् ।  
गर्तस्य परितः कुर्यात्पालिकामङ्गुलोच्छ्रयाम् ॥ ५.४८ ॥  
गर्ते सूतं विनिक्षिप्य गर्तास्ये वसनं क्षिपेत् ।  
निक्षिप्य गन्धकं तत्र मल्लेनास्यं निरुध्य च ॥ ५.४९ ॥  
मल्लपालिकयोर्मध्ये मृदा सम्यङ्निरुध्य च ।  
वनोपलैः पुटं देयं कपोताख्यं न चाधिकम् ॥ ५.५० ॥  
इष्टिकायन्त्रमेतद्धि गन्धकं तेन जारयेत् ।  
{विद्याधरयन्त्र}  
स्थालिकोपरि विन्यस्य स्थालीं सम्यङ्निरुध्य च ॥ ५.५१ ॥  
ऊर्ध्वस्थाल्यां जलं क्षिप्त्वा वह्निं प्रज्वालयेदधः ।  
एतद्विद्याधरं यन्त्रं हिङ्गुलाकृष्टिहेतवे ॥ ५.५२ ॥  
{डमरुयन्त्र}  
यत्र स्थाल्युपरि स्थालीं न्युब्जां दत्त्वा निरुध्य च ।  
यन्त्रं डमरुकाख्यं तद्रसभस्मकृते हितम् ॥ ५.५३ ॥  
{नाभियन्त्र}  
मल्लमध्ये चरेद्गर्तं तत्र सूतं सगन्धकम् ।  
गर्तस्य परितः कुड्यं प्रकुर्याद्द्व्यङ्गुलोच्छ्रयम् ॥ ५.५४ ॥  
ततश्चाच्छादयेत्सम्यग्गोस्तनाकारमूषया ।  
सम्यक्तोयमृदा रुद्ध्वा सम्यग्गर्तोच्चमानया ॥ ५.५५ ॥  
ततो जलं विनिक्षिप्य वह्निं प्रज्वालयेदधः ।  
नाभियन्त्रमिदं प्रोक्तं नन्दिना सर्ववेदिना ॥ ५.५६ ॥  
अनेन जीर्यते सूतो निर्धूमः शुद्धगन्धकः ।  
{तोयमृत्तिका}  
लेहवत्कृतबर्बूरक्वाथेन परिमर्दितम् ॥ ५.५७ ॥  
जीर्णकिट्टरजः सूक्ष्मं गुडचूर्णसमन्वितम् ।  
इयं हि जलमृत्प्रोक्ता दुर्भेद्या सलिलैः खलु ॥ ५.५८ ॥  
{वह्निमृत्स्ना}  
खटिकापटुकिट्टैश्च महिषीदुग्धमर्दितैः ।  
वह्निमृत्स्ना भवेद्घोरवह्नितापसहा खलु ॥ ५.५९ ॥  
एतया मृत्स्नया रुद्धो न गन्तुं क्षमते रसः ।  
विदग्धवनिताप्रौढप्रेम्णा बद्धः पुमानिव ॥ ५.६० ॥  
नन्दी नागार्जुनश्चैव ब्रह्मज्योतिर्मुनीश्वरः ।  
वेत्ति श्रीसोमदेवश्च नापरः पृथिवीतले ॥ ५.६१ ॥  
{ग्रस्तयन्त्र}  
मूषां मूषोदराविष्टामाद्यन्तसमवर्तुलाम् ।  
चिपिटां च तले प्रोक्तं ग्रस्तयन्त्रं मनीषिभिः ॥ ५.६२ ॥  
सूतेन्द्रबन्धनार्थं हि रसविद्भिरुदीरितम् ।  
{तुलायन्त्र}  
वृन्ताकाकारमूषे द्वे तयोः कण्ठादधः खलु ॥ ५.६३ ॥  
प्रादेशमात्रनलिका मृदालिप्तसुसंधिका ।  
तत्रैकस्यां क्षिपेत्सूतमन्यस्यां गन्धचूर्णकम् ॥ ५.६४ ॥  
निरुध्य मूषयोर्वक्त्रं वालुकायन्त्रके क्षिपेत् ।  
अधोऽग्निं ज्वालयेदेतत्तुलायन्त्रमुदाहृतम् ॥ ५.६५ ॥  
शिलातालकगन्धाश्मजारणाय प्रकीर्तितम् ।  
{स्थालीयन्त्र}  
स्थाल्यां ताम्रादि निक्षिप्य मल्लेनास्यं निरुध्य च ॥ ५.६६ ॥  
पच्यते स्थालिकासंस्थं स्थालीयन्त्रमितीरितम् ।  
{कोष्ठिकायन्त्र}  
स्थूलभाण्डोदरस्यान्तर्वालुकां निक्षिपेच्छुभाम् ॥ ५.६७ ॥  
वितस्तिप्रमितोत्सेधां ततस्तत्र निवेशयेत् ।  
अपक्वां मृन्मयीं कोष्ठीं द्वादशाङ्गुलकोच्छ्रयाम् ॥ ५.६८ ॥  
षडङ्गुलकविस्तीर्णां मध्येऽतिमसृणीकृताम् ।  
पञ्चाङ्गुलपिधानं च तीक्ष्णाग्रं मुकुटाकृतिम् ॥ ५.६९ ॥  
न न्यूना नाधिका कोष्ठी कण्ठतो मसृणा बहिः ।  
कोष्ठ्यां च निक्षिपेद्गन्धं षट्पलं श्लक्ष्णचूर्णितम् ॥ ५.७० ॥  
ततस्त्रिपादिकां लौहीं विनिवेश्य स्थिरीकृताम् ।  
तस्यां च विन्यसेत्खारीं लौहीं वा कान्तलोहजाम् ॥ ५.७१ ॥  
तस्यां सूतं क्षिपेच्छुद्धं पलविंशतिमानतः ।  
जीर्णगन्धकसूतं च भावयेल्लशुनद्रवैः ॥ ५.७२ ॥  
अधःशिखेन पूर्वोक्तपिधानेन पिधाय च ।  
संधिबन्धं प्रकुर्वीत सुधामृत्स्नागुडादिभिः ॥ ५.७३ ॥  
संधिबन्धे विशुष्के च क्षिपेदुपरि वालुकाः ।  
भाण्डवक्त्रं निरुध्याथ ज्वालयेत्तदधोऽनलम् ॥ ५.७४ ॥  
खरं यामत्रयं यावत्ततो गन्धकसम्भवः ।  
पिधानलग्नधूमोऽसौ गलित्वा निपतेद्रसे ॥ ५.७५ ॥  
एवं हि षड्गुणं गन्धं भुक्त्वा सूतो गुणी भवेत् ।  
करोति कल्पनिर्दिष्टान्विशिष्टान् सकलान् गुणान् ॥ ५.७६ ॥  
कोष्ठिकायन्त्रमेतद्धि नन्दिना परिकीर्तितम् ।  
{वालुकायन्त्र}  
पञ्चाढवालुकापूर्णे भाण्डे निक्षिप्य यत्नतः ॥ ५.७७ ॥  
पच्यते रसगोलाद्यं वालुकायन्त्रमीरितम् ।  
{लवणयन्त्र}  
एवं लवणनिक्षेपात्प्रोक्तं लवणयन्त्रकम् ॥ ५.७८ ॥  
{धूपयन्त्र}  
विधायाष्टाङ्गुलं पात्रं लौहमष्टाङ्गुलोच्छ्रयम् ।  
कण्ठाधो द्व्यङ्गुले देशे जलाधारं हि तत्र च ॥ ५.७९ ॥  
तिर्यग्लोहशलाकाश्च तन्वीस्तिर्यग्विनिक्षिपेत् ।  
तनूनि स्वर्णपत्त्राणि तासामुपरि विन्यसेत् ॥ ५.८० ॥  
पात्राधो निक्षिपेद्धूमं वक्ष्यमाणमिहैव हि ।  
तत्पात्रं न्युब्जपात्रेण छादयेदपरेण हि ॥ ५.८१ ॥  
मृदा विलिप्य संधिं च वह्निं प्रज्वालयेदधः ।  
तेन कृष्णानि पत्त्राणि हतान्युक्तविधानतः ॥ ५.८२ ॥  
रसश्चरति वेगेन द्रुतिं गर्भद्रुतिं तथा ।  
गन्धालकशिलानां हि कज्जल्या वा मृताहिना ॥ ५.८३ ॥  
धूपनं स्वर्णपत्त्राणां परमं परिकीर्तितम् ।  
तारार्थं तारपत्त्राणि मृतवङ्गेन धूपयेत् ॥ ५.८४ ॥  
धूपयेच्च यथायोग्यै रसैरुपरसैरपि ।  
धूपयन्त्रमिति प्रोक्तं जारणाद्रव्यवाहने ॥ ५.८५ ॥  
{कुण्डकयन्त्र = कन्दुकयन्त्र}  
स्थूलस्थाल्यां द्रवं क्षिप्त्वा वासो बद्ध्वा मुखे दृढम् ।  
तत्र स्वेद्यं विनिक्षिप्य पिधान्या प्रपिधाय च ॥ ५.८६ ॥  
अधोऽग्निं ज्वालयेत्तत्र तत्स्यात्कुण्डकयन्त्रकम् ।  
स्वेदनं यन्त्रमित्येतत्प्राहुरन्ये मनीषिणः ॥ ५.८७ ॥  
{कुण्डयन्त्र (२)}  
यद्वा स्थाल्यां जलं क्षिप्त्वा तृणं दत्त्वा मुखोपरि ।  
स्वेद्यद्रव्यं विनिक्षिप्य पिधान्या प्रपिधाय च ॥ ५.८८ ॥  
अधस्ताज्ज्वालयेदग्निमेतद्वा कुण्डयन्त्रकम् ।  
{डेकीयन्त्र}  
भाण्डकण्ठादधश्छिद्रे वेणुनालं विनिक्षिपेत् ॥ ५.८९ ॥  
कांस्यपात्रद्वयं क्षिप्त्वा सम्पुटं जलगर्भितम् ।  
नालास्यं तत्र संयोज्य दृढं तच्चापि कारयेत् ॥ ५.९० ॥  
उक्तद्रव्यैर्विनिक्षिप्तः पूर्वं तत्र घटे रसः ।  
अग्निना तापितो नालात्तोये तस्मिन् पतत्यधः ॥ ५.९१ ॥  
यावदुष्णं भवेत्सर्वं भाजनं किंचिदेव हि ।  
जायते रससंधानं ढेकीयन्त्रमिदं भवेत् ॥ ५.९२ ॥  
{सोमानलयन्त्र}  
ऊर्ध्वं वह्निरधश्चापो मध्ये तु रससंग्रहः ।  
सोमानलमिदं प्रोक्तं जारयेद्गगनादिकम् ॥ ५.९३ ॥  
{नालिकायन्त्र}  
लोहनालगतं सूतं भाण्डे लवणपूरिते ।  
निरुद्धं विपचेत्प्राज्ञो नालिकायन्त्रमीरितम् ॥ ५.९४ ॥  
{मूषा}  
अथ मूषाभिधा मृत्स्ना संस्थानं विविधाकृतिः ।  
विधिना विनियोगश्च सोमदेवेन कीर्त्यते ॥ ५.९५ ॥  
{च्रुचिब्लेःः स्य्नोन्य्म्स्}  
मूषा हि कोष्ठिका प्रोक्ता कुमुदी करहारिका ।  
पातनी वह्निमित्रा च रसवादिभिरीर्यते ॥ ५.९६ ॥  
{च्रुचिब्लेःः निरुक्ति}  
मुष्णाति दोषान्मूषेयान्सा मूषेति निगद्यते ।  
उपादानं भवेत्तस्या मृत्तिका लोहमेव च ॥ ५.९७ ॥  
मूषामुखविनिष्क्रान्ता वरमेकापि काकिणी ।  
दुर्जनप्रणिपातेन धिग्लक्षमपि मानिनाम् ॥ ५.९८ ॥  
{संधिलेप}  
मूषापिधानयोर्बन्धे बन्धनं संधिलेपनम् ।  
अन्ध्रणं रन्ध्रणं चैव संश्लिष्टं संधिबन्धनम् ॥ ५.९९ ॥  
{च्लय्ःः शर्करा}  
मृत्तिका पाण्डुरस्थूला शर्करा शोणपाण्डुरा ।  
चिराध्मानसहा सा हि मूषार्थमति शस्यते ।  
तदभावे च वाल्मीकी कौलाली समुदीर्यते ॥ ५.१०० ॥  
या मृत्तिका दग्धतुषैः शणेन शिखित्रकैर्वा हयलद्दिना च ।  
लौहेन दण्डेन च कुट्टिता सा साधारणा स्यात्खलु मूषिकार्थे ॥ ५.१०१ ॥  
श्वेताश्मानस्तुषा दग्धाः शिखित्राः शणकर्पटे ।  
लद्दिः किट्टं यथायोग्यं संयोज्या मूषिकामृदि ॥ ५.१०२ ॥  
{वज्रमूषा}  
मृदस्त्रिभागं शणलद्दिभागौ भागश्च निर्दग्धतुषोपलादेः ।  
किट्टार्धभागं परिखण्ड्य वज्रमूषां विदध्यात्खलु सत्त्वपाते ॥ ५.१०३ ॥  
{योगमूषा}  
दग्धाङ्गारतुषोपेता मृत्स्ना वल्मीकसम्भवा ।  
तत्तद्विडसमायुक्ता तत्तद्विडविलेपिता ॥ ५.१०४ ॥  
तया या विहिता मूषा योगमूषेति कथ्यते ।  
अनया साधितः सूतो जायते गुणवत्तरः ॥ ५.१०५ ॥  
{वज्रद्रावणमूषा}  
गारभूनागधौताभ्यां शणैर्दग्धतुषैरपि ।  
समैः समा च मूषा मृन्महिषीदुग्धमर्दिता ॥ ५.१०६ ॥  
कोथिता पक्षमात्रं हि बहुधा परिवर्तिता ।  
तया विरचिता मूषा वज्रद्रावणिकेरिता ॥ ५.१०७ ॥  
{गारमूषा}  
दग्धषड्गुणगाराढ्या किट्टाङ्गारशणान्विता ।  
कृष्णमृद्भिः कृता मूषा गारमूषेत्युदाहृता ॥ ५.१०८ ॥  
यामयुग्ममतिध्मानान्नासौ द्रवति वह्निना ।  
{वरमूषा}  
वस्त्राङ्गारतुषास्तुल्यास्तच्चतुर्गुणमृत्तिका ॥ ५.१०९ ॥  
गारश्च मृत्तिकातुल्यः सर्वैरेतैर्विमर्दिता ।  
वरमूषेति निर्दिष्टा यामं वह्निं सहेत च ॥ ५.११० ॥  
{वर्णमूषा}  
रक्तवर्गरजोयुक्ता रक्तवर्गाम्बुभाविता ।  
मृत्तया लेपिता मूषा क्षितिखेचरलेपिता ॥ ५.१११ ॥  
वर्णमूषेति सा प्रोक्ता वर्णोत्कर्षे नियुज्यते ।  
{रूप्यमूषा}  
एवं हि श्वेतवर्गेण रूप्यमूषा प्रकीर्तिता ॥ ५.११२ ॥  
{विडमूषा}  
तत्तद्विडमृदोद्भूता तत्तद्विडविलेपिता ।  
देहलोहार्थयोगार्थं विडमूषेत्युदाहृता ॥ ५.११३ ॥  
{वज्रद्रावनामुषा (ईई)}  
गारभूनागधौताभ्यां तुषमष्या शणेन च ।  
समैः समा च मूषा मृन्महिषीदुग्धमर्दिता ॥ ५.११४ ॥  
कोथिता पक्षमात्रं हि बहुधा परिकीर्तिता ।  
तया विरचिता मूषा लिप्ता मत्कुणशोणितैः ॥ ५.११५ ॥  
बलाब्दधावनीमूलैर्वज्रद्रावणक्रौञ्चिका ।  
सहतेऽग्निं चतुर्यामं द्रावणे व्ययिता सती ॥ ५.११६ ॥  
{मूषाप्यायन}  
द्रवीभावमुपेयुः स्यान्मूषाया ध्मानयोगतः ।  
क्षणमुद्धरणं यत्तन्मूषाप्यायनमुच्यते ॥ ५.११७ ॥  
{वृन्ताकमूषा}  
वृन्ताकारमूषायां नालं दत्त्वा दशाङ्गुलम् ।  
धत्तूरपुष्पवच्चोर्ध्वं सुदृढं श्लिष्टपुष्पवत् ॥ ५.११८ ॥  
अष्टाङ्गुलं च सच्छिद्रं सा स्याद्वृन्ताकमूषिका ।  
अनया खर्परादीनां मृदूनां सत्त्वमाहरेत् ॥ ५.११९ ॥  
{गोस्तनीमूषा}  
मूषा या गोस्तनाकारा शिखायुक्तपिधानका ।  
सत्त्वानां द्रावणे शुद्धौ सा मूषा गोस्तनी भवेत् ॥ ५.१२० ॥  
{मल्लमूषा}  
निर्दिष्टा मल्लमूषा या मल्लद्वितयसम्पुटात् ।  
पर्पट्यादिरसादीनां स्वेदनाय प्रकीर्तिता ॥ ५.१२१ ॥  
{पक्वमूषा}  
कुलालभाण्डरूपा या दृढा च परिपाचिता ।  
पक्वमूषेति सा प्रोक्ता पोटल्यादिविपाचने ॥ ५.१२२ ॥  
{गोलमूषा}  
निर्वक्त्रगोलकाकारा पुटनद्रव्यगर्भिणी ।  
गोलमूषेति सा प्रोक्ता सत्वरं द्रव्यरोधिनी ॥ ५.१२३ ॥  
{महामूषा}  
तले या कूर्पराकारा क्रमादुपरि विस्तृता ।  
स्थूलवृन्ताकवत्स्थूला महामूषेत्यसौ मता ।  
सा चायोऽभ्रकसत्त्वादेः पुटाय द्रावणाय च ॥ ५.१२४ ॥  
{मञ्जूषमूषा}  
मञ्जूषाकारमूषा या निम्नतायामविस्तरा ।  
षडङ्गुलप्रमाणेन मूषा मञ्जूषसंज्ञिता ।  
भूमौ निखन्य तां मूषां दद्यात्पुटमथोपरि ॥ ५.१२५ ॥  
{मूशलमूषा}  
मूषा या चिपिटा मूले वर्तुलाष्टाङ्गुलोच्छ्रया ।  
मूषा सा मुशलाख्या स्याच्चक्रीबद्धरसे हिता ॥ ५.१२६ ॥  
{कोष्ठी (इन्त्र्.)}  
सत्त्वानां पातनार्थाय पातितानां विशुद्धये ।  
कोष्ठिका विविधाकारास्तासां लक्षणमुच्यते ॥ ५.१२७ ॥  
{अङ्गारकोष्ठिका}  
राजहस्तसमुत्सेधा तदर्धायामविस्तरा ।  
चतुरस्रा च कुड्येन वेष्टिता मृन्मयेन हि ॥ ५.१२८ ॥  
एकभित्तौ चरेद्गर्तं वितस्त्याभोगसंमितम् ।  
द्वारं सार्धवितस्त्या च संमितं सुदृढं शुभम् ॥ ५.१२९ ॥  
देहल्यधो विधातव्यं धमनाय यथोचितम् ।  
प्रादेशप्रमिता भित्तिरुत्तरङ्गस्य चोर्ध्वतः ॥ ५.१३० ॥  
द्वारं चोपरि कर्तव्यं प्रादेशप्रमितं खलु ।  
ततश्चेष्टिकया रुद्ध्वा द्वारसंधिं विलिप्य च ॥ ५.१३१ ॥  
शिखित्रैस्तां समापूर्य धमेद्भस्त्राद्वयेन तु ।  
शिखित्रान् धमनद्रव्यमूर्ध्वद्वारेण निक्षिपेत् ॥ ५.१३२ ॥  
सत्त्वपातनगोलांश्च पञ्च पञ्च पुनः पुनः ।  
भवेदङ्गारकोष्ठीयं खराणां सत्त्वपातिनी ॥ ५.१३३ ॥  
{पातालकोष्ठिका}  
दृढभूमौ चरेद्गर्तं वितस्त्या संमितं शुभम् ।  
वर्तुलं चाथ तन्मध्ये गर्तमन्यं प्रकल्पयेत् ॥ ५.१३४ ॥  
चतुरङ्गुलविस्तारनिम्नत्वेन समन्वितम् ।  
गर्ताद्धरणिपर्यन्तं तिर्यङ्नालसमन्वितम् ॥ ५.१३५ ॥  
किंचित्समुन्नतं बाह्ये गर्ताभिमुखनिम्नकम् ।  
मृच्चक्रं पञ्चरन्ध्राढ्यं गर्भगर्तोपरि क्षिपेत् ॥ ५.१३६ ॥  
आपूर्य कोकिलैः कोष्ठीं प्रधमेदेकभस्त्रया ।  
पातालकोष्ठिका ह्येषा धातूनां सत्त्वपातिनी ॥ ५.१३७ ॥  
ध्मानसाध्यपदार्थानां नन्दिना परिकीर्तिता ।  
{गारकोष्ठी}  
द्वादशाङ्गुलनिम्ना या प्रादेशप्रमिता तथा ॥ ५.१३८ ॥  
चतुरङ्गुलतश्चोर्ध्वं वलयेन समन्विता ।  
भूरिछिद्रवतीं चक्रीं वलयोपरि निक्षिपेत् ॥ ५.१३९ ॥  
शिखित्रांस्तत्र निक्षिप्य प्रधमेद्वङ्कनालतः ।  
गारकोष्ठीयमुद्दिष्टा मृष्टलोहविनाशिनी ॥ ५.१४० ॥  
{वङ्कनाल}  
कूपीमृद्भिर्विधातव्यमरत्निप्रमितं दृढम् ।  
अधोमुखं च तद्वक्त्रे नालं पञ्चाङ्गुलं तथा ॥ ५.१४१ ॥  
वङ्कनालमिति प्रोक्तं दृढध्मानाय कीर्तितम् ।  
{तिर्यक्प्रधमकोष्ठी}  
कोष्ठी तद्वद्रसादीनां विधानाय विधीयते ॥ ५.१४२ ॥  
द्वादशाङ्गुलकोत्सेधा सा बुध्ने चतुरङ्गुला ।  
तिर्यक्प्रधमनाख्या च मृदुद्रव्यविशोधिनी ॥ ५.१४३ ॥  
{पुट (देf.)}  
रसादिद्रव्यपाकानां मारणज्ञापनं पुटम् ।  
नेष्टो न्यूनाधिकः पाकः सुपाकं हितमौषधम् ॥ ५.१४४ ॥  
लोहादेरपुनर्भावो गुणाधिक्यं ततोऽग्रता ।  
अनप्सुमज्जनं रेखापूर्णता पुटतो भवेत् ॥ ५.१४५ ॥  
पुटाद्रागो लघुत्वं च शीघ्रव्याप्तिश्च दीपनम् ।  
जारितादपि सूतेन्द्राल्लोहानामधिको गुणः ॥ ५.१४६ ॥  
यथाश्मनि विशेद्वह्निर्बहिःस्थः पुटयोगतः ।  
चूर्णत्वादिगुणावाप्तिस्तथा लोहेषु निश्चितम् ॥ ५.१४७ ॥  
{महापुट}  
निम्ने विस्तरतः कुण्डे द्विहस्ते चतुरस्रके ।  
वनोपलसहस्रेण पूरिते पुटनौषधम् ॥ ५.१४८ ॥  
क्रौञ्च्यां रुद्धं प्रयत्नेन पिष्टकोपरि निक्षिपेत् ।  
वनोपलसहस्रार्धं क्रौञ्चिकोपरि विन्यसेत् ॥ ५.१४९ ॥  
वह्निं प्रज्वालयेत्तत्र महापुटमिदं स्मृतम् ।  
{गजपुट}  
राजहस्तप्रमाणेन चतुरस्रं च निम्नकम् ॥ ५.१५० ॥  
पूर्णं चोपलसाहस्रैः कण्ठावध्यथ निक्षिपेत् ।  
विन्यसेत्कुमुदीं तत्र पुटनद्रव्यपूरिताम् ॥ ५.१५१ ॥  
पूर्वच्छगणतोऽर्धानि गिरिण्डानि विनिक्षिपेत् ।  
एतद्गजपुटं प्रोक्तं महागुणविधायकम् ॥ ५.१५२ ॥  
{वाराहपुट}  
इत्थं चारत्निके कुण्डे पुटं वाराहमुच्यते ॥ ५.१५३ ॥  
{कुक्कुटपुट}  
पुटं भूमितले यत्तद्वितस्तिद्वितयोच्छ्रयम् ।  
तावच्च तलविस्तीर्णं तत्स्यात्कुक्कुटकं पुटम् ॥ ५.१५४ ॥  
{कपोतपुट}  
यत्पुटं दीयते भूमावष्टसंख्यैर्वनोपलैः ।  
तद्बालसूतभस्मार्थं कपोतपुटमुच्यते ॥ ५.१५५ ॥  
{गोवर (देf.; अ किन्दोf चोwदुन्ग्)}  
गोष्ठान्तर्गोखुरक्षुण्णं शुष्कं चूर्णितगोमयम् ।  
गोवरं तत्समादिष्टं वरिष्ठं रससाधने ॥ ५.१५६ ॥  
{गोवरपुट}  
गोवरैर्वा तुषैर्वापि पुटं यत्र प्रदीयते ।  
तद्गोवरपुटं प्रोक्तं रसभस्मप्रसिद्धये ॥ ५.१५७ ॥  
{भाण्डपुट}  
स्थूलभाण्डे तुषापूर्णे मध्ये मूषासमन्विते ।  
वह्निना विहिते पाके तद्भाण्डपुटमुच्यते ॥ ५.१५८ ॥  
{वालुकापुट}  
अधस्तादुपरिष्टाच्च क्रौञ्चिकाच्छाद्यते खलु ।  
वालुकाभिः प्रतप्ताभिर्यत्र तद्वालुकापुटम् ॥ ५.१५९ ॥  
{भूधरपुट}  
वह्निमित्रां क्षितौ सम्यङ्निखन्याद्द्व्यङ्गुलादधः ।  
उपरिष्टात्पुटं यत्र पुटं तद्भूधराह्वयम् ॥ ५.१६० ॥  
{लावकपुट}  
ऊर्ध्वं षोडशिकामात्रैस्तुषैर्वा गोवरैः पुटम् ।  
यत्र तल्लावकाख्यं स्यात्सुमृदुद्रव्यसाधने ॥ ५.१६१ ॥  
{अनुक्तपुट}  
अनुक्तपुटमाने तु साध्यद्रव्यबलाबलात् ।  
पुटं विज्ञाय दातव्यमूहापोहविचक्षणैः ॥ ५.१६२ ॥  
{स्य्नोन्य्म्स्fओर्द्रिएद्चोwदुन्ग्}  
पिष्टकं छगणं छाणमुपलं चोत्पलं तथा ।  
गिरिण्डोपलसाठी च नवारी छगणाभिधः ॥ ५.१६३ ॥  
{उपसंहार}  
यः सोमदेवैर्विहितं प्रकीर्णमध्यायमेनं प्रकरोति पाठे ।  
नासौ समीहेत गुरूपदेशं रसेन्द्रवैद्येऽपि च धातुवादे ॥ ५.१६४ ॥

(षष्ठोऽध्यायः न प्राप्तः)




ऋचूम्, ७  
कथ्यन्ते सोमदेवेन साम्प्रतं दर्शिनो रसाः ।  
श्रीकण्ठागमनिर्दिष्टा विशिष्टा रससाधने ॥ ७.१ ॥  
{६८ प्रकार्की रसौषधियां}  
जलोत्पलसमङ्गा च रसा च जलपिप्पली ।  
स्थलप्रसारिणी चिञ्ची जालिनी जलमूलका ॥ ७.२ ॥  
चन्द्रोदकार्धचन्द्रा च जलापामार्गतिक्तका ।  
तुषाम्बु काकमाची च जलकुम्भी तथा शटी ॥ ७.३ ॥  
उत्तमा हेमपुष्पी च दुर्गन्धा सितगन्धिनी ।  
माण्डूकी मोहिनी मांसी पाषाणी चाथ शीशिका ॥ ७.४ ॥  
सारिवालम्बुषा मेघनादी च शुकनासिका ।  
पोतकी हीरिणी वज्रकन्दिका चापराजिता ॥ ७.५ ॥  
वनमाला विदारी च कुक्कुटा हलिनीश्वरी ।  
वाराही बृहती मूर्वा सर्पाक्षी सदचित्रिका ॥ ७.६ ॥  
मालार्जुनश्च गोजिह्वा गरुडी हंसपादिका ।  
नन्दिनी शिखिपादी च काश्मरी तुलसी तथा ॥ ७.७ ॥  
वनकूष्माण्डवल्ली च वृश्चिकाली च वेणुका ।  
मुशली चित्रपादी च कर्मस्फोटी तथा विषा ॥ ७.८ ॥  
अजमारी पाटला च पटोली धन्वयासकः ।  
भार्ङ्गी विषघ्नी गुडूची वासा भृङ्गी च पागवः ॥ ७.९ ॥  
अष्टषष्टिरिति प्रोक्ता रसौषध्यो महाबलाः ।  
बन्धने मारणे तद्वज्जारणे च नियामने ।  
बन्धादाने च सूतस्य सर्वदोषापकर्मणि ॥ ७.१० ॥  
विन्ध्याद्रौ हिमपर्वते च मलये गोमन्तके श्रीगिरौ सह्याद्रावथ पारियात्रकगिरौ किष्किन्धनामालये ।  
माहेन्द्रेऽप्यथ माल्यवत्क्षितिधरे तद्रूपनामाधिकं गोपाभीरकसिद्धवैद्यमुखतो वैद्यैः समावेद्यताम् ॥ ७.११ ॥




ऋचूम्, ८  
{सर्पाक्ष्यादिगणः}  
सर्पाक्षी वन्ध्यकर्कोटी जलबिम्बी च जम्बुकी ।  
पुनर्नवा च मत्स्याक्षी भृङ्गराजः शतावरी ॥ ८.१ ॥  
शरपुङ्खा च मण्डूकपर्णिका ब्रह्मदण्डिका ।  
अनन्ता कुक्कुटी जङ्घा काकमाची शिखण्डिनी ॥ ८.२ ॥  
सहदेवी कपोती च विष्णुक्रान्ता कुरण्टकः ।  
महाबला नागबला मूर्वा रास्ना कुरिङ्गिनी ॥ ८.३ ॥  
फणिर्नीली प्रपुन्नाटः समङ्गामलकी तथा ।  
ज्वालिनी मेघनादश्च गोजिह्वा पद्मचारिणी ॥ ८.४ ॥  
पाठा च कोकिलाक्षश्च त्रिपत्त्रा चाखुकर्णिका ।  
एकपर्णी द्विपर्णी च त्रिपर्णी क्षीरिणी तथा ॥ ८.५ ॥  
तित्तिडी मेषशृङ्गी च तुलसी श्यामपर्णिका ।  
श्वेताद्रिपर्णिका चेति सर्पाक्ष्यादिगणो मतः ॥ ८.६ ॥  
षट्चत्वारिंशको नाम पारदस्य नियामकः ।  
इहौषधीनां पञ्चाङ्गी गृहीतव्या विधानतः ॥ ८.७ ॥  
रसादिस्वेदने मूषानयने शोधने तथा ।  
अष्टोपरि यथालाभं ग्राह्या प्रोक्तेषु कर्मसु ॥ ८.८ ॥  
अष्टकाधिकमाधिक्यं गुणानां कुरुते ध्रुवम् ।  
{व्याघ्रिकादिगणः}  
व्याघ्रिका राक्षसी वह्निश्चाण्डाली गजकर्णिका ॥ ८.९ ॥  
षट्कारी शङ्खपुष्पी च बृहती हिलमोचकः ।  
शृगालजिह्विका वह्निर्मदनी लाङ्गली तथा ॥ ८.१० ॥  
चक्रिका वज्रिणी व्याघ्री कङ्कती पुत्रजीविका ।  
कञ्चुकी चैव कर्कोटी कुमारी पद्मचारिणी ॥ ८.११ ॥  
एकवीरा रुदन्ती च लक्ष्मी नरकसा तथा ।  
उच्चटा रक्तचित्रा च नागिनी नागवल्लिका ॥ ८.१२ ॥  
सक्तुका सक्तुशृङ्गी च रक्तस्नुग्यज्ञवल्लिका ।  
शाखोटो मेषशृङ्गी च हेमली व्याघ्रपादिका ॥ ८.१३ ॥  
शमी व्याघ्रनखी सोमवल्लरी चार्कपुष्पिका ।  
केशिनी कासमारी च वृक्षराजोऽजमारिका ॥ ८.१४ ॥  
कोटराक्षी हनूमन्ती नरजीवाङ्गनायकी ।  
मालिका काकतुण्डी च मेघपुष्पी च कङ्गुणी ॥ ८.१५ ॥  
अन्या तुवरवल्ली च जगती हंसपादिका ।  
कुम्भिनी वह्निमारी च सूर्यभक्ता च वाकुची ॥ ८.१६ ॥  
रसनिर्जीवकारी च भूशुण्डी कटुतुम्बिका ।  
देवदाली विशाला च कार्पासी ब्रह्मरञ्जकम् ॥ ८.१७ ॥  
कृष्णाक्षीवं तथा कृष्णधत्तूरो वनपीलुकम् ।  
श्वेतार्को यवचिञ्चा च कारवेल्ली च दन्तिका ॥ ८.१८ ॥  
गोजिह्वा काकजङ्घा च श्वेतगुञ्जा च शम्बरा ।  
महाकाली सिताङ्कोलो मायूरश्च पटोलिका ॥ ८.१९ ॥  
व्याघ्रिकादिगणः सोऽयं रसभस्मकरः परः ।  
अत्रोक्तौषधिबीजेषु जीर्यते पारदः पृथक् ॥ ८.२० ॥  
{रक्तस्नुह्यादिगणः}  
रक्तस्नुही रुदन्ती च रक्ताग्निः सोमवल्लिका ।  
वृद्धदारु च शाखोटी मोहिन्यङ्गारवल्लिका ॥ ८.२१ ॥  
बर्हिका क्षीरमार्जारी त्रिशूला क्षीरकुक्कुटी ।  
जीमूतः काकमाची च नीलिका शङ्खपुष्पिका ॥ ८.२२ ॥  
नागवल्लीदलाकारपत्रयुक्ताल्पकन्दिनी ।  
श्रीशैलोत्था च वज्रघ्नी नागकर्णीति सा स्मृता ॥ ८.२३ ॥  
ज्योतिष्मती द्रुमज्योतिस्तृणज्योतिरथोच्चटा ।  
उदुम्बरी त्रिदण्डी च नीलज्योतिस्तथापरा ॥ ८.२४ ॥  
हेमवल्लरिका ताम्रवल्लरी चुक्र एव च ।  
त्रिदण्डी ब्रह्मदण्डी च क्रौञ्चिका स्थलपद्मिनी ॥ ८.२५ ॥  
वरा वर्तुलपर्णा च नागकण्ठी च लाङ्गली ।  
नागजिह्वार्कपत्री च काष्ठोदुम्बरिका तथा ॥ ८.२६ ॥  
कालदण्डी त्रिपर्णी च रक्तस्नुह्यादिको गणः ।  
रसबन्धे वधे शुद्धौ विहितः शम्भुना स्वयम् ॥ ८.२७ ॥  
द्रव्यैश्च स्थावरैरुपस्पर्शगन्धरसान्वितैः ।  
शोधितो मर्दितः सूतो म्रियते बध्यते सुखम् ॥ ८.२८ ॥  
{कदल्यादिगणः}  
कदली सूर्यभक्तश्च कटुकोषातकी तथा ।  
द्राविणी काकमाची च शिग्रुका क्षीरकञ्चुकी ॥ ८.२९ ॥  
नीरपिप्पलिका चेति कदल्यादिगणस्त्वयम् ।  
द्रावणः सर्वलोहानां रसादीनां च निश्चितम् ॥ ८.३० ॥  
{काकमाच्यादिगणः}  
काकमाच्यर्कपत्री च कासमर्दः कृताञ्जलिः ।  
लक्ष्मणा हंसपादी च नागिनी क्षीरनालिका ॥ ८.३१ ॥  
ताम्बूली व्यालिका ब्राह्मी कारवल्ल्यर्जुनी चरा ।  
वाराहकर्णिका मेघध्वनिश्च सहदेविका ॥ ८.३२ ॥  
तथा कुरुवकश्चेति काकमाच्यादिको गणः ।  
क्रामणाय विनिर्दिष्टा देहे लोहे रसस्य हि ॥ ८.३३ ॥  
एकवीरा महावीरा प्रयोगो हेमदण्डिका ।  
चतुर्भेदमिदं प्रोक्तं निश्चितं रसबन्धने ॥ ८.३४ ॥  
देहलोहकरं सर्वं महारोगापकर्षणम् ।  
धन्यं पुत्रप्रदं वृष्यं दर्शनस्पर्शनादिभिः ॥ ८.३५ ॥  
{एकवीरा}  
शवपत्त्रा भवेद्वल्ली पाते चैकफलान्विता ।  
एकवीरेति सा प्रोक्ता रसबन्धकरी परम् ॥ ८.३६ ॥  
{महावीरा}  
एकमेकं फलं यस्याः परे पत्रे प्रजायते ।  
प्रवालसदृशीच्छाया महावीरेति सा मता ॥ ८.३७ ॥  
{प्रयोगकन्द}  
त्रिकन्दस्त्रिशिखश्चैव वृन्तलग्नफलद्वयः ।  
वेणुपर्णसदृक्पर्णैः गजविन्ध्याचलोद्भवः ॥ ८.३८ ॥  
तस्य मध्यमकन्दो हि प्रयोगो नाम राक्षसः ।  
तेन संमर्दितः सूतो म्रियते बध्यते सुखम् ॥ ८.३९ ॥  
{हेमवल्ली}  
ताम्बूलीपत्त्रवत्पत्रा स्वर्णवर्णपयस्विनी ।  
फलपुष्पादिहीना च हेमवल्लीति सा मता ॥ ८.४० ॥  
सम्बन्धसेविता येन तन्मूत्रैर्बद्धपारदः ।  
संवत्सरधृतो वक्त्रे प्रधत्ते खेचरां गतिम् ॥ ८.४१ ॥  
{वज्रदण्डादिवर्ग}  
वज्रलशुनदण्डश्च लोहदण्डश्च ते त्रयः ।  
ब्रह्मविष्णुशिवात्मानो जगत्त्रितयरक्षकाः ॥ ८.४२ ॥  
पथ्या शुण्ठी शिला मुण्डी निर्गुण्डी च विडङ्गकम् ।  
चित्रकस्त्रिकटुर्हेम माक्षिकं विमलं तथा ॥ ८.४३ ॥  
वज्रदण्डादिवर्गोऽयं श्रेष्ठोऽतीव रसायने ।  
सर्वव्याधिहरः श्रेष्ठो जरामृत्युविनाशनः ॥ ८.४४ ॥  
{भूपाटल्यादिवर्गः}  
भूपाटली पटोली च योगारी सिंहवल्लिका ।  
शूकरी हेमवल्ली च नागधारी च मार्कवः ॥ ८.४५ ॥  
भूपाटल्यादिवर्गोऽयं रसबन्धविधायकः ।  
{पञ्चरत्नकगणः}  
पाटलेन्दीवरी चैव मन्त्रसिंहासनी तथा ॥ ८.४६ ॥  
निशाचरी च कङ्कालखेचरी पञ्चरत्नकम् ।  
देहलोहकरं सूतवधबन्धविधायकम् ।  
वलीपलितविध्वंसि सर्वव्याधिहरं परम् ॥ ८.४७ ॥




ऋचूम्, ९  
{मधुरत्रय}  
घृतं खण्डो माक्षिकं च विज्ञेयं मधुरत्रयम् ।  
{मूत्रवर्गः}  
मूत्राणि हस्तिकरभमहिषीखरवाजिनाम् ॥ ९.१ ॥  
गोऽजावीनां स्त्रियः पुंसां पुष्पं बीजं च योजयेत् ।  
{पञ्चमृत्तिका}  
इष्टिका गैरिकं लोणं भस्म वल्मीकमृत्तिका ॥ ९.२ ॥  
रसप्रयोगकुशलैः कीर्तिताः पञ्चमृत्तिकाः ।  
{क्षारत्रय}  
टङ्कणं च यवक्षारः सर्जिक्षारस्तृतीयकः ॥ ९.३ ॥  
{क्षारवर्गः}  
पलाशकदलीशिग्रुतिलापामार्गमोक्षकाः ।  
मूलकस्तिन्तिडीबोधिरक्तराजगिरिस्तथा ॥ ९.४ ॥  
कम्बलोऽपरकुड्यानि क्षारश्चैषां पृथग्विधः ।  
क्षारवर्ग इति प्रोक्तः दीपनश्च महाबलः ॥ ९.५ ॥  
रत्नादिजारणश्चापि सर्वलोहादिजारणः ।  
{अम्लवर्गः}  
अम्लवेतसजम्बीरनिम्बुकं राजनिम्बुकम् ॥ ९.६ ॥  
बदरं बीजपूरं च तिन्तिडी चुक्रिका तथा ।  
चणाम्लं काञ्जिकं तद्वदम्लिका चाम्लदाडिमम् ॥ ९.७ ॥  
करमर्दं च कोलाम्लमम्लवर्गोऽयमुच्यते ।  
रसादीनां विशुद्ध्यर्थं द्रावणे जारणे हितः ॥ ९.८ ॥  
{लवणवर्गः}  
सामुद्रं सिन्धुसंजातं काचोत्थं विडसंज्ञितम् ।  
सौवर्चलमथो रौमं चुल्लिकं च गडादि च ॥ ९.९ ॥  
लवणानामयं वर्गो रुच्यः पाचनदीपनः ।  
द्रावणः शोधनः सर्वलोहानां भस्मनामपि ॥ ९.१० ॥  
{विषवर्गः}  
शृङ्गिकं कालकूटं च वत्सनाभं च सक्तुकम् ।  
पीतं च विषवर्गोऽयं स वरः परिकीर्तितः ॥ ९.११ ॥  
{विषवर्गःः मेदिच्. प्रोपेर्तिएस्}  
रसकर्मणि शस्तोऽयं तद्बन्धनवधेऽपि च ।  
अयुक्त्या सेवितश्चायं मारयत्येव निश्चितम् ॥ ९.१२ ॥  
{उपविषवर्गः}  
लाङ्गली विषमुष्टिश्च करवीरश्च जया तथा ।  
नीलकः कनकोऽर्कश्च वर्गो ह्युपविषात्मकः ॥ ९.१३ ॥  
{उपविषःः मेदिच्. प्रोपेर्तिएस्}  
दीपनः पाचनो भेदी रसे क्वापि च युज्यते ।  
विषेषु जङ्गमाद्येषु विषं सर्पस्य नापरम् ॥ ९.१४ ॥  
{तैलवर्गः}  
तिलातसीकुसुम्भानां निम्बस्य करजस्य च ।  
राज्याः सिद्धार्थकस्यापि गुञ्जाकङ्गुणिबीजयोः ॥ ९.१५ ॥  
मधूकस्य च तैलैश्च तैलवर्गो रसे हितः ।  
{दुग्धवर्गः}  
हस्त्यश्ववनिताधेनुगर्दभीछागिकाविकाः ॥ ९.१६ ॥  
उष्ट्रिकोदुम्बराश्वत्थभानुन्यग्रोधतिल्वकः ।  
दुग्धिका स्नुग्गणं चैतत्तथैवोत्तमकर्णिका ॥ ९.१७ ॥  
एषां दुग्धैर्विनिर्दिष्टो दुग्धवर्गो रसादिषु ।  
{पित्तवर्गः}  
महिषक्रोडमत्स्यानां छागस्य च शिखण्डिनः ॥ ९.१८ ॥  
कृष्णाहिरोहितानां च मार्जारस्य च मायुभिः ।  
प्रोक्तः पित्तगणः सूतवधबन्धनभावने ॥ ९.१९ ॥  
{वसावर्गः}  
भेककूर्मवराहाहिनरमांससमुत्थया ।  
वसया च वसावर्गो रसकर्मणि शस्यते ॥ ९.२० ॥  
{विड्गणः}  
पारावतस्य चाषस्य कपोतस्य कलापिनः ।  
गृध्रस्य कुक्कुटस्यापि विनिर्दिष्टो हि विड्गणः ॥ ९.२१ ॥  
शोधनः सर्वलोहानां पुटनाल्लेपनात्खलु ।  
{रक्तवर्गः}  
कुसुम्भखदिरो लाक्षा मञ्जिष्ठा रक्तचन्दनम् ॥ ९.२२ ॥  
अद्री च बन्धुजीवं च तथा कर्पूरगन्धिनी ।  
माक्षिकं चेति विज्ञेयो रक्तवर्गोऽतिरञ्जनः ॥ ९.२३ ॥  
{पीतवर्गः}  
किंशुकः कर्णिकारश्च हरिद्राद्वितयं तथा ।  
पीतवर्गोऽयमुद्दिष्टो रसराजस्य कर्मणि ॥ ९.२४ ॥  
{श्वेतवर्गः}  
तगरः कुटजं कुन्दो गुञ्जा जीवन्तिका तथा ।  
सितोऽम्भोरुहकन्दश्च श्वेतवर्ग उदाहृतः ॥ ९.२५ ॥  
{कृष्णवर्गः}  
कदली क्रूरवल्ली च त्रिफला नीलिका नलः ।  
पङ्कः कासीसबालाम्रं कृष्णवर्ग उदाहृतः ॥ ९.२६ ॥  
रक्तवर्गादिवर्गैश्च द्रव्यं यज्जारणात्मकम् ।  
भावनीयं प्रयत्नेन तादृग्रागाप्तये खलु ॥ ९.२७ ॥  
{शोधनीयगणः}  
काचटङ्कणशिप्राभिः शोधनीयो गणो मतः ।  
सत्त्वानां बद्धसूतस्य लोहानां मलनाशनः ।  
कापालिकागणध्वंसी रसवादिभिरुच्यते ॥ ९.२८ ॥  
{मृदुकरवर्गः}  
महिषीमेषशृङ्गोऽत्र कलिङ्गोद्भवबीजयुक् ।  
शशास्थीनि च योगोऽयं लोहकाठिन्यनाशनः ॥ ९.२९ ॥  
{द्रावकवर्गः}  
गुडगुग्गुलुगुञ्जाज्यसारघैष्टङ्कणान्वितैः ।  
दुर्द्रावाखिललोहादेर्द्रावणेऽयं गणो मतः ॥ ९.३० ॥  
क्षाराः सर्वे मलं हन्युरम्लं शोधनजारणम् ।  
मान्द्यं विषाणि निघ्नन्ति स्नैग्ध्यं स्नेहाः प्रकुर्वते ॥ ९.३१ ॥




ऋचूम्, १०  
{महारसाः}  
महारसाः स्युर्घनराजावर्तवैक्रान्तसस्याः विमलाद्रिजाते ।  
तुत्थं च ताप्यं च रसायनास्ते सत्त्वानि तेषाममृतोपमानि ॥ १०.१ ॥  
{अभ्रकःः मेदिच्. प्रोपेर्तिएस्}  
गौरीतेजः परमममृतं वातपित्तक्षयघ्नं प्रज्ञोद्बोधि प्रशमितरुजं वृष्यमायुष्यमग्र्यम् ।  
बल्यं स्निग्धं रुचिदमकफं दीपनं शीतवीर्यं तत्तद्योगैः सकलगदहृद्व्योम सूतेन्द्रबन्धि ॥ १०.२ ॥  
राजहस्तादधस्ताद्यत्समानीतं घनं खनेः ।  
भवेत्तदुक्तफलदं निःसत्त्वं निष्फलं परम् ॥ १०.३ ॥  
{अभ्रकभेदाः}  
पिनाकनागमण्डूकवज्रमित्यभ्रकं मतम् ।  
श्वेतादिवर्णभेदेन प्रत्येकं तच्चतुर्विधम् ॥ १०.४ ॥  
{अभ्रःः पिनाक}  
पिनाकं पावकोत्तप्तं विमुञ्चति दलोच्चयम् ।  
तत्सेवितं मलं बद्ध्वा मारयत्येव मानवम् ॥ १०.५ ॥  
{अभ्रःः नाग}  
नागाभ्रं नागवत्कुर्यात्ध्वनिं पावकसंस्थितम् ।  
तद्भुक्तं कुरुते कुष्ठं मण्डलाख्यं न संशयः ॥ १०.६ ॥  
{अभ्रःः मण्डूक}  
उत्प्लुत्योत्प्लुत्य मण्डूकं ध्मातं पतति चाभ्रकम् ।  
तत्कुर्यादश्मरीरोगमसाध्यं शस्त्रतोऽन्यथा ॥ १०.७ ॥  
{अभ्रःः वज्र}  
वज्राभ्रं वह्निसंतप्तं निर्मुक्ताशेषवैकृतम् ।  
देहलोहकरं तत्तु सर्वरोगहरं परम् ॥ १०.८ ॥  
{अभ्रःः सुब्त्य्पेस्ःः चोलोउर्}  
श्वेतं रक्तं च पीतं च कृष्णमेवं चतुर्विधम् ।  
श्वेतं श्वेतक्रियासूक्तं रक्ताद्यं पीतकर्मणि ॥ १०.९ ॥  
चतुर्विधं वरं व्योम यद्यप्युक्तं रसायने ।  
तथापि कृष्णवर्णाभं कोटिकोटिगुणाधिकम् ॥ १०.१० ॥  
{अभ्रःः फ्य्स्. प्रोपेर्तिएस्}  
स्निग्धं पृथुदलं वह्निसहं स्याद्भारतोऽधिकम् ।  
सुखनिर्मोच्यपत्रं च तदभ्रं शस्तमीरितम् ॥ १०.११ ॥  
{अभ्रःः बद्त्य्पेस्}  
सचन्द्रं काचकिट्टाभं व्योम न ग्रासयेद्रसम् ।  
ग्रासितश्चेन्न योज्योऽसौ लोहे चैव रसायने ॥ १०.१२ ॥  
निश्चन्द्रिकं मृतं व्योम सेव्यं सर्वगदेषु च ।  
सेवितं चन्द्रिकायुक्तं मेहं मन्दानलं चरेत् ॥ १०.१३ ॥  
यैरुक्तं युक्तिनिर्मुक्तैः पत्राभ्रकरसायनम् ।  
तैर्दिष्टं कालकूटाख्यं विषं जीवनहेतवे ॥ १०.१४ ॥  
सत्त्वार्थं सेवनार्थं च योजयेच्छोधिताभ्रकम् ।  
अन्यथा त्वगुणं कृत्वा विकरोत्येव निश्चितम् ॥ १०.१५ ॥  
{अभ्रःः शोधन}  
प्रतप्तं सप्तवाराणि निक्षिप्तं काञ्जिकेऽभ्रकम् ।  
निर्दोषं जायते नूनं निक्षिप्तं वापि गोजले ॥ १०.१६ ॥  
त्रिफलाक्वथिते वापि गवां दुग्धे विशेषतः ।  
{अभ्रःः मारण}  
ततो धान्याभ्रकं कृत्वा पिष्ट्वा मत्स्याक्षिकारसैः ॥ १०.१७ ॥  
चक्रीं कृत्वा विशोष्याथ पुटेदर्धेभके पुटे ।  
पुटेदेवं हि षड्वारं पौनर्नवरसैः सह ॥ १०.१८ ॥  
अभ्रांशटङ्कणेनापि संमर्द्य कृतचक्रिकम् ।  
अर्धेभाख्यैः पुटैस्तद्वत्सप्तवारं पुटेत्खलु ॥ १०.१९ ॥  
एवं वासारसेनापि तण्डुलीयरसेन च ।  
प्रपुटेत्सप्तवाराणि पूर्वप्रोक्तविधानतः ॥ १०.२० ॥  
एवं सिद्धं घनं सर्वयोगेषु विनियोजयेत् ।  
{अभ्रःः मारण}  
पादांशटङ्कणोपेतं मत्स्याक्षीरसमर्दितम् ॥ १०.२१ ॥  
रुन्ध्यात्कोष्ठ्यां दृढं ध्मातं सत्त्वरूपं भवेद्घनम् ।  
पटचूर्णं विधायाथ गोघृतेन परिप्लुतम् ॥ १०.२२ ॥  
भर्जयेत्सप्तवाराणि चुल्लीसंस्थितखर्परे ।  
अग्निवर्णं भवेद्यावद्वारं वारं च चूर्णयेत् ॥ १०.२३ ॥  
तृणं क्षिप्तं दहेद्यावत्तावद्वा भर्जनं चरेत् ।  
ततः सगन्धकं पिष्ट्वा वटमूलकषायतः ॥ १०.२४ ॥  
पुटेद्विंशतिवाराणि वाराहेन पुटेन हि ।  
पुनर्विंशतिवाराणि त्रिफलोत्थकषायतः ॥ १०.२५ ॥  
त्रिफलामुण्डिकाभृङ्गपथ्यानीलीसुमूलकैः ।  
भावयित्वा प्रयोक्तव्यं सर्वरोगेषु मात्रया ॥ १०.२६ ॥  
सत्त्वाभ्रात्किंचिदवरं निर्विकारं गुणाधिकम् ।  
एवं चेच्छतवाराणि पुटपाकेन साधितम् ॥ १०.२७ ॥  
गुणवज्जायतेऽत्यर्थं परं पाचनदीपनम् ।  
क्षुधं करोति चात्यर्थं गुञ्जार्धमिति सेवया ।  
तत्तद्रोगहरैर्योगैः सर्वरोगनिकृन्तनम् ॥ १०.२८ ॥  
{अभ्रःः मारण}  
धान्याभ्रं कासमर्दस्य रसेन परिमर्दितम् ।  
पुटेत्तच्छतवाराणि म्रियते नात्र संशयः ॥ १०.२९ ॥  
{अभ्रःः मारण}  
तद्वन्मुस्तारसेनापि तण्डुलीयरसेन च ।  
शिवामलकसौभाग्यपिष्टं चक्रीकृताभ्रकम् ॥ १०.३० ॥  
पुटेत्तत्षष्टिवाराणि सिन्दूराभं प्रजायते ।  
क्षयाद्यनन्तरोगघ्नं भवेद्योगानुपानतः ॥ १०.३१ ॥  
{अभ्रःः मारण}  
वटमूलत्वचः क्वाथे ताम्बूलपत्रसारतः ।  
वासामत्स्याक्षिकीभ्यां वा मत्स्याक्ष्या सकठिल्लया ॥ १०.३२ ॥  
पयसा वटवृक्षस्य मर्दितं पुटितं घनम् ।  
भवेद्विंशतिवारेण सिन्दूरसदृशं घनम् ॥ १०.३३ ॥  
{अभ्रकभस्मन् (६)}  
सटङ्कणं गवां दुग्धैः पिष्टं प्रपुटितं घनम् ।  
निश्चन्द्रिकं भवेद्वारैस्त्रिंशद्भिर्गुणवत्तरम् ॥ १०.३४ ॥  
एवं सिद्धानि चाभ्राणि तालेन पुटितानि चेत् ।  
भवन्त्यतीव तीव्राणि रसादप्यधिकानि च ॥ १०.३५ ॥  
{अभ्रःः भस्मन्ःः फ्य्स्. प्रोपेर्तिएस्}  
रौक्ष्यं सौक्ष्म्यं जलप्लावः शोणवर्णसमुद्भवः ।  
विचित्रगुणदीप्तिश्च जायते बहुभिः पुटैः ॥ १०.३६ ॥  
{अभ्रःः सत्त्वःः पातन}  
कासमर्दघनध्वनिवासानां च पुनर्भुवः ।  
मत्स्याक्ष्याः कारवेल्ल्याश्च हंसपाद्या रसैः पृथक् ॥ १०.३७ ॥  
पिष्ट्वा पिष्ट्वा प्रयत्नेन शोषयेद्घर्मयोगतः ।  
खलिं गोधूमचूर्णं च क्षुद्रमत्स्यांश्च टङ्कणम् ॥ १०.३८ ॥  
प्रत्येकमभ्रकांशेन दत्त्वा चैव विमर्दयेत् ।  
मर्दने मर्दने सम्यक्शोषयेद्रविरश्मिभिः ॥ १०.३९ ॥  
पञ्चाजं पञ्चगव्यं च पञ्चमाहिषमेव च ।  
क्षिप्त्वा गोलान् प्रकुर्वीत किंचित्तिन्दुकसंमितान् ॥ १०.४० ॥  
{पञ्चाङ्ग}  
पयो दधि घृतं मूत्रं विट्च पञ्चाङ्गमुच्यते ।  
अधःपातनकोष्ठ्यां हि ध्मात्वा सत्त्वं निपातयेत् ॥ १०.४१ ॥  
{अभ्रःः सत्त्वःः पातनःः सेपरतिन्ग्किट्ट अन्द्सत्त्व}  
कोष्ठ्याः किट्टं समाहृत्य विचूर्ण्य रवकान् हरेत् ।  
तत्किट्टं स्वल्पटङ्केन गोमयेन विमर्दयेत् ॥ १०.४२ ॥  
गोलान्विधाय संशोष्य धमेद्भूयोऽपि पूर्ववत् ।  
भूयः किट्टं समाहृत्य मृदित्वा सत्त्वमाहरेत् ॥ १०.४३ ॥  
एवमेव पुनः किट्टं ध्मात्वा सत्त्वं समाहरेत् ।  
{अभ्रकसत्त्वशोधनम्}  
अथ सत्त्वकणांस्तांस्तु क्वाथयित्वाम्लकाञ्जिकैः ॥ १०.४४ ॥  
शोधनीयगणोपेतं मूषामध्ये निरुध्य च ।  
सम्यग्द्रुतं समाहृत्य द्विवारं प्रधमेत्पुनः ॥ १०.४५ ॥  
इति सिद्धं भवेत्सत्त्वं योज्यं रसरसायने ।  
{अभ्रकसत्त्वमृदुकरणम्}  
मधुतैलवसाज्येषु द्रावितं परिवापितम् ॥ १०.४६ ॥  
मृदु स्याद्दशवारेण सत्त्वं लोहादिकं खरम् ।  
{अभ्रःः सत्त्वःः fओर्मुलतिओन्}  
सत्त्वस्य गोलकं तप्तं सस्यसंयुक्तकाञ्जिके ॥ १०.४७ ॥  
निर्वाप्य तत्क्षणेनैव कण्डयेल्लोहपारया ।  
सम्प्रताप्य घनस्थूलान् कणान्क्षिप्त्वा च काञ्जिके ॥ १०.४८ ॥  
तत्क्षणेन समाहृत्य खण्डयित्वा रजश्चरेत् ।  
गोघृतेन च तच्चूर्णं भर्जयेत्पूर्ववत्त्रिधा ॥ १०.४९ ॥  
धात्रीफलरसैस्तद्वद्धात्रीपत्ररसेन वा ।  
भर्जने भर्जने कार्यं शिलापट्टेन पेषणम् ॥ १०.५० ॥  
ततः पुनर्नवावासारसैः काञ्जिकमिश्रितैः ।  
प्रपुटेद्दशवाराणि दशवाराणि गन्धकैः ॥ १०.५१ ॥  
एवं संसाधितं व्योमसत्त्वं सर्वगुणोत्तरम् ।  
यथेष्टं विनियोक्तव्यं जारणे च रसायने ॥ १०.५२ ॥  
वेल्लव्योषसमन्वितं घृतयुतं वल्लोन्मितं सेवितं दिव्याभ्रं क्षयपाण्डुरुग्ग्रहणिकाः शूलामकोष्ठामयम् ।  
जूर्तिं श्वासगदं प्रमेहमरुचिं कासामयं दुर्धरं मन्दाग्निं जठरव्यथां विजयते योगैरशेषामयान् ॥ १०.५३ ॥  
{अभ्रकद्रुतिः}  
द्रुतयो नैव निर्दिष्टाः शास्त्रे दृष्टा अपि ध्रुवम् ।  
विना शम्भोः प्रसादेन न सिध्यन्ति कथञ्चन ॥ १०.५४ ॥  
{राजावर्तःःः परीक्षा}  
राजावर्त्तोऽल्परक्तोऽरुनीलिमामिश्रितप्रभः ।  
गुरुश्च मसृणः श्रेष्ठस्तदन्यो मध्यमः स्मृतः ॥ १०.५५ ॥  
{राजावर्तःः मेदिच्. प्रोपेर्तिएस्}  
प्रमेहक्षयदुर्नामपाण्डुश्लेष्मानिलापहः ।  
दीपनः पाचनो वृष्यो राजावर्त्तो रसायनः ॥ १०.५६ ॥  
{राजावर्तःः शोधनम्}  
निम्बुद्रवैः सगोमूत्रैः सक्षारैः स्वेदिताः खलु ।  
द्वित्रिवारेण शुध्यन्ति राजावर्त्तादिधातवः ॥ १०.५७ ॥  
{राजावर्तःः मारण}  
भृङ्गाम्भो गन्धकोपेतो राजावर्त्तो विचूर्णितः ।  
पुटनात्सप्तरात्रेण राजावर्त्तो मृतो भवेत् ॥ १०.५८ ॥  
{धातु (गेन्.):: शोधन}  
सूर्यावर्त्तकवज्रकन्दकदलीकोषातकीशिग्रुकाः ।  
वन्ध्या नीरकणा घना नृपशमी ध्वांक्षी कुमारी वरा ।  
आसामेकरसेन साम्लपुटनाच्छुध्यन्ति धात्वादयः ।  
स्वेदक्लेदवधान्व्रजन्ति च पुनर्ध्माताश्च सत्त्वानि ते ॥ १०.५९ ॥  
अयं योगो हि निःशेषधातुमलविशोधनः ।  
{राजावर्त (?):: सत्त्वपातनम्}  
क्षारैश्च लवणैर्गेहधूमगुञ्जानिशाफलैः ।  
एतैर्युक्ताः शिलाश्मानः सत्त्वं मुञ्चन्त्यशेषतः ॥ १०.६० ॥  
{वैक्रान्तःः फ्य्स्. प्रोपेर्तिएस्}  
अष्टास्रश्चाष्टफलकः षट्कोणो मसृणो गुरुः ।  
शुद्धमिश्रितवर्णैश्च युक्तो वैक्रान्त उच्यते ॥ १०.६१ ॥  
{वैक्रान्तःः सुब्त्य्पेस्ःः चोलोउर्}  
श्वेतो रक्तश्च पीतश्च नीलः पारावतच्छविः ।  
श्यामलः कृष्णवर्णश्च कर्बुरश्चाष्टधा हि सः ॥ १०.६२ ॥  
{वैक्रान्तःः मेदिच्. प्रोपेर्तिएस्}  
आयुःप्रदश्च बलवर्णकरोऽतिवृष्यः प्रज्ञाप्रदः सकलदोषगदापहारी ।  
दीप्ताग्निकृत्पविसमानगुणस्तरस्वी वैक्रान्तकः खलु वपुर्बललोहकारी ॥ १०.६३ ॥  
रसायनेषु सर्वेषु पूर्वगण्यः प्रतापवान् ।  
वज्रस्थाने नियोक्तव्यो वैक्रान्तः सर्वरोगहा ॥ १०.६४ ॥  
{वैक्रान्तःः शोधन}  
कुलत्थक्वाथसंस्विन्नो वैक्रान्तः परिशुध्यति ।  
{वैक्रान्तःः मारण}  
म्रियतेऽष्टपुटैर्गन्धनिम्बूकद्रवसंयुतः ॥ १०.६५ ॥  
{वैक्रान्तःः सत्त्वपातन}  
सत्त्वपातनयोगेन मर्दितश्च वटीकृतः ।  
मूषास्थो घटिकाध्मातो वैक्रान्तः सत्त्वमुत्सृजेत् ॥ १०.६६ ॥  
{वैक्रान्तःः fओर्मुलतिओन्}  
भस्मत्वं समुपागतो विकृतको हेम्ना मृतेनान्वितः पादांशेन कणाज्यवेल्लसहितो वल्लोन्मितः सेवितः ।  
यक्ष्माणं क्षरणं च पाण्डुगुदजं श्वासं च कासामयं दुष्टां च ग्रहणीमुरःक्षतमुखान् रोगाञ्जयेद्देहकृत् ॥ १०.६७ ॥  
{वैक्रान्तःः fओर्मुलतिओन्}  
सूतभस्मार्धसंयुक्तं नीलवैक्रान्तभस्मकम् ।  
मृताभ्रसत्त्वमुभयोस्तुलितं परिमर्दितम् ॥ १०.६८ ॥  
क्षौद्राज्यसंसृतं प्रातः गुञ्जामात्रं निषेवितम् ।  
रसायनविधानेन जीवेच्चन्द्रार्कतारकम् ॥ १०.६९ ॥  
तत्तद्रोगानुपानेन यवमात्रं निषेवितम् ।  
निहन्ति सकलान्रोगान्दुस्तरानन्यभेषजैः ॥ १०.७० ॥  
त्रिसप्तदिवसैर्न्ःणां गङ्गाम्भ इव पातकम् ।  
{सस्यकःः म्य्थ्. ओरिगिन्}  
पीत्वा हालाहलं वान्तं पीतामृतगरुत्मता ॥ १०.७१ ॥  
विषेणामृतयुक्तेन गिरौ च मरुताह्वये ।  
तद्वान्तं हि घनीभूतं संजातं सस्यकं खलु ॥ १०.७२ ॥  
{सस्यःः परीक्षाःः गोओदॄउअलित्य्}  
मयूरकण्ठसच्छायं भाराढ्यमतिशस्यते ।  
विषं द्रव्ययुतं यद्वद्द्रव्याधिकगुणं भवेत् ।  
हालाहलं सुधायुक्तं सुधाधिकगुणं तथा ॥ १०.७३ ॥  
{सस्यकःः मेदिच्. प्रोपेर्तिएस्}  
निःशेषदोषविषहृद्गुदशूलशूलदुष्टाम्लपित्तकविबन्धहरं हितं च ।  
रासायनं वमनरेककरं गरघ्नं श्वित्रापहं गदितमत्र मयूरतुत्थम् ॥ १०.७४ ॥  
{सस्यक्तुत्थःः शोधन}  
दोलायन्त्रेण सुस्विन्नं सस्यकं प्रहरत्रयम् ।  
नृमहिष्यजगोमूत्रैः शुध्यत्येवं च सस्यकम् ॥ १०.७५ ॥  
{सस्यकःः मारण}  
लकुचद्रवगन्धाश्मटङ्कणेन समन्वितम् ।  
निरुध्य मूषिकामध्ये म्रियते कौक्कुटैः पुटैः ॥ १०.७६ ॥  
{सस्यकःः सत्त्वपातन}  
निम्बुद्रवाल्पटङ्काभ्यां मूषामध्ये निरुध्य च ।  
ताम्ररूपं परिध्मातं सत्त्वं मुञ्चति सस्यकम् ॥ १०.७७ ॥  
{सस्यकःः सत्त्वपातन}  
शुद्धं सस्यं शिखिक्रान्तं पूर्वभेषजसंयुतम् ।  
नलिकाध्मानयोगेन सत्त्वं मुञ्चति निश्चितम् ॥ १०.७८ ॥  
{सस्यकःः सत्त्वःः रिन्ग्}  
सत्त्वमेतत्समादाय वरभूनागसत्त्वयुक् ।  
तन्मुद्रिका कृतस्पर्शा शूलघ्नी तत्क्षणाद्भवेत् ॥ १०.७९ ॥  
चराचरं विषं भूतं डाकिनीं दृग्गतं जयेत् ।  
रामवत्सोमसेनानी मुद्रिकेति तथाक्षरम् ॥ १०.८० ॥  
मुद्रिकेयं विधातव्या दृष्टप्रत्ययकारिका ।  
हिमालयोत्तरे पार्श्वे अश्वकर्णो महाद्रुमः ॥ १०.८१ ॥  
तत्र शूलं समुत्पन्नं तत्रैव निधनं गतः ।  
मन्त्रेणानेन मुद्राम्भो निपीतं सप्तमन्त्रितम् ॥ १०.८२ ॥  
सद्यः शूलहरं प्रोक्तमिति भालुकिभाषितम् ।  
अनया मुद्रया तप्तं तैलमग्नौ सुनिश्चितम् ॥ १०.८३ ॥  
लेपितं हन्ति वेगेन शूलं यत्र क्वचिद्भवम् ।  
सद्यः सूतिकरं नार्याः सद्यो नेत्ररुजापहम् ॥ १०.८४ ॥  
{विमलःः सुब्त्य्पेस्}  
विमलस्त्रिविधः प्रोक्तो हेमाद्यस्तारपूर्वकः ।  
तृतीयः कांस्यविमलस्तत्तत्कान्त्या स लक्ष्यते ॥ १०.८५ ॥  
{विमलःः फ्य्स्. प्रोपेर्तिएस्}  
वर्तुलः कोणसंयुक्तः स्निग्धश्च फलकान्वितः ।  
{विमलःः मेदिच्. प्रोपेर्तिएस्}  
मरुत्पित्तहरो वृष्यो विमलोऽतिरसायनः ॥ १०.८६ ॥  
{विमलःः सुब्त्य्पेस्ःः उसे}  
पूर्वो हेमक्रियासूक्तो द्वितीयो रूप्यकृन्मतः ।  
तृतीयो भेषजे तेषु पूर्वः पूर्वगुणोत्तरः ॥ १०.८७ ॥  
{विमलःः शोधन}  
आटरूषजलस्विन्नो विमलो विमलो भवेत् ।  
{विमलःः मारण}  
गन्धाश्मलकुचाभ्यां स म्रियते दशभिः पुटैः ॥ १०.८८ ॥  
{विमलःः सत्त्वःः पातन}  
सटङ्कलकुचद्रावैर्मेषशृङ्गस्य भस्मना ।  
पिष्टो मूषोदरे लिप्तः संशोष्य च निरुध्य च ॥ १०.८९ ॥  
षट्प्रस्थकोकिलैर्ध्मातो विमलः सीससन्निभम् ।  
सत्त्वं मुञ्चति तद्युक्तो रसः स्यात्तु रसायनः ॥ १०.९० ॥  
{विमलःः सत्त्वःः मेदिच्. उसे}  
एतत्सत्त्वं सूतसंयुक्तं पिष्टीकृत्वा सुमर्दितम् ।  
विलीने गन्धके क्षिप्त्वा जारयेत्त्रिगुणालकम् ॥ १०.९१ ॥  
शिलां पञ्चगुणां चापि नालिकायन्त्रके खलु ।  
तारभस्म दशांशेन तावद्वैक्रान्तकं मृतम् ॥ १०.९२ ॥  
सर्वमेकत्र संचूर्ण्य पटेन परिगाल्य च ।  
निक्षिप्य कूपिकामध्ये परिपूर्य प्रयत्नतः ॥ १०.९३ ॥  
लीढो व्योषवरान्वितो विमलको युक्तो घृतैः सेवितो हन्याद्दुर्भगकृज्ज्वरान् श्वयथुकं पाण्डुप्रमेहारुचिम् ।  
मूलार्तिं ग्रहणीं च शूलमतुलं यक्ष्मामयान् कामलां सर्वान्पित्तमरुद्गदान् किमपरं योगैरशेषान् गदान् ॥ १०.९४ ॥  
{शिलाजतुःः सुब्त्य्पेस्}  
शिलाधातुर्द्विधा प्रोक्तो गोमूत्राद्यो रसायनः ।  
कर्पूरपूर्वकश्चान्यस्तत्राद्यो द्विविधः पुनः ॥ १०.९५ ॥  
ससत्त्वश्चैव निःसत्त्वस्तयोः पूर्वो गुणाधिकः ।  
{शिलाजतुःः ओरिगिन् fरों हेअतेद्रोच्क्स्}  
ग्रीष्मे तीव्रार्कतप्तेभ्यः पादेभ्यो हिमभूभृतः ॥ १०.९६ ॥  
स्वर्णरूप्यार्कगर्भेभ्यः शिलाधातुर्विनिःसरेत् ।  
{शिलाजतुःः fरों गोल्द्}  
स्वर्णगर्भगिरेर्जातं जपापुष्पनिभं गुरु ॥ १०.९७ ॥  
स स्वल्पतिक्तं सुस्वादु परमं तद्रसायनम् ।  
{शिलाजतुःः fरों सिल्वेर्}  
रूप्यगर्भगिरेर्जातं मधुरं पाण्डुरं गुरु ॥ १०.९८ ॥  
शिलाजं पित्तरोगघ्नं विशेषात्पाण्डुरोगहृत् ।  
{शिलाजतुःः fरों चोप्पेर्}  
ताम्रगर्भगिरेर्जातं नीलवर्णं घनं गुरु ॥ १०.९९ ॥  
शिलाजं कफवातघ्नं तिक्तोष्णं क्षयरोगनुत् ।  
{शिलाजतुःः तेस्तिन्ग्fओर्पुरित्य्}  
वह्नौ क्षिप्तं भवेद्यत्तु लिङ्गाकारं ह्यधूमकम् ।  
सलिलेऽथ विलीनं च तच्छुद्धं हि शिलाजतु ॥ १०.१०० ॥  
{शिलाजतुःः मेदिच्. प्रोपेर्तिएस्}  
नूनं सज्वरपाण्डुशोफशमनं मेहाग्निमान्द्यापहं मेदश्छेदकरं च यक्ष्मशमनं मूत्रामयोन्मूलनम् ।  
गुल्मप्लीहविनाशनं जठरहृच्छूलघ्नमामापहं सर्वत्वग्गदनाशनं किमपरं देहे च लोहे हितम् ॥ १०.१०१ ॥  
{शिलाजतुःः पोस्सेस्सेस्प्रोपेर्तिएसोf ओथेर्सुब्स्तन्चेस्}  
रसोपरससूतेन्द्ररत्नलोहेषु ये गुणाः ।  
वसन्ति ते शिलाधातौ जरामृत्युजिगीषया ॥ १०.१०२ ॥  
{शिलाजतुःः शोधन}  
क्षाराम्लैर्गुग्गुलूपेतैः स्वेदनीयन्त्रमध्यगैः ।  
स्वेदितं घटिकामानाच्छिलाधातुर्विशुध्यति ॥ १०.१०३ ॥  
{शिलाजतुःः मारण}  
शिलया गन्धतालाभ्यां मातुलुङ्गरसेन च ।  
पुटितं हि शिलाधातुर्म्रियतेऽष्टगिरिण्डकैः ॥ १०.१०४ ॥  
{शिलाजतुःः मृतःः मेदिच्. उसे}  
भस्मीभूतशिलोद्भवं समतुलं कान्तं च वैक्रान्तकं युक्तश्च त्रिफलाकटुत्रयघृतैर्वल्लेन तुल्यं भजेत् ।  
पाण्डौ यक्ष्मगुदे तथाग्निसदने महेषु मूत्रामये गुल्मप्लीहमहोदरे बहुविधे शूले च योन्यामये ॥ १०.१०५ ॥  
सेवेत यदि षण्मासं रसायनविधानतः ।  
वलीपलितनिर्मुक्तो जीवेद्वर्षशतं सुखी ॥ १०.१०६ ॥  
{शिलाजतुःः सत्त्वःः पातन}  
पिष्टं द्रावणवर्गेण साम्लेन गिरिसम्भवम् ।  
लिप्त्वा मूषोदरे रुद्ध्वा गाढैर्ध्मातं हि कोकिलैः ॥ १०.१०७ ॥  
सत्त्वं मुञ्चेच्छिलाधातुः स्वखनेर्लोहसन्निभम् ।  
{कर्पूरशिलाजतुःः फ्य्स्. प्रोपेर्तिएस्}  
पाण्डुरं सिकताकारं कर्पूराद्यं शिलाजतु ॥ १०.१०८ ॥  
{कर्पूरशिलाजतुःः मेदिच्. प्रोपेर्तिएस्}  
मूत्रकृच्छ्राश्मरीमेहकामलापाण्डुनाशनम् ।  
{कर्पूरशिलाजतुःः शोधन}  
एलातोयेन संस्विन्नं शुष्कं शुद्धिमुपैति तत् ॥ १०.१०९ ॥  
नैतस्य मारणं सत्त्वपातनं विहितं बुधैः ।  
{रसकःः सुब्त्य्पेस्}  
रसको द्विविधः प्रोक्तो दर्दुरः कारवेल्लकः ॥ १०.११० ॥  
सदलो दर्दुरः प्रोक्तो निर्दलः कारवेल्लकः ।  
सत्त्वपाते शुभः पूर्वो द्वितीयश्चौषधादिषु ॥ १०.१११ ॥  
{रसकःः मेदिच्. प्रोपेर्तिएस्}  
रसकः सर्वमेहघ्नः कफपित्तविनाशनः ।  
नेत्ररोगक्षयघ्नश्च लोहपारदरञ्जनः ॥ १०.११२ ॥  
{रसकःः हिघॄउअलित्य्}  
नागार्जुनेन निर्दिष्टौ रसश्च रसकावुभौ ।  
श्रेष्ठौ सिद्धरसौ स्यातां देहलोहकरौ परौ ॥ १०.११३ ॥  
रसश्च रसकश्चोभौ येनाग्निसहनौ कृतौ ।  
देहलोहमयी सिद्धिर्दासी तस्य न संशयः ॥ १०.११४ ॥  
{रसकःः शोधन}  
खर्परः परिसंतप्तः सप्तवारं निमज्जितः ।  
बीजपूररसस्यान्तर्निर्मलत्वं समश्नुते ॥ १०.११५ ॥  
{रसकःः शोधन}  
नृमूत्रे मेषमूत्रे वा तक्रे वा काञ्जिके तथा ।  
प्रताप्य मज्जितं सम्यक्खर्परं परिशुध्यति ॥ १०.११६ ॥  
{रसकःः रञ्जन wइथ्ँ}  
नरमूत्रे स्थितो मासं रसको रञ्जयेद्ध्रुवम् ।  
शुद्धं ताम्रं रसं तारं शुद्धं स्वर्णप्रभं तथा ॥ १०.११७ ॥  
{रसकसत्त्वपातन (१)}  
हरिद्रात्रिफलारालसिन्धुधूमैः सटङ्कणैः ।  
सारुष्करैश्च पादांशैः साम्लैः संमर्द्य खर्परम् ॥ १०.११८ ॥  
लिप्तं वृन्ताकमूषायां शोषयित्वा निरुध्य च ।  
मूषामुखोपरि न्यस्य खर्परं प्रधमेत्ततः ॥ १०.११९ ॥  
खर्परेऽपहृते ज्वाला भवेन्नीला सिता यदि ।  
तदा सन्दंशतो मूषां धृत्वा कृत्वा ह्यधोमुखीम् ॥ १०.१२० ॥  
शनैरास्फालयेद्भूमौ यथा नालं न भज्यते ।  
वङ्गाभं पतितं सत्त्वं तदादाय नियोजयेत् ॥ १०.१२१ ॥  
एवं हि त्रिचतुर्वारैः सर्वं सत्त्वं विनिःसरेत् ।  
{रसकसत्त्वपातन (२)}  
यद्वा जलयुतां स्थालीं निखनेत्कोष्ठिकोदरे ॥ १०.१२२ ॥  
सच्छिद्रं तन्मुखे मल्लं तन्मुखेऽधोमुखीं क्षिपेत् ।  
मूषोपरि शिखित्रांश्च प्रक्षिप्य प्रधमेद्दृढम् ॥ १०.१२३ ॥  
पतितं स्थालिकानीरे सत्त्वमादाय योजयेत् ।  
{रसकःः सत्त्वःः मारणम्}  
तत्सत्त्वं तालकोपेतं निक्षिप्य खलु खर्परे ॥ १०.१२४ ॥  
भर्जयेल्लोहदण्डेन भस्मीभवति निश्चितम् ।  
{रसकःः सत्त्वःः मृतःः मेदिच्. उसे}  
तद्भस्म मृतकान्तेन समेन सह योजितम् ॥ १०.१२५ ॥  
अष्टगुञ्जामितं चूर्णं त्रिफलाक्वाथसंयुतम् ।  
कान्तपात्रस्थितं रात्रौ तिलजप्रतिवापकम् ॥ १०.१२६ ॥  
निषेवितं निहन्त्याशु मधुमेहमपि ध्रुवम् ।  
पैत्तं क्षयं च पाण्डुं च श्वयथुं गुल्ममेव च ॥ १०.१२७ ॥  
रक्तगुल्मं च नारीणां प्रदरं सोमरोगकम् ।  
योनिरोगानशेषांश्च विषमांश्च ज्वरानपि ।  
रजःशूलं च नारीणां कासं श्वासं च हिध्मिकाम् ॥ १०.१२८ ॥  
{माक्षिक}  
माक्षिको द्विविधो हेममाक्षिकस्तारमाक्षिकः ।  
{स्वर्णमाक्षिकःः ओरिगिन्}  
तत्राद्यं माक्षिकं कान्यकुब्जोत्थं स्वर्णसन्निभम् ॥ १०.१२९ ॥  
{तारमाक्षिकःः ओरिगिन्}  
तपतीतीरसम्भूतं पञ्चवर्णसुवर्णवत् ।  
पाषाणबहुलः प्रोक्तस्ताप्याख्योऽसौ गुणाल्पकः ॥ १०.१३० ॥  
{माक्षिकःः मेदिच्. प्रोपेर्तिएस्}  
माक्षीकधातुः सकलामयघ्नः प्राणो रसेन्द्रस्य परं हि वृष्यः ।  
दुर्मेललोहद्वयमेलकश्च गुणोत्तरः सर्वरसायनाग्र्यः ॥ १०.१३१ ॥  
{माक्षिकःः शोधनम्}  
एरण्डतैललुङ्गाम्बुसिद्धे शुध्यति माक्षिकम् ।  
{माक्षिकःः शोधन}  
सिद्धं च कदलीकन्दतोये च घटिकाद्वयम् ॥ १०.१३२ ॥  
{माक्षिकःः शोधन}  
तप्तं क्षिप्तं वराक्वाथे शुद्धिमायाति माक्षिकम् ।  
{माक्षिकःः मारण}  
मातुलुङ्गाम्बुगन्धाभ्यां पिष्टं मूषोदरे स्थितम् ॥ १०.१३३ ॥  
पञ्चक्रोडपुटैर्दग्धं म्रियते माक्षिकं खलु ।  
{माक्षिकःः मारण}  
एरण्डतैलगव्याज्यैर्मातुलुङ्गरसेन च ॥ १०.१३४ ॥  
खर्परस्थं दृढं पक्वं जायते धातुसन्निभम् ।  
एवं मृतं रसे योज्यं रसायनविधावपि ॥ १०.१३५ ॥  
{माक्षिकःः सत्त्वपातन}  
त्रिंशांशनागसंयुक्तं क्षारैरम्लैश्च वर्तितम् ।  
ध्मातं प्रकटमूषायां सत्त्वं मुञ्चति माक्षिकम् ॥ १०.१३६ ॥  
{माक्षिकःः सत्त्वःः शोधन}  
सप्तवारं परिद्राव्य क्षिप्तं निर्गुण्डिकारसे ।  
माक्षीकसत्त्वसम्मिश्रं नागं नश्यति निश्चितम् ॥ १०.१३७ ॥  
गुञ्जाबीजसमच्छायं द्रुतद्रावं च सीसवत् ।  
ताप्यसत्त्वं विशुद्धं तु देहलोहकरं परम् ॥ १०.१३८ ॥  
{माक्षिकरसायन (१)}  
माक्षीकसत्त्वेन रसस्य पिष्टीं कृत्वा विलीने च बलिं निधाय ।  
संमिश्र्य संमर्द्य च खल्वमध्ये निक्षिप्य सत्त्वं द्रुतमभ्रकस्य च ॥ १०.१३९ ॥  
विधाय गोलं लवणाख्ययन्त्रे पचेद्दिनार्धं मृदुवह्निना च ।  
स्वतः सुशीतं परिचूर्ण्य सम्यग्वल्लोन्मितं खण्डविडङ्गयुक्तम् ॥ १०.१४० ॥  
संसेवितं क्षौद्रयुतं निहन्ति जरां सरोगामपमृत्युमेव ।  
दुःसाध्यरोगानपि सप्तवारैर्नैतेन तुल्योऽस्ति सुधारसोऽपि ॥ १०.१४१ ॥  
{माक्षिकरसायन (२)}  
मृतमाक्षीकपाषाणस्तदर्धं मृतमभ्रकम् ।  
तदर्धं कान्तलोहं च तदर्धं ताम्रभस्मकम् ॥ १०.१४२ ॥  
सर्वमेकत्र संमेल्य समगन्धेन योजयेत् ।  
निम्बुद्रवेण संमर्द्य प्रपुटेद्दशवारकम् ॥ १०.१४३ ॥  
वनोत्पलशतेनैव भावयेत्परिचूर्ण्य तत् ।  
व्योषबाह्लीकतोयेन वाराणामेकविंशतिम् ॥ १०.१४४ ॥  
भवेद्धि मृतमाक्षीकं सर्वव्याधिविनाशनम् ।  
क्षयं पाण्डुं च कुष्ठानि ग्रहणीं गुदजां रुजः ॥ १०.१४५ ॥  
मन्दाग्निं कामलां शोषं स्वरभङ्गमरोचकम् ।  
नानारूपान् ज्वरानुग्रानामदोषं विसूचिकाम् ॥ १०.१४६ ॥  
वातपित्तकफोद्भूतांस्तत्तद्रोगानशेषतः ।  
तत्तदौचित्ययोगेन प्रयुक्तैरनुपानकैः ।  
महारसेषु सर्वेषु ताप्यमेव वरं मतम् ॥ १०.१४७ ॥




ऋचूम्, ११  
{उपरसाः}  
गन्धाश्मतालतुवरीकुनटीसौवीरकङ्कुष्ठखेचरगैरिकनामधेयाः ।  
उक्ता बुधैरुपरसाश्च रसायनास्ते तैर्बद्धपारदवरो न रसायनः स्यात् ॥ ११.१ ॥  
{सुल्fउर्ःः सुब्त्य्पेस्}  
चतुर्धा गन्धको ज्ञेयो वर्णैः श्वेतादिभिः खलु ।  
{सुल्fउर्ःः wहिते}  
श्वेतोऽत्र खटिका प्रोक्तो लेपने लोहमारणे ॥ ११.२ ॥  
{सुल्fउर्ःः येल्लोw}  
तथा चामलसारः स्याद्यो भवेत्पीतवर्णवान् ।  
शुकपिच्छः स एव स्याच्छ्रेष्ठो रसरसायने ॥ ११.३ ॥  
{सुल्fउर्ःः रेद्}  
रक्तश्च शुकतुण्डाख्यो धातुवादविधौ वरः ।  
{सुल्fउर्ःः ब्लच्क्}  
दुर्लभः कृष्णवर्णश्च स जरामृत्युनाशनः ॥ ११.४ ॥  
{सुल्fउर्ःः मेदिच्. प्रोपेर्तिएस्}  
गन्धाश्मातिरसायनः समधुरः पाके कटूष्णान्वितः कण्डूकुष्ठविसर्पदद्रुदमनो दीप्तानलः पाचनः ।  
आमोन्मोचनशोषणो विषहरः सूतेन्द्रवीर्यप्रदो गौरीपुष्पभवस्तथा क्रिमिहरः सत्त्वात्मकः सूतजित् ॥ ११.५ ॥  
{सुल्fउर्ःः म्य्थ्. ओरिगिन्}  
बलिना सेवितः पूर्वं प्रभूतबलहेतवे ।  
वासुकिं कर्षतस्तस्य तन्मुखज्वालया द्रुता ॥ ११.६ ॥  
वसा गन्धकगन्धाढ्या सर्वतो निःसृता तनोः ।  
गन्धकत्वं च सा प्राप्ता गन्धोऽभूत्सविषस्ततः ॥ ११.७ ॥  
तस्माद्बलिवसेत्युक्तो गन्धकोऽतिमनोहरः ।  
{सुल्fउर्ःः शोधन}  
पयःस्विन्नो घटीमात्रं वारिधौतो हि गन्धकः ॥ ११.८ ॥  
गव्याज्यैर्विद्रुतो वस्त्रगालितः शुद्धिमृच्छति ।  
एवं संशोधितः सोऽयं पाषाणानम्बरे त्यजेत् ॥ ११.९ ॥  
घृते विषं तुषाकारं स्वयं पिण्डत्वमेति च ।  
इति शुद्धो हि गन्धाश्मा नागजां विकृतिं त्यजेत् ॥ ११.१० ॥  
अपथ्यादन्यथा हन्यात्पीतं हालाहलं यथा ।  
{सुल्fउर्ःः शोधन}  
गन्धको द्रावितो भृङ्गरसे क्षिप्तो विशुध्यति ॥ ११.११ ॥  
तद्रसैः सप्तधा स्विन्नो गन्धकः परिशुध्यति ।  
{गन्धकशोधनम् (३)}  
स्थाल्यां दुग्धं विनिक्षिप्य मुखे वस्त्रं निबध्य च ॥ ११.१२ ॥  
गन्धकं तत्र निक्षिप्य चूर्णितं सिकताकृतिम् ।  
छादयेत्पृथुदीर्घेण खर्परेणैव गन्धकम् ॥ ११.१३ ॥  
ज्वालयेत्खर्परस्योर्ध्वं वनच्छाणैस्तथोपलैः ।  
दुग्धे निपतितो गन्धो गलित्वा परिशुध्यति ॥ ११.१४ ॥  
इत्थं विशुद्धस्त्रिफलाज्यभृङ्गमध्वन्वितः शाणमितो हि लीढः ।  
गृध्राक्षितुल्यं कुरुतेऽक्षियुग्मं करोति रोगोज्झितदीर्घमायुः ॥ ११.१५ ॥  
{सुल्fउर्ःः द्रुति}  
कलांशव्योषसंयुक्तं गन्धकं श्लक्ष्णचूर्णितम् ।  
अरत्निमात्रे वस्त्रे तद्विप्रकीर्य विवेष्ट्य तत् ॥ ११.१६ ॥  
सूत्रेण वेष्टयित्वाथ यामं तैले निमज्जयेत् ।  
धृत्वा संदंशतो वर्तिं सर्वां प्रज्वालयेत्ततः ॥ ११.१७ ॥  
द्रुतो विनिपतेद्गन्धो बिन्दुशः काचभाजने ।  
तां द्रुतिं प्रक्षिपेत्पत्रे नागवल्ल्यास्त्रिबिन्दुकाम् ॥ ११.१८ ॥  
वल्लेन प्रमितं शुद्धं रसेन्द्रं च प्रमर्दयेत् ।  
अङ्गुल्याथ सपत्रां तां द्रुतिं सूतं च भक्षयेत् ॥ ११.१९ ॥  
करोति दीपनं तीव्रं क्षयं पाण्डुं च नाशयेत् ।  
कासं श्वासं च शूलार्तिं ग्रहणीमतिदुस्तराम् ॥ ११.२० ॥  
आमं विनाशयत्याशु लघुत्वं प्रकरोति च ।  
{सुल्fउर्ःः शुद्धःः मेदिच्. उसे}  
घृताक्ते लोहपात्रे तु विद्रुतं शुद्धगन्धकम् ॥ ११.२१ ॥  
घृताक्तदर्विकाक्षिप्तं द्विनिष्कप्रमितं भजेत् ।  
हन्ति क्षयमुखान्रोगान्कुष्ठरोगं विशेषतः ॥ ११.२२ ॥  
क्षाराम्लतैलसौवीरविदाहिद्विदलं तथा ।  
शुद्धगन्धकसेवायां त्यजेद्रोगहितेन हि ॥ ११.२३ ॥  
{सुल्fउर्ःः मेदिच्. उसे (कुष्ठ)}  
गन्धकस्तुल्यमरिचः षड्गुणस्त्रिफलान्वितः ।  
घृष्टः शम्पाकमूलेन पीतश्चाखिलकुष्ठहा ॥ ११.२४ ॥  
तन्मूलं सलिले पिष्टं लेपयेत्प्रत्यहं तनौ ।  
दृष्टप्रत्यययोगोऽयं सर्वत्राप्रतिवीर्यवान् ॥ ११.२५ ॥  
श्रीमता सोमदेवेन सम्यगत्र प्रकीर्तितः ।  
{सुल्fउर्ःः मेदिच्. उसे (स्किन् दिसेअसेस्)}  
द्विनिष्कप्रमितं गन्धं पीत्वा तैलेन संयुतम् ॥ ११.२६ ॥  
अथापामार्गतोयेन सतैलमरिचेन च ।  
विलिप्य सकलं देहं तिष्ठेद्घर्मे ततः परम् ॥ ११.२७ ॥  
तक्रभक्तं च भुञ्जीत तृतीये प्रहरे खलु ।  
भजेद्रात्रौ तथा वह्निं समुत्थाय ततः प्रगे ॥ ११.२८ ॥  
महिषीछगणैर्लिप्त्वा स्नायाच्छीतेन वारिणा ।  
ततोऽभ्यज्य घृतैर्देहं स्नायात्पथ्योष्णवारिणा ॥ ११.२९ ॥  
अमुना क्रमयोगेन विनश्यत्यतिवेगतः ।  
दुर्जया बहुकालीना पामा कण्डूः सुनिश्चितम् ॥ ११.३० ॥  
गन्धकस्य प्रयोगाणां सहस्रं तन्न कीर्तितम् ।  
ग्रन्थविस्तरभीतेन सोमदेवमहीभुजा ॥ ११.३१ ॥  
{हरितालम्ःः सुब्त्य्पेस्}  
हरितालं द्विधा प्रोक्तं पत्राख्यं पिण्डसंज्ञितम् ।  
{पत्त्रतालकःः फ्य्स्. प्रोपेर्तिएस्}  
स्वर्णवर्णं गुरु स्निग्धं तनुपत्रं च भासुरम् ॥ ११.३२ ॥  
तत्पत्रतालकं प्रोक्तं बहुपत्रं रसायनम् ।  
{पिण्डतालकःः फ्य्स्. प्रोपेर्तिएस्}  
निष्पत्रं पिण्डसदृशं स्वल्पसत्त्वं तथा गुरु ।  
स्त्रीपुष्पहरणं तत्तु गुणाल्पं पिण्डतालकम् ॥ ११.३३ ॥  
{हरितालःः मेदिच्. प्रोपेर्तिएस्}  
श्लेष्मवातविषरक्तभूतनुत्केवलं च खलु पुष्पहृत्स्त्रियः ।  
स्निग्धमुष्णकटुकं च दीपनं कुष्ठहारि हरितालमुच्यते ॥ ११.३४ ॥  
{हरितालःः शोधनम्}  
स्विन्नं कूष्माण्डतोये वा तिलक्षारजलेऽपि वा ।  
तोये वा चूर्णसंयुक्ते दोलायन्त्रेण शुध्यति ॥ ११.३५ ॥  
{हरितालःः सत्त्वःः पातन}  
कुलत्थक्वाथसौभाग्यमहिष्याज्यदधिप्लुतम् ।  
स्थाल्यां क्षिप्त्वा पिदध्याच्च मल्लेन छिद्रयोगिना ॥ ११.३६ ॥  
सम्यङ्निरुध्य शिखिनं ज्वालयेत्क्रमवर्धितम् ।  
एकप्रहरमात्रं हि रन्ध्रमाच्छाद्य गोमयैः ॥ ११.३७ ॥  
यामान्ते छिद्रमुद्घाट्य दृष्टे धूमे च पाण्डुरे ।  
शीतां स्थालीं समुत्तार्य सत्त्वमुत्कृष्य चाहरेत् ॥ ११.३८ ॥  
सर्वपाषाणसत्त्वानां प्रकाराः सन्ति कोटिशः ।  
ग्रन्थविस्तारभीत्या ते लिखिता न मया खलु ॥ ११.३९ ॥  
सर्वत्र सुकरं यच्च सुलभं फलदायकम् ।  
रसोपरसलोहेषु तदेवात्र निगद्यते ॥ ११.४० ॥  
{पत्त्रतालःः सत्त्वःः पातन}  
पत्त्रालकं रवेर्दुग्धैर्दिनमेकं विमर्दयेत् ।  
क्षिप्त्वा षोडशिकां तैले मिश्रयित्वा ततः पचेत् ॥ ११.४१ ॥  
अनावृते प्रदेशे च सप्तयामावधि ध्रुवम् ।  
स्वाङ्गशीतमधःस्थं च सत्त्वं श्वेतं समाहरेत् ॥ ११.४२ ॥  
{हरितालःः सत्त्वःः पातन}  
छागलस्याथ बालस्य मलेन च समन्वितम् ।  
तालकं दिवसद्वन्द्वं मर्दयित्वा प्रयत्नतः ॥ ११.४३ ॥  
युक्तं द्रावणवर्गेण काचकूप्यां विनिक्षिपेत् ।  
त्रिधा तां च मृदा लिप्त्वा परिशोष्य खरातपे ॥ ११.४४ ॥  
ततः खर्परकच्छिद्रे तामर्धां चैव कूपिकाम् ।  
प्रवेश्य ज्वालयेदग्निं द्वादशप्रहरावधिम् ॥ ११.४५ ॥  
कूपीकण्ठे स्थितं सत्त्वं शुभ्रं शीते समाहरेत् ।  
{हरितालःः सत्त्वःः पातन}  
पलार्धप्रमितं तालं बद्ध्वा वस्त्रे सिते दृढे ॥ ११.४६ ॥  
बलिनालिप्य यत्नेन त्रिवारं परिशोषयेत् ।  
द्राविते त्रिपले ताम्रे क्षिपेत्तालकपोट्टलीम् ॥ ११.४७ ॥  
भस्मनाच्छादयेच्छीघ्रं ताम्रेणावेष्टितं सितम् ।  
मृदुलं सत्त्वमादद्यात्प्रोक्तं रसरसायने ॥ ११.४८ ॥  
{तुवरीःः ओरिगिन्}  
सौराष्ट्रखनिसम्भूता मृत्स्ना या तुवरी मता ।  
वस्त्रेषु लिप्यते यासौ मञ्जिष्ठारागबन्धिनी ॥ ११.४९ ॥  
{तुवरीःः सुब्त्य्पेस्}  
फटिका फुल्लिका चेति द्विविधा परिकीर्तिता ।  
{फटिकाःः फ्य्स्., मेदिच्. प्रोपेर्तिएस्}  
ईषत्पीता गुरुस्निग्धा पीतिका विषनाशिनी ॥ ११.५० ॥  
व्रणकुष्ठहरा सर्वकुष्ठघ्नी च विशेषतः ।  
{फुल्लिकाःः फ्य्स्., मेदिच्. प्रोपेर्तिएस्}  
निर्भारा शुभ्रवर्णा च स्निग्धा साम्ला परा मता ।  
सा फुल्लतुवरी प्रोक्ता लेपाच्छीघ्रं चरेदयः ॥ ११.५१ ॥  
{तुवरीःः मेदिच्. प्रोपेर्तिएस्}  
काङ्क्षी कषाया कटुकाम्लकण्ठ्या केश्या व्रणघ्नी विषनाशिनी च ।  
श्वित्रापहा नेत्रहिता त्रिदोषशान्तिप्रदा पारदजारिणी च ॥ ११.५२ ॥  
{तुवरीशोधन}  
तुवरी काञ्जिके क्षिप्ता त्रिदिनाच्छुद्धिमृच्छति ।  
{तुवरीःः सत्त्वःः पातन}  
क्षाराम्लैर्मर्दिता ध्माता सत्त्वं मुञ्चति निश्चितम् ॥ ११.५३ ॥  
{मनःशिलाःः सुब्त्य्पेस्}  
मनःशिला त्रिधा प्रोक्ता श्यामाङ्गी कणवीरिका ।  
खण्डाख्या चेति तद्रूपं विविच्य परिकथ्यते ॥ ११.५४ ॥  
{श्यामाङ्गीःः फ्य्स्. प्रोपेर्तिएस्}  
श्यामा रक्ता सगौरा च भाराढ्या श्यामिका मता ।  
{कणवीरिकाःः फ्य्स्. प्रोपेर्तिएस्}  
तेजस्विनी च निर्गौरा ताम्राभा कणवीरिका ॥ ११.५५ ॥  
{खण्डःः फ्य्स्. प्रोपेर्तिएस्}  
चूर्णीभूतातिरक्ताङ्गी सभारा खण्डपूर्विका ।  
उत्तरोत्तरतः श्रेष्ठा भूरिसत्त्वा प्रकीर्तिता ॥ ११.५६ ॥  
{मनःशिलाःः मेदिच्. प्रोपेर्तिएस्}  
मनःशिला सर्वरसायनाग्र्या तिक्ता कटूष्णा कफवातहन्त्री ।  
सत्त्वात्मिका भूतविषाग्निमान्द्यकण्डूतिकोठक्षयहारिणी च ॥ ११.५७ ॥  
{मनःशिलाःः शोधन}  
अगस्त्यपत्रतोयेन भाविता सप्तवारकम् ।  
शृङ्गवेररसैर्वापि विशुध्यति मनःशिला ॥ ११.५८ ॥  
{मनःशिलाःः सत्त्वःः पातन}  
अष्टमांशेन किट्टेन गुडगुग्गुलुसर्पिषा ।  
कोष्ठ्यां रुद्ध्वा दृढं ध्माता सत्त्वं मुञ्चेन्मनःशिला ॥ ११.५९ ॥  
{मनःशिलाःः सत्त्वःः पातन}  
भूनागधौतसौभाग्यमदनैश्च विमर्दितैः ।  
कारवेल्लीदलाम्भोभिर्मूषां कृत्वात्र निक्षिपेत् ॥ ११.६० ॥  
शिलां क्षाराम्लनिष्पिष्टां प्रधमेत्तदनन्तरम् ।  
घटिकाद्वयमात्रं हि ध्माता सत्त्वं त्यजत्यसौ ॥ ११.६१ ॥  
{अञ्जनःः सुब्त्य्पेस्}  
सौवीरमञ्जनं प्रोक्तं रसाञ्जनमतः परम् ।  
स्रोतोऽञ्जनं तदन्यच्च पुष्पाञ्जनकमेव च ।  
नीलाञ्जनं हि तेषां च स्वरूपमिह वर्ण्यते ॥ ११.६२ ॥  
{सौवीरःः फ्य्स्. प्रोपेर्तिएस्}  
सौवीरमञ्जनं धूम्रं रक्तपित्तहरं हिमम् ।  
वमिहिध्माक्षिरोगघ्नं व्रणशोधनरोपणम् ॥ ११.६३ ॥  
{रसाञ्जनःः फ्य्स्., मेदिच्. प्रोपेर्तिएस्}  
रसाञ्जनं च पीताभं विषरक्तगदापहम् ।  
श्वासहिध्मापहं वर्ण्यं वातपित्तास्रनाशनम् ॥ ११.६४ ॥  
{स्रोतोञ्जनःः मेदिच्. प्रोपेर्तिएस्}  
स्रोतोऽञ्जनं हिमं स्निग्धं कषायं स्वादु लेखनम् ।  
नेत्र्यं हिध्माविषच्छर्दिकफपित्तास्रकोपनुत् ॥ ११.६५ ॥  
{पुष्पाञ्जनःः मेदिच्. प्रोपेर्तिएस्}  
पुष्पाञ्जनं सितं स्निग्धं हिमं सर्वाक्षिरोगनुत् ।  
अतिदुर्धरहिध्माघ्नं विषज्वरगदापहम् ॥ ११.६६ ॥  
{नीलाञ्जनःः मेदिच्. प्रोपेर्तिएस्}  
नीलाञ्जनं गुरु स्निग्धं नेत्र्यं दोषत्रयापहम् ।  
रसायनं सुवर्णघ्नं लोहमार्दवकारकम् ॥ ११.६७ ॥  
{अञ्जनःः शोधन}  
अञ्जनानि विशुध्यन्ति भृङ्गराजदलद्रवैः ।  
{अञ्जनःः सत्त्वःः पातन}  
मनोह्वासत्त्ववत्सत्त्वमञ्जनानां समाहरेत् ॥ ११.६८ ॥  
{कङ्कुष्ठःः प्लचे ओf दिस्चोवेर्य्}  
हिमवत्पादशिखरे कङ्कुष्ठमुपजायते ।  
{कङ्कुष्ठःः सुब्त्य्पेस्}  
तत्रैकं नलिकाख्यं हि तदन्यद्रेणुकं मतम् ॥ ११.६९ ॥  
{नलिकाःः फ्य्स्. प्रोपेर्तिएस्}  
पीतप्रभं गुरु स्निग्धं श्रेष्ठं कङ्कुष्ठमादिमम् ।  
{रेणुकःः फ्य्स्. प्रोपेर्तिएस्}  
श्यामं पीतं लघु त्यक्तसत्त्वं नेष्टं हि रेणुकम् ॥ ११.७० ॥  
{कङ्कुष्ठःः ओरिगिन् fरोम् fएचेस्}  
केचिद्वदन्ति कङ्कुष्ठं सद्यो जातस्य दन्तिनः ।  
वर्चः स श्यामपीताभं रेचनं परिकथ्यते ॥ ११.७१ ॥  
कतिचित्तेजिवाहानां नालं कङ्कुष्ठसंज्ञकम् ।  
वदन्ति श्वेतपीताभं तदतीव विरेचनम् ॥ ११.७२ ॥  
{कङ्कुष्ठःः मेदिच्. प्रोपेर्तिएस्}  
रसे रसायने श्रेष्ठं निःसत्त्वं बहुवैकृतम् ।  
कङ्कुष्ठं तिक्तकटुकं वीर्योष्णं चातिरेचनम् ॥ ११.७३ ॥  
व्रणोदावर्त्तशूलार्त्तिगुल्मप्लीहगुदार्त्तिहृत् ।  
{कङ्कुष्ठःः शोधन}  
कङ्कुष्ठं शुद्धिमायाति त्रिधा श्रेष्ठाम्बुभावितम् ॥ ११.७४ ॥  
{कङ्कुष्ठःः सत्त्वःः पातन}  
सत्त्वाकर्षोऽस्य न प्रोक्तो यस्मात्सत्त्वमयं हि तत् ।  
{कङ्कुष्ठःः मेदिच्. उसे}  
भजेदेनं विरेकार्थं ग्राहिभिर्यवमात्रया ॥ ११.७५ ॥  
नाशयेदामपूर्तिं च विरिच्य क्षणमात्रतः ।  
भक्षितः सह ताम्बूलैर्विरेच्याशु विनाशयेत् ॥ ११.७६ ॥  
बर्बूरीमूलिकाक्वाथजीरसौभाग्यकं समम् ।  
कङ्कुष्ठविषनाशाय भूयो भूयः पिबेन्नरः ॥ ११.७७ ॥  
{कासीसःः सुब्त्य्पेस्}  
कासीसं वालुकाद्येकं पुष्पपूर्वमथापरम् ।  
{वालुकाकासीसःः मेदिच्. प्रोपेर्तिएस्}  
क्षाराम्लं गुरु धूमाभं सोष्णवीर्यं विषापहम् ।  
वालुकापूर्वकासीसं श्वित्रघ्नं केशरञ्जनम् ॥ ११.७८ ॥  
{पुष्पकासीसःः मेदिच्. प्रोपेर्तिएस्}  
पुष्पादिकासीसमतिप्रसिद्धं सोष्णं कषायाम्लमतीव नेत्र्यम् ।  
विषानिलश्लेष्मगदव्रणघ्नं श्वित्रक्षयघ्नं कचरञ्जनं च ॥ ११.७९ ॥  
{कासीसःः शोधन}  
सकृद्भृङ्गाम्बुना क्लिन्नं कासीसं निर्मलं भवेत् ।  
{कासीसःः सत्त्वःः पातनम्}  
तुवरीसत्त्ववत्सत्त्वमेतस्यापि समाहरेत् ॥ ११.८० ॥  
{कासीससेवनम्}  
बलिना हतकासीसं कान्तं कासीसमारितम् ।  
उभयं समभागं हि त्रिफलावेल्लसंयुतम् ॥ ११.८१ ॥  
विषमांशघृतक्षौद्रप्लुतं शाणमितं प्रगे ।  
सेवितं हन्ति वेगेन श्वित्रपाण्डुक्षयामयान् ॥ ११.८२ ॥  
गुल्मप्लीहगदं शूलं मूत्ररोगमशेषतः ।  
रसायनविधानेन सेवितं वत्सरावधि ॥ ११.८३ ॥  
आमसंशोषणं श्रेष्ठं मन्दाग्निपरिदीपनम् ।  
पलितं वलिभिः सार्धं विनाशयति निश्चितम् ॥ ११.८४ ॥  
{गैरिकःः सुब्त्य्पेस्}  
पाषाणगैरिकं चैकं द्वितीयं स्वर्णगैरिकम् ।  
{पाषाणगैरिकःः फ्य्स्. प्रोपेर्तिएस्}  
पाषाणगैरिकं प्रोक्तं कठिनं ताम्रवर्णकम् ॥ ११.८५ ॥  
{पाषाणगैरिकःः मेदिच्. प्रोपेर्तिएस्}  
स्वादु स्निग्धं हिमं नेत्र्यं कषायं रक्तपित्तनुत् ॥ ११.८६ ॥  
{स्वर्णगैरिकःः मेदिच्. प्रोपेर्तिएस्}  
हिध्मावमिविषघ्नं च रक्तघ्नं स्वर्णगैरिकम् ।  
पाषाणगैरिकं चान्यत्पूर्वस्मादल्पकं गुणैः ॥ ११.८७ ॥  
{गैरिकःः शोधन}  
गैरिकं हि गवां दुग्धैर्भावितं शुद्धिमृच्छति ।  
{गैरिकःः सत्त्वःः पातन}  
गैरिकं सत्त्वरूपं हि नन्दिना परिकीर्तितम् ॥ ११.८८ ॥  
कैरप्युक्तं पतेत्सत्त्वं क्षाराम्लस्विन्नगैरिकात् ।  
उपतिष्ठति सूतेन्द्रमेकत्वं गुणवत्तरम् ॥ ११.८९ ॥  
{साधारणरसाः}  
कम्पिल्लश्चापरो गौरीपाषाणो नवसारकः ।  
कपर्दो वह्निजारश्च गिरिसिन्दूरहिङ्गुलौ ॥ ११.९० ॥  
बोद्दारशृङ्गमित्यष्टौ साधारणरसा मताः ।  
रससिद्धिकराः प्रोक्ता नागार्जुनपुरःसरैः ॥ ११.९१ ॥  
{कम्पिल्लःः फ्य्स्. प्रोपेर्तिएस्, प्लचे ओf दिस्चोवेर्य्}  
इष्टिकाचूर्णसंकाशश्चन्द्रिकाढ्योऽतिरेचनः ।  
सौराष्ट्रदेशसम्भूतः स हि कम्पिल्लको मतः ॥ ११.९२ ॥  
{कम्पिल्लःः मेदिच्. प्रोपेर्तिएस्}  
पित्तव्रणाध्मानविबन्धनिघ्नः श्लेष्मोदरार्त्तिकृमिगुल्मवैरी ।  
मूलामशूलज्वरशोफहारी कम्पिल्लको रेच्यगदापहारी ॥ ११.९३ ॥  
{गौरीपाषाणःः फ्य्स्. प्रोपेर्तिएस्}  
गौरीपाषाणकः पीतो विकटो हतचूर्णकः ।  
{गौरीपाषाणःः मेदिच्. प्रोपेर्तिएस्}  
रसबन्धकरः स्निग्धो दोषघ्नो रसवीर्यकृत् ॥ ११.९४ ॥  
{नवसारःः प्रोदुच्तिओन्}  
करीरपीलुकाष्ठेषु पच्यमानेषु चोद्भवः ।  
क्षारोऽसौ नवसारः स्याच्चूलिकालवणाभिधः ॥ ११.९५ ॥  
इष्टिकादहने जातं पाण्डुरं लवणं लघु ।  
तदुक्तं नवसाराख्यं चूलिकालवणं च तत् ॥ ११.९६ ॥  
{नवसारःः मेदिच्. प्रोपेर्तिएस्}  
रसेन्द्रजारणं लोहद्रावणं जठराग्निकृत् ।  
गुल्मप्लीहास्यशोषघ्नं भुक्तमांसादिजारणम् ।  
विडाख्यं च त्रिदोषघ्नं चूलिकालवणं मतम् ॥ ११.९७ ॥  
{मोनेय्चोwरिएःः फ्य्स्. प्रोपेर्तिएस्}  
पीताभा ग्रन्थिला पृष्ठे दीर्घवृन्ता वराटिका ।  
रसवैद्यैर्विनिर्दिष्टा सा चराचरसंज्ञिका ॥ ११.९८ ॥  
{मोनेय्चोwरिएःः परीक्षा}  
सार्धनिष्कमिता श्रेष्ठा निष्कभारा च मध्यमा ।  
पादोननिष्कभारा च कनिष्ठा परिकीर्तिता ॥ ११.९९ ॥  
{मोनेय्चोwरिएःः मेदिच्. प्रोपेर्तिएस्}  
परिणामादिशूलघ्नी ग्रहणीक्षयनाशिनी ।  
कटूष्णा दीपनी वृष्या नेत्र्या वातकफापहा ॥ ११.१०० ॥  
रसेन्द्रजारणे प्रोक्ता बिडद्रव्येषु शस्यते ।  
{चोwरिएस्(गेन्.):: मेदिच्. प्रोपेर्तिएस्}  
तदन्ये तु वराटाः स्युर्गुरवः श्लेष्मपित्तलाः ॥ ११.१०१ ॥  
हत्वा हत्वा गुणान् भूयो विकारान् कुर्वते न हि ।  
{मोनेय्चोwरिएःः शोधन}  
वराटाः काञ्जिके स्विन्ना यामाच्छुद्धिमवाप्नुयुः ॥ ११.१०२ ॥  
{अग्निजारःः ओरिगिन्}  
समुद्रेणाग्निनक्रस्य जरायुर्बहिरुज्झितः ।  
संशुष्को भानुतापेन सोऽग्निजार इति स्मृतः ॥ ११.१०३ ॥  
{अग्निजारःः शोधन}  
तदब्धिक्षारसंशुद्धं तस्माच्छुद्धिर्न हीष्यते ।  
{अग्निजारःः मेदिच्. प्रोपेर्तिएस्}  
अग्निजारस्त्रिदोषघ्नो धनुर्वातादिवातनुत् ।  
वर्धनो रसवीर्यस्य दीपनो जारणस्तथा ॥ ११.१०४ ॥  
{गिरिसिन्दूरःः ओरिगिन्}  
महगिरिषु चाल्पीयः पाषाणान्तः स्थितो रसः ।  
शुष्कः शोणः स निर्दिष्टो रससिन्दूरसंज्ञया ॥ ११.१०५ ॥  
{गिरिसिन्दूरःः मेदिच्. प्रोपेर्तिएस्}  
त्रिदोषशमनं भेदि रसबन्धनमग्रिमम् ।  
देहलोहकरं नेत्र्यं गिरिसिन्दूरमीरितम् ॥ ११.१०६ ॥  
{हिङ्गुलःः सुब्त्य्पेस्}  
हिङ्गुलः शुकतुण्डाख्यो हंसपाकस्तथापरः ।  
{शुकतुण्डःः प्रोपेर्तिएस्}  
प्रथमोऽल्पगुणस्तत्र चर्मारः स निगद्यते ॥ ११.१०७ ॥  
{हंसपाकःः फ्य्स्. प्रोपेर्तिएस्}  
श्वेतरेखः प्रवालाभो हंसपाकः स ईरितः ।  
{दरदःः मेदिच्. प्रोपेर्तिएस्}  
हिङ्गुलः सर्वदोषघ्नो दीपनोऽतिरसायनः ॥ ११.१०८ ॥  
सर्वरोगहरो वृष्यो जारणायातिशस्यते ।  
{हिङ्गुलाकृष्ट}  
एतस्मादाहृतः सूतो जीर्णगन्धसमो गुणैः ॥ ११.१०९ ॥  
{दरदःः शोधन}  
सप्तकृत्वार्द्रकद्रावैर्लकुचस्याम्बुनापि वा ।  
शोषितो भावयित्वा च निर्दोषो जायते खलु ॥ ११.११० ॥  
{बोद्दारशृङ्गःः प्लचे ओf दिस्चोवेर्य्}  
सदलं पीतवर्णं च भवेद्गुर्जरमण्डले ।  
अर्बुदस्य गिरेः पार्श्वे जातं बोद्दारशृङ्गकम् ॥ ११.१११ ॥  
{उदारशृङ्गःः मेदिच्. प्रोपेर्तिएस्}  
सीससत्त्वं मरुच्छ्लेष्मशमनं पुंगदापहम् ।  
रसबन्धनमुत्कृष्टं केशरञ्जनमुत्तमम् ॥ ११.११२ ॥  
{साधारणरसःः शोधन}  
साधारणरसाः सर्वे मातुलुङ्गद्रवाम्बुना ।  
त्रिवारं भाविताः शुष्का भवेयुर्दोषवर्जिताः ॥ ११.११३ ॥  
{साधारणरसःः सत्त्वःः शोधन}  
यानि कानि च सत्त्वानि तानि शुध्यन्त्यशेषतः ।  
ध्मातानि शुद्धिवर्गेण मिलन्ति च परस्परम् ॥ ११.११४ ॥




ऋचूम्, १२  
{जेwएल्स्}  
माणिक्यमुक्ताफलविद्रुमाणि तार्क्ष्यं च पुष्पं भिदुरं च नीलम् ।  
गोमेदकं चाथ विदूरकं च क्रमेण रत्नानि नवग्रहाणाम् ॥ १२.१ ॥  
ग्रहानुमैत्र्या कुरुविन्दपुष्पप्रवालमुक्ताफलतार्क्ष्यवज्रम् ।  
नीलाख्यगोमेदविदूरकं च क्रमेण मुद्राधृतमिष्टसिद्ध्यै ॥ १२.२ ॥  
रसे रसायने दाने धारणे च देवतार्चने ।  
सुलक्ष्माणि सुजातीनि रत्नान्युक्तानि सिद्धये ॥ १२.३ ॥  
{रुब्य्ःः सुब्त्य्पेस्}  
माणिक्यं पद्मरागाख्यं द्वितीयं नीलगन्धि च ।  
{रुब्य्ःः परीक्षाःः गोओदॄउअलित्य्}  
शीतं कुशेशयच्छायं स्वच्छं स्निग्धं गुरु स्फुटम् ॥ १२.४ ॥  
वृत्तायत्तं समगात्रं माणिक्यं श्रेष्ठमुच्यते ।  
{नीलगन्धिःः परीक्षा}  
नीलं गङ्गाम्बुसम्भूतं नीलगर्भारुणच्छवि ।  
पूर्वमाणिक्यवच्छ्रेष्ठं माणिक्यं नीलगन्धि तत् ॥ १२.५ ॥  
{रुब्य्ःः परीक्षाःः बदॄउअलित्य्}  
रन्ध्रकार्कश्यमालिन्यरौक्ष्यवैशद्यसंयुतम् ।  
चिपिटं लघु वक्रं च माणिक्यं दुष्टमष्टधा ॥ १२.६ ॥  
{रुब्य्ःः मेदिच्. प्रोपेर्तिएस्}  
माणिक्यं दीपनं वृष्यं कफवातक्षयार्तिहृत् ।  
भूतवैतालपापघ्नं कर्मजव्याधिनाशनम् ॥ १२.७ ॥  
{मौक्तिकःः परीक्षाःः गोओदॄउअलित्य्}  
ह्लादि श्वेतं लघु स्निग्धं रश्मिवन्निर्मलं महत् ।  
ख्यातं तोयप्रभं वृत्तं मौक्तिकं नवधा शुभम् ॥ १२.८ ॥  
{मौक्तिकःः परीक्षाःः बदॄउअलित्य्}  
रूक्षाङ्गं निर्जलं श्यामं ताम्राभं लवणोपमम् ।  
अर्धशुभ्रं च विकटं ग्रन्थिलं मौक्तिकं त्यजेत् ॥ १२.९ ॥  
{पेअर्ल्ःः मेदिच्. प्रोपेर्तिएस्}  
कफपित्तक्षयध्वंसि कासश्वासाग्निमान्द्यनुत् ।  
पुष्टिदं वृष्यमायुष्यं दाहघ्नं मौक्तिकं मतम् ॥ १२.१० ॥  
{चोरल्ःः परीक्षाःः गोओदॄउअलित्य्}  
पक्वबिम्बफलच्छायं वृत्तायत्तमवक्रकम् ।  
स्निग्धमव्रणकं स्थूलं प्रवालं सप्तधा मतम् ॥ १२.११ ॥  
{चोरल्ःः परीक्षाःः बदॄउअलित्य्}  
पाण्डुरं धूसरं रूक्षं सव्रणं कोटरान्वितम् ।  
निर्भारं शुभ्रवर्णं च प्रवालं नेष्यतेऽष्टधा ॥ १२.१२ ॥  
{चोरल्ःः मेदिच्. प्रोपेर्तिएस्}  
क्षयपित्तास्रकासघ्नं दीपनं पाचनं लघु ।  
विषभूतादिशमनं विद्रुमं नेत्ररोगनुत् ॥ १२.१३ ॥  
{एमेरल्द्ःः परीक्षाःः गोओदॄउअलित्य्}  
हरिद्वर्णं गुरु स्निग्धं स्फुरद्रश्मिचयं शुभम् ।  
मसृणं भासुरं तार्क्ष्यं गात्रं सप्तगुणं मतम् ॥ १२.१४ ॥  
{एमेरल्द्ःः परीक्षाःः बदॄउअलित्य्}  
कपिशं कर्कशं नीलं पाण्डु कृष्णं सलाघवम् ।  
चिपिटं विकटं कृष्णं रूक्षं तार्क्ष्यं न शस्यते ॥ १२.१५ ॥  
{एमेरल्द्ःः मेदिच्. प्रोपेर्तिएस्}  
ज्वरछर्दिविषश्वाससन्निपाताग्निमान्द्यनुत् ।  
दुर्नामपाण्डुशोफघ्नं तार्क्ष्यमोजोविवर्धनम् ॥ १२.१६ ॥  
{पुष्परागःः परीक्षाःः गोओदॄउअलित्य्}  
पुष्परागं गुरु स्निग्धं स्वच्छं स्थूलं समं मृदु ।  
कर्णिकारप्रसूनाभं मसृणं शुभमष्टधा ॥ १२.१७ ॥  
{पुष्परागःः परीक्षाःः बदॄउअलित्य्}  
निष्प्रभं कर्कशं रूक्षं पीतं श्यामं नतोन्नतम् ।  
कपिलं कपिशं पाण्डु पुष्परागं परित्यजेत् ॥ १२.१८ ॥  
{पुष्परागःः मेदिच्. प्रोपेर्तिएस्}  
पुष्परागं विषछर्दिकफवाताग्निमान्द्यनुत् ।  
दाहकुष्ठप्रशमनं दीपनं लघु पाचनम् ॥ १२.१९ ॥  
{वज्रःः सुब्त्य्पेस्ःः गेन्देर्}  
वज्रं च त्रिविधं प्रोक्तं नरो नारी नपुंसकम् ।  
पूर्वं पूर्वं महाश्रेष्ठं रसवीर्यविपाकतः ॥ १२.२० ॥  
{वज्रःः पुंवज्र}  
अष्टास्रं चाष्टफलकं षट्कोणमतिभासुरम् ।  
अम्बुदेन्द्रधनुर्वारि नरं पुंवज्रमुच्यते ॥ १२.२१ ॥  
{स्त्रीवज्र}  
तदेव चिपिटाकारं स्त्रीवज्रं वर्त्तुलायतम् ।  
{नपुंसक}  
वर्त्तुलं कुण्ठकोणाग्रं किंचिद्गुरु नपुंसकम् ॥ १२.२२ ॥  
स्त्रीपुंनपुंसकं वज्रं योज्यं स्त्रीपुंनपुंसके ।  
व्यत्यासान्नैव फलदं पुंवज्रेण विना क्वचित् ॥ १२.२३ ॥  
{वज्रःः सुब्त्य्पेस्ःः चोलोउर्}  
श्वेतादिवर्णभेदेन तदेकैकं चतुर्विधम् ।  
ब्रह्मक्षत्रियविट्शूद्रं स्वस्ववर्णफलप्रदम् ॥ १२.२४ ॥  
उत्तमोत्तमवर्णं हि नीचवर्णे फलप्रदम् ।  
न्यायोऽयं भैरवेणोक्तं पदार्थेष्वखिलेष्वपि ॥ १२.२५ ॥  
{वज्रःः मेदिच्. प्रोपेर्तिएस्}  
आयुष्प्रदं झटिति सद्गुणदं च वृष्यं दोषत्रयप्रशमनं सकलामयघ्नम् ।  
सूतेन्द्रबन्धवधसद्गुणकृत्प्रदीपि मृत्युं जयेदमृतोपमयेव वज्रम् ॥ १२.२६ ॥  
{जेwएल्स्ःः पञ्चदोष}  
ग्रासस्त्रासश्च बिन्दुश्च रेखा च जलगर्भता ।  
सर्वरत्नेष्वमी पञ्च दोषाः साधारणा मताः ॥ १२.२७ ॥  
क्षेत्रतोयभवा दोषा रत्नेषु न लगन्ति च ।  
भैरवस्तु पुनः प्राह दोषो दोषेऽस्ति सर्वथा ॥ १२.२८ ॥  
{वज्रःः शोधन}  
कुलत्थक्वाथके स्विन्नं कोद्रवक्वथितेन वा ।  
एकयामावधि स्विन्नं वज्रं शुध्यति निश्चितम् ॥ १२.२९ ॥  
{वज्रःः मारण}  
वज्रं मत्कुणरक्तेण चतुर्वारं विभावितम् ।  
सुगन्धमूषिकामांसैर्वर्तितैः परिवेष्ट्य च ॥ १२.३० ॥  
पुटेत्पुटैर्वराहाख्यैस्त्रिंशद्वारं ततः परम् ।  
ध्मात्वा ध्मात्वा शतं वारान् कुलत्थक्वाथके क्षिपेत् ॥ १२.३१ ॥  
अन्यैरुक्तं शतं वारान् कर्तव्योऽयं विधिक्रमः ।  
{वज्रःः मारणःः वारितर}  
कुलत्थक्वाथसंयुक्तलकुचद्रवपिष्टया ॥ १२.३२ ॥  
शिलया लिप्तमूषायां वज्रं क्षिप्त्वा निरुध्य च ।  
अष्टवारं पुटेत्सम्यग्विशुष्कैर्वनकोत्पलैः ॥ १२.३३ ॥  
शतवारं ततो ध्मात्वा निक्षिप्तं शुद्धपारदे ।  
निश्चितं म्रियते वज्रं भस्म वारितरं भवेत् ॥ १२.३४ ॥  
सत्यवाक्सोमसेनानीरेतद्वज्रस्य मारणम् ।  
दृष्टप्रत्ययसंयुक्तमुक्तवान् रसकौतुकी ॥ १२.३५ ॥  
{वज्रःः मारण}  
विलिप्तं मत्कुणस्यास्रैः सप्तवारं विशोषितम् ।  
कासमर्दरसापूर्णलोहपात्रे निवेशितम् ॥ १२.३६ ॥  
सप्तवारं परिध्मातं वज्रभस्म भवेत्खलु ।  
ब्रह्मज्योतिर्मुनीन्द्रेण क्रमोऽयं परिकीर्तितः ॥ १२.३७ ॥  
{वज्रःः मारण}  
नीलज्योतिर्लताकन्दे घृष्टं घर्मे विशोषितम् ।  
वज्रं भस्मत्वमायाति कर्मवज्ज्ञानवह्निना ॥ १२.३८ ॥  
{वज्रःः मारण}  
मदनस्य फलोद्भूतरसेन क्षोणिनागकैः ।  
कृतकल्केन संलिप्य पुटेद्विंशतिवारकम् ॥ १२.३९ ॥  
तद्वज्रं चूर्णयित्वाथ किंचिट्टङ्कणसंयुतम् ॥ १२.४० ॥  
खरभूनागसत्त्वेन विंशेनावर्तयेद्ध्रुवम् ।  
तुल्यस्वर्णेन तद्ध्मातं योजनीयं रसादिषु ॥ १२.४१ ॥  
त्रिगुणेन रसेनैव विमर्द्य गुटिकीकृतम् ।  
मुखे धृतं करोत्याशु चलदन्तविबन्धनम् ॥ १२.४२ ॥  
{वज्रःः मृतःः मेदिच्. उसे}  
त्रिंशद्भागमितं हि वज्रभसितं स्वर्णं कलाभागिकं तारं चाष्टगुणं शिवामृतवरं रुद्रांशकं चाभ्रकम् ।  
पादांशं खलु ताप्यकं वसुगुणं वैक्रान्तकं षड्गुणं भागोऽप्युक्तरसाद्रसोऽयमुदितः षाड्गुण्यसंसिद्धये ॥ १२.४३ ॥  
{सप्फिरेःः सुब्त्प्येस्}  
जलनीलेन्द्रनीलं च शक्रनीलं तयोर्वरम् ।  
{जलनीलःः परीक्षा}  
श्वैत्यगर्भितनीलाभं लघु तज्जलनीलकम् ।  
{इन्द्रनीलःः परीक्षा}  
कार्ष्ण्यगर्भितनीलाभं सभारं शक्रनीलकम् ॥ १२.४४ ॥  
{सप्फिरेःः परीक्षाःः गोओदॄउअलित्य्}  
एकच्छायं गुरु स्निग्धं स्वच्छं पिण्डितविग्रहम् ।  
मृदु मध्योल्लसज्ज्योतिः सप्तधा नीलमुत्तमम् ॥ १२.४५ ॥  
{जलनीलःः परीक्षा}  
कोमलं विहितं वर्णं निर्भारं रक्तगन्धि च ।  
चिपिटाभं सरूक्षं च जलनीलं च सप्तधा ॥ १२.४६ ॥  
{सप्फिरेःः मेदिच्. प्रोपेर्तिएस्}  
कासश्वासहरं वृष्यं त्रिदोषघ्नं सुदीपनम् ।  
विषमज्वरदुर्नामपापघ्नं नीलमीरितम् ॥ १२.४७ ॥  
{गोमेदःः निरुक्ति}  
गोमेदःसमरागत्वाद्गोमेदं रत्नमुच्यते ।  
{गोमेदःः परीक्षाःः गोओदॄउअलित्य्}  
सुस्वच्छगोजलच्छायं स्वच्छं स्निग्धं समं गुरु ।  
निर्दलं मसृणं दीप्तं शस्तं गोमेदमष्टधा ॥ १२.४८ ॥  
{गोमेदःः परीक्षाःः बदॄउअलित्य्}  
विच्छायं लघु रूक्षाङ्गं चिपिटं पटलान्वितम् ।  
निष्प्रभं पीतकाचाभं गोमेदं न शुभावहम् ॥ १२.४९ ॥  
{गोमेदःः मेदिच्. प्रोपेर्तिएस्}  
गोमेदं कफपित्तघ्नं क्षयपाण्डुक्षयंकरम् ।  
दीपनं पाचनं रुच्यं त्वच्यं बुद्धिप्रबोधनम् ॥ १२.५० ॥  
{वैडूर्यःः परीक्षाःः गोओदॄउअलित्य्}  
वैडूर्यं श्यामशुभ्राभं समं स्वच्छं गुरु स्फुटम् ।  
भ्रमच्छुभ्रोत्तरीयेण गर्भितं शुभमीरितम् ॥ १२.५१ ॥  
{वैडूर्यःः परीक्षाःः बदॄउअलित्य्}  
श्यामं तोयसमच्छायं चिपिटं लघु कर्कशम् ।  
रक्तगर्भोत्तरीयं च वैडूर्यं नैव शस्यते ॥ १२.५२ ॥  
{वैडूर्यःः मेदिच्. प्रोपेर्तिएस्}  
वैडूर्यं रक्तपित्तघ्नं प्रज्ञायुर्बलवर्धनम् ।  
पित्तप्रधानरोगघ्नं दीपनं मलमोचनम् ॥ १२.५३ ॥  
{जेwएल्स्ःः शोधन}  
शुध्यत्यम्लेन माणिक्यं जयन्त्या मौक्तिकं तथा ।  
विद्रुमं क्षारवर्गेण तार्क्ष्यं गोदुग्धतस्तथा ॥ १२.५४ ॥  
पुष्परागं च धान्याम्लैः कुलत्थक्वाथसंयुतैः ।  
तण्डुलीयजलैर्वज्रं नीलं नीलीरसेन च ।  
रोचनाभिश्च गोमेदं वैडूर्यं त्रिफलाजलैः ॥ १२.५५ ॥  
{जेwएल्स्ःः मारण}  
लकुचद्रावसम्पिष्टैः शिलागन्धकतालकैः ।  
वज्रं विनान्यरत्नानि म्रियन्तेऽष्टपुटैः खलु ॥ १२.५६ ॥  
{जेwएल्स्ःः द्रुति}  
रामठं पञ्चलवणं क्षाराणां त्रितयं तथा ।  
मांसद्राव्यम्लवेतश्च चूलिकालवणं तथा ॥ १२.५७ ॥  
स्थलकुम्भीफलं पक्वं तथा ज्वालामुखी शुभा ।  
द्रवन्ती च रुदन्ती च पयस्या चित्रमूलकम् ॥ १२.५८ ॥  
दुग्धं स्नुह्यास्तथार्कस्य सर्वं संमर्द्यं यत्नतः ।  
गोलं विधाय तन्मध्ये प्रक्षिपेत्तदनन्तरम् ॥ १२.५९ ॥  
गुणवन्त्येव रत्नानि जातिमन्ति शुभानि च ।  
भूर्जे तं गोलकं कृत्वा सूत्रेणावेष्ट्य यत्नतः ॥ १२.६० ॥  
पुनर्वस्त्रेण संवेष्ट्य दोलायन्त्रे निधाय च ।  
सर्वाम्लयुक्तसंधानपरिपूर्णघटोदरे ॥ १२.६१ ॥  
अहोरात्रत्रयं यावत्स्वेदयेत्तीव्रवह्निना ।  
तस्मादाहृत्य संक्षाल्य रत्नजां द्रुतिमाहरेत् ॥ १२.६२ ॥  
रत्नतुल्यप्रभा लघ्वी देहलोहकरी शुभा ।  
दुर्मेला रसराजेन नैकत्वं याति तेन सा ॥ १२.६३ ॥  
रामठादिकवर्गेण प्रमिलति न संशयः ।  
सुप्रसन्ने महादेवे द्रुतिः कस्य न सिध्यति ॥ १२.६४ ॥  
दुर्लभा वैष्णवी भक्तिर्दुर्लभं रसबन्धनम् ।  
दुर्लभात्र द्रुतिर्लोके स्वल्पभाग्यवतां नृणाम् ॥ १२.६५ ॥  
सूर्यादिग्रहनिग्रहापहरणं दीर्घायुरारोग्यदं सौभाग्योदयभाग्यवश्यविभवोत्साहप्रदं धैर्यकृत् ।  
दुःछायांचलधूलिसङ्गतिभवालक्ष्मीहरं सर्वदा रत्नानां परिधारणं निगदितं भूतादिनिर्णाशनम् ॥ १२.६६ ॥  
रत्नानां गुणग्रामं समग्रं चाग्रणीः सताम् ।  
सुरत्नमब्रवीत्सोमो नेति यद्गुणितं गुणी ॥ १२.६७ ॥  
वर्णलक्षसंजातियुक्तं रत्नं फलप्रदम् ।  
रसे रसायने दाने धारणे चान्यथान्यथा ॥ १२.६८ ॥




ऋचूम्, १३  
{माणिक्यरसायन}  
सुजातिगुणमाणिक्यभस्म कर्षमितं शुभम् ।  
कनकाभ्रकताम्राणां कान्तस्य भसितं पृथक् ॥ १३.१ ॥  
त्रिगुणत्वेन संवृद्धं मर्दयेत्समगन्धकैः ।  
पुटेद्वनगिरिण्डैश्च पञ्चवाराणि यत्नतः ॥ १३.२ ॥  
एवं शिलालकाभ्यां च पुटेन्नीलाञ्जनेन च ।  
तुल्यगन्धाश्मसूताभ्यां विहितां कज्जलीं शुभाम् ॥ १३.३ ॥  
ततस्तां कज्जलीं यत्नाद्गृहीत्वा तदनन्तरम् ।  
लोहपात्रे परिद्राव्य बादरेणाल्पवह्निना ॥ १३.४ ॥  
माणिक्यादीनि भस्मानि क्षिप्त्वा तत्र विमिश्रयेत् ।  
अथार्द्रकरसैस्तां तु मर्दयित्वाथ कज्जलीम् ॥ १३.५ ॥  
सम्यक्शुष्कं विचूर्ण्याथ क्षिपेद्रम्यकरण्डके ।  
व्योषाज्यसम्मितं ह्येतन्माणिक्याद्यं रसायनम् ॥ १३.६ ॥  
व्योषाज्यसहितं लीढं षण्मासं पथ्यभोजिना ।  
निहन्ति सकलान् रोगान् जरापलितसंयुतान् ॥ १३.७ ॥  
जीवेद्वर्षशतं चैव त्रिवारकृतभोजनः ।  
क्षयादिजान् गदान् सर्वांस्तत्तद्रोगानुपानतः ॥ १३.८ ॥  
{मौक्तिकरसायनम्}  
जयन्तीरसनिष्पिष्टं शुकपिच्छेन मारितम् ।  
मौक्तिकं रसमात्रं हि द्विगुणं स्वर्णभस्मकम् ॥ १३.९ ॥  
त्रिगुणं कान्तजं भस्म व्योमसत्त्वं चतुर्गुणम् ।  
दत्त्वा च गन्धसौभाग्यं शृङ्गवेरेण भावितम् ॥ १३.१० ॥  
पुटेद्विंशतिवाराणि विद्राव्य पटगालितम् ।  
सर्वतुल्येन बलिना रसेन कृतकज्जलीम् ॥ १३.११ ॥  
विद्राव्य पूर्ववद्भस्म मुक्तादीनां परिक्षिपेत् ।  
विमिश्र्य निक्षिपेत्तत्र क्षीरं छागीसमुद्भवम् ॥ १३.१२ ॥  
संशोषितं विचूर्ण्याथ काचकूप्यां विनिक्षिपेत् ।  
पिप्पलीमधुना सार्धं सेवितं वल्लमात्रया ॥ १३.१३ ॥  
रसायनविधानेन कुरुते वत्सरेण हि ।  
वलीपलितनिर्मुक्तं वार्धक्येन विवर्जितम् ॥ १३.१४ ॥  
श्रोत्रदन्तादिसम्पन्नं शतायुष्कं सचक्षुषम् ।  
मत्तदन्तिबलोपेतं विवादे विजयान्वितम् ॥ १३.१५ ॥  
लीढं मध्वाज्यतैलैश्च कणोपेताश्वगन्धया ।  
क्षयरोगं निहन्त्येव मण्डलार्धेन निश्चितम् ॥ १३.१६ ॥  
तत्तद्रोगानुपानैश्च निहन्ति सकलामयान् ।  
वन्ध्यापुत्रप्रदं ह्येतत्सूतिकामयनाशनम् ॥ १३.१७ ॥  
बालानां परमं पथ्यं वृष्यमायुष्यमुत्तमम् ।  
नागोदरोपविष्टं च हन्ति स्त्रीणां च वेगतः ॥ १३.१८ ॥  
हैयङ्गवीनसंयुक्तं तवराजेन संयुतम् ।  
गर्भिणीसर्वरोगेषु प्रशस्तं परिकीर्तितम् ॥ १३.१९ ॥  
{प्रवालरसयन}  
चतुष्पलं प्रवालस्य भस्मनो मृततारकम् ।  
तत्समं द्विगुणं ताम्रं प्रवालादर्धमाक्षिकम् ॥ १३.२० ॥  
त्रिंशद्विभागिकं वज्रं षोडशांशं च नीलकम् ।  
व्योमसत्त्वं समं सर्वैस्तालकं सर्वतः समम् ॥ १३.२१ ॥  
विमर्द्य लुङ्गतोयेन यावद्दिनचतुष्टयम् ।  
सर्वार्धशुद्धसूतेन तस्माद्द्विगुणगन्धकैः ॥ १३.२२ ॥  
विहितां कज्जलीं सम्यक्द्रावयित्वा यथा पुरा ।  
प्रवालादीनि भस्मानि विनिक्षिप्य विमिश्र्य च ॥ १३.२३ ॥  
निर्वाप्य गोघृते सम्यग्द्वादशाब्दपुरातने ।  
शरावसम्पुटे रुद्ध्वा घृताक्तं स्वेदयेच्छनैः ॥ १३.२४ ॥  
विचूर्ण्य भावयेद्भृङ्गरसैर्वाराणि सप्त च ।  
व्योषाज्यसहितं हन्ति जूर्तिरोगं दिनैस्त्रिभिः ॥ १३.२५ ॥  
क्षयं च मण्डलार्धेन ग्रहणीं पाण्डुकामले ।  
कुम्भकामलिकारोगमुदावर्तं महोदरम् ॥ १३.२६ ॥  
प्रमेहं मेदसो वृद्धिं वातव्याधिं कफामयम् ।  
गुदरोगं च मन्दाग्निं मूत्रवातमशेषतः ॥ १३.२७ ॥  
स्मरमन्दिरजव्याधिं वन्ध्यारोगांस्त्वगामयान् ।  
व्योषाज्यचित्रतोयैश्च ह्यनुपानमशेषतः ॥ १३.२८ ॥  
भूयो भूयो विसूच्यर्तिर्देहिनो यस्य जायते ।  
रसोऽयं तस्य दातव्यो मण्डलानां त्रयं खलु ।  
आमरोगे च दातव्यो भिषग्भिर्वत्सरावधि ॥ १३.२९ ॥  
{तार्क्ष्यरसायन}  
तार्क्ष्यभस्म तु शाणैकं वज्रभस्म तदर्धकम् ।  
मृतस्वर्णार्ककान्तानां निष्कद्वयमितं पृथक् ॥ १३.३० ॥  
लोहभस्म मृतं सूतं सर्वमेकत्र मर्दयेत् ।  
पुटेद्विंशतिवाराणि पुटैः कुक्कुटसंज्ञकैः ॥ १३.३१ ॥  
अमृताम्बुसमायुक्तैः शिलागन्धकतालकैः ।  
सप्तवारं द्रवैः सार्धं दशभिः पिष्टकैः पुटेत् ॥ १३.३२ ॥  
एवं सिद्धं प्रभावाढ्यं तार्क्ष्यं नाम रसायनम् ।  
चित्रकार्द्रकरसोपेतं पीतं राजिकया मितम् ॥ १३.३३ ॥  
त्रिदोषजान् गदान्सर्वान् कफवातोद्भवानपि ।  
असाध्यान् सर्ववैद्यानां भेषजानां च कोटिभिः ।  
करोति क्षुधमत्यर्थं भुक्तं जरयति क्षणात् ॥ १३.३४ ॥  
{पुष्परागरसायन}  
पुष्परागोद्भवं भस्म पलार्धप्रमितं शुभम् ।  
तदर्धं पीतकाचं च तदर्धं ताम्रभस्मकम् ॥ १३.३५ ॥  
ताम्रस्यार्धं च रजतं जातरूपं तदर्धकम् ।  
वज्रभस्म तदर्धं च सर्वतुल्यं मृताभ्रकम् ॥ १३.३६ ॥  
तत्समं सूर्यकान्तं च मारितं बलिना सह ।  
तुल्येन बलिना सार्धं दशवारं पुटेत्खलु ॥ १३.३७ ॥  
नीलाञ्जनालताप्यानां पृथक्तानि पुटानि च ।  
इति सिद्धमिदं प्रोक्तं पुष्परागरसायनम् ॥ १३.३८ ॥  
क्षयादिसर्वरोगघ्नं कुष्ठव्याधिहरं परम् ।  
गुदगुल्मार्त्तिशमनं पुत्रीयं वृष्यमुत्तमम् ॥ १३.३९ ॥  
रसायनं तथा चैतत्क्षिप्रं गुल्महरं स्त्रियाः ।  
दीपनं परमं प्रोक्तं कामलापाण्डुनाशनम् ।  
बहुनात्र किमुक्तेन सर्वरोगविनाशनम् ॥ १३.४० ॥  
{वज्ररसायन}  
एककर्षं मृतं वज्रं तावद्भूनागसत्त्वकम् ।  
ततश्च द्विगुणं स्वर्णं स्वर्णतुल्यं खसत्त्वकम् ॥ १३.४१ ॥  
तावन्मात्रं च कान्तायः सर्वं वारितरं कृतम् ।  
अष्टमांशश्च सूतस्य सर्वेभ्यः परिकीर्तितः ॥ १३.४२ ॥  
शुकपिच्छः समः सर्वैर्मर्दयेच्चणकाम्लकैः ।  
विधाय गोलकं रम्यं छायाशुष्कं समाचरेत् ॥ १३.४३ ॥  
ततो भूनागसत्त्वं हि गन्धकेन समं क्षिपेत् ।  
पुटितं शतवाराणि शतं वाराणि ताप्यकैः ॥ १३.४४ ॥  
सूर्यपर्णैश्च दुग्धैर्वा वाराणां विंशतिं ततः ।  
गुञ्जाटङ्कणसिक्थैश्च भूनागस्य रजोवृतम् ॥ १३.४५ ॥  
वर्तयित्वा तु तं गोलं कल्केनानेन लेपयेत् ।  
अर्धाङ्गुलदलेनाथ परिशोष्य खरातपे ॥ १३.४६ ॥  
निक्षिपेद्वालुकायन्त्रे प्रपचेद्दिनपञ्चकम् ।  
ततस्त्रिकोणगण्डीरदुग्धैर्गन्धकसंयुतैः ॥ १३.४७ ॥  
मर्दयित्वा तु तं गोलं पुटेद्वाराणि विंशतिम् ।  
पटचूर्णं ततः कृत्वा क्षिपेदन्तःकरण्डके ॥ १३.४८ ॥  
गुञ्जामितं भजेदेनं रम्यं वज्ररसायनम् ।  
ज्ञाताज्ञातेषु सर्वेषु गदेषु विविधेषु च ॥ १३.४९ ॥  
तत्तद्रोगानुपानेन दातव्यं भिषजा खलु ।  
न सोऽस्ति रोगो लोकेऽस्मिन्यो ह्यनेन न शाम्यति ॥ १३.५० ॥  
रसायनप्रकारेण सेवितो मण्डलत्रयम् ।  
देहसिद्धिं करोत्येव विश्वविस्मयकारिणीम् ।  
बिल्वमेकं विना सर्वं पथ्यमत्र प्रकीर्तितम् ॥ १३.५१ ॥  
{नीलरसायन}  
नीलरत्नकृतं भस्म पलमात्रं च हीरकम् ।  
स्वर्णं रौप्यं च कान्तं च ताप्यकं नृपवर्तकम् ॥ १३.५२ ॥  
समांशं सर्वमेतत्स्यात्सर्वतुल्यं च शुल्वकम् ।  
सर्वमेतन्मृतं ग्राह्यं समगन्धकसंयुतम् ॥ १३.५३ ॥  
मर्दयेत्कङ्गुणीतैलैर्यावत्स्याद्दिवसाष्टकम् ।  
ऊर्ध्वाधो गन्धकं दत्त्वा पुटेद्वाराणि विंशतिम् ॥ १३.५४ ॥  
श्वेतमुण्डीरसैः पश्चाद्भावयेत्सप्तवारकम् ।  
इति सिद्धं प्रभावाढ्यं रम्यं नीलरसायनम् ॥ १३.५५ ॥  
निहन्ति सकलान्रोगान्गुञ्जामात्रं निषेवितम् ।  
ज्वरं पाण्डुं क्षयं कासं शूलमर्शश्च गुल्मकम् ॥ १३.५६ ॥  
उदरं कुष्ठरोगं च श्वासं पञ्चविधं तथा ।  
तत्तद्भैषज्ययोगेन तत्तद्रोगनिबर्हणम् ॥ १३.५७ ॥  
{गोमेदरसायन}  
गोमेदं गन्धयोगेन लकुचद्रवयोगिना ।  
पुटित्वा दशवारैश्च जातं भस्म पलोन्मितम् ॥ १३.५८ ॥  
सुवर्णं रजतं कान्तं सर्वमौषधमारितम् ।  
क्रामणं पादपादेन प्रसितं चूलिकाम्बुना ॥ १३.५९ ॥  
ताप्यं गन्धर्वतैलेन पुटितं दशवारकम् ।  
निरुत्थं जायते भस्म सर्वथैव गुणाधिकम् ॥ १३.६० ॥  
तदर्धसूतगन्धाभ्यां कृतकज्जलिकाद्रुतौ ।  
पूर्वभस्मत्रयं क्षिप्त्वा विमिश्र्य च समाहरेत् ॥ १३.६१ ॥  
विचूर्ण्य मुण्डिकाद्रावैर्भावयेत्सप्तवारकम् ।  
पटचूर्णं विधायाथ क्षिपेदन्तःकरण्डके ॥ १३.६२ ॥  
इदं हि परमं श्रेष्ठं गोमेदकरसायनम् ।  
योज्यं सर्वेषु रोगेषु तत्तद्रोगानुपानतः ॥ १३.६३ ॥  
करोति दीपनं तीव्रं सर्वार्हं च प्रियंकरम् ।  
ददाति परमां पुष्टिं बलं भीमबलोपमम् ।  
परमं वृष्यमायुष्यं नेत्र्यं मुखगदापहम् ॥ १३.६४ ॥  
{वैदूर्यरसायन}  
कान्तकल्केन वैदूर्यं सह गन्धेन मारितम् ।  
तद्भस्मनाष्टशाणेन तदर्धं मृतहेम च ॥ १३.६५ ॥  
तयोः समं तीक्ष्णरजो मृतं रूप्यं च तत्समम् ।  
मृतं च विमलं सर्वैः समं सर्वं विमर्दितम् ॥ १३.६६ ॥  
मिलितं मोचसारेण गोलीकृत्य विशोषयेत् ।  
अङ्गुलार्धदलेनैव शिलाजेन विमर्दयेत् ॥ १३.६७ ॥  
वालुकायन्त्रमध्यस्थं पक्षार्धं शनकैः पचेत् ।  
स्वतः शीतं समाहृत्य कुमारीमूलसारतः ॥ १३.६८ ॥  
मर्दयित्वा विशोष्याथ पीलुमूलजलैस्तथा ।  
तथैव चित्रमूलाद्भिः कन्थारीमूलसारतः ॥ १३.६९ ॥  
चिरबिल्वभवैस्तोयैर्विशोष्य च विचूर्ण्य च ।  
मृतसंजीवनं ह्येतद्वैदूर्यकरसायनम् ॥ १३.७० ॥  
आर्द्रकद्रवसंयुक्तं गुञ्जामात्रं रसायनम् ।  
दातव्यं चित्रतोयैर्वा सन्निपाते विसंज्ञके ॥ १३.७१ ॥  
दन्तबन्धे तु संजाते वल्लमात्रममुं रसम् ।  
पादयोर्घर्षयेद्यत्नात्ततश्चेष्टामवाप्नुयात् ॥ १३.७२ ॥  
जातचेष्टस्य सलिलं मूर्ध्नि शीतं विनिक्षिपेत् ।  
शतकुम्भमितं स्वादु तीव्रा क्षुज्जायते ततः ॥ १३.७३ ॥  
यत्किंचिद्याचते तस्मै तत्तद्देयमभीप्सितम् ।  
आयुष्ये विद्यमाने स सुखी जीवति मानवः ॥ १३.७४ ॥  
त्रिदोषजातरोगेषु दातव्यं तण्डुलोन्मितम् ।  
पलार्धसितया युक्तमन्यथा हन्ति रोगिणम् ॥ १३.७५ ॥  
एकदोषोद्भवे रोगे संसर्गजनिते तथा ।  
न दातव्यं हि भिषजा वैदूर्यकरसायनम् ॥ १३.७६ ॥  
धृतानि वा तानि समर्चितानि सुजातियुक्तानि च संस्तुतानि ।  
हरन्ति रत्नान्यखिलं दुरिष्टं कुर्वन्त्यभीष्टं सततं यथेष्टम् ॥ १३.७७ ॥  
हरन्त्यलक्ष्मीं सततं समस्तान् दुष्कर्मजातानिह सर्वरोगान् ।  
आयुष्यकारीणि हितानि सर्वरत्नप्रसूतानि रसायनानि ॥ १३.७८ ॥




ऋचूम्, १४  
{वर्गसोf मेतल्स्}  
शुद्धं लोहं कनकरजतं भानुलोहाश्मसारं पूतीलोहं द्वितयमुदितं नागवङ्गाभिधानम् ।  
मिश्रं लोहं त्रितयमुदितं पित्तलं कांस्यवर्तं धातुर्लोहे लुह इति मतः सोऽपि कषार्थवाची ॥ १४.१ ॥  
{गोल्द्ःः सुब्त्य्पेस्}  
प्राकृतं सहजं वह्निसम्भूतं खनिसम्भवम् ।  
रसेन्द्रवेधसंजातं स्वर्णं पञ्चविधं स्मृतम् ॥ १४.२ ॥  
{प्राकृत}  
ब्रह्माण्डं संवृतं येन रजोगुणभुवा खलु ।  
तत्प्राकृतमिति प्रोक्तं देवानामपि दुर्लभम् ॥ १४.३ ॥  
{सहज}  
ब्रह्मा येनावृतो जातः सुवर्णेन जरायुणा ।  
तन्मेरुरूपतां जातं सुवर्णं सहजं हि तत् ॥ १४.४ ॥  
{वह्निसम्भव}  
विसृष्टमग्निना शैवं तेजः पीतं सुदुःसहम् ।  
अभूत्स्वर्णं तदुद्दिष्टं सुवर्णं वह्निसंभवम् ॥ १४.५ ॥  
एतत्स्वर्णत्रयं दिव्यं वर्णैः षोडशभिर्युतम् ।  
धारणादेव तत्कुर्याच्छरीरमजरामरम् ॥ १४.६ ॥  
{खनिज}  
तत्र तत्र गिरीणां हि जातं खनिषु यद्भवेत् ।  
तच्चतुर्दशवर्णाढ्यं भक्षितं सर्वरोगहृत् ॥ १४.७ ॥  
{वेधज}  
रसेन्द्रवेधसम्भूतं तद्वेधजमुदाहृतम् ।  
रसायनं महाश्रेष्ठं पापघ्नं वेधजं हि तत् ॥ १४.८ ॥  
तारार्करीतीतरलोहकुञ्जरं वङ्गाभ्रकं माक्षिकवङ्गपारदम् ।  
यत्तारजं हि प्रवदन्ति रागतः स्वर्णं कलावर्णचतुर्गुणं हि ॥ १४.९ ॥  
{गोल्द्ःः परीक्षाःः गोओदॄउअलित्य्}  
घृष्टं वर्णे घुसृणसदृशं रक्तवर्णं च दाहे छेदे किंचित्सितमकपिलं निर्दलं भूरिभारम् ।  
स्निग्धं स्वर्णं रविविरहितं स्त्यानरक्तप्रभाढ्यं श्रेष्ठं दिष्टमतुलितलसच्चारुवर्णं च स्वर्णम् ॥ १४.१० ॥  
{गोल्द्ःः परीक्षाःः बदॄउअलित्य्}  
रूक्षं विवर्णं मलिनं कठोरं कृष्णं च दाहे निकषे च पाण्डु ।  
स्थूलाङ्गकं निर्भरकं कडारं स्फुटत्सुवर्णं दशधा न शस्तम् ॥ १४.११ ॥  
{मिश्रलोहःः प्रोदुच्तिओन्}  
स्वर्णरूप्यादिसंयोगान्मिश्रलोहं प्रजायते ।  
{शोधनःः उसे ओf ँ}  
स्वर्णकार्यं न तेन स्यात्तस्मात्शुद्धिर्विधीयते ।  
शोध्यं न केवलं स्वर्णं लोहान्यन्यानि शोधयेत् ॥ १४.१२ ॥  
{गोल्द्ःः रेfरेस्हिन्गित्स्चोलोउर्(?)}  
कर्षप्रमाणं तु सुवर्णपत्रं शरावरुद्धं पटुधातुयुक्तम् ।  
अङ्गारसंस्थं प्रहरार्धमानं ध्मातेन तत्स्यान्ननु पूर्णवर्णम् ॥ १४.१३ ॥  
{मेतल्स्ःः मारणःः त्य्पेस्}  
लोहानां मारणं श्रेष्ठं सर्वेषां रसभस्मना ।  
मूलीभिर्मध्यमं प्राहुर्निकृष्टं गन्धकादिभिः ॥ १४.१४ ॥  
अरिलोहेन लोहस्य मारणं दुर्गुणप्रदम् ।  
{गोल्द्ःः मारण}  
कृत्वा कण्टकवेध्यानि स्वर्णपत्राणि लेपयेत् ॥ १४.१५ ॥  
लुङ्गाम्बुभस्मसूतेन म्रियन्ते दशभिः पुटैः ।  
{गोल्द्ःः मारण}  
द्रुते विनिक्षिपेत्स्वर्णे लोहमानं मृतं रसम् ॥ १४.१६ ॥  
विचूर्ण्य लुङ्गतोयेन दरदेन समन्वितम् ।  
जायते कुङ्कुमच्छायं स्वर्णं द्वादशभिः पुटैः ॥ १४.१७ ॥  
{गोल्द्ःः मारणःः अपुनर्भव}  
श्लेष्मान्तकाण्डेन सकाञ्चनारजटापुटैः कुक्कुटनामधेयैः ।  
त्रिंशत्प्रमाणैरपुनर्भवं स्यान्निःशेषयोगेषु च योजनीयम् ॥ १४.१८ ॥  
{गोल्द्ःः मारण}  
सूतेन पिष्टिकां कृत्वा स्वर्णं रुद्ध्वा शरावके ।  
स्वल्पनीलाञ्जनोपेतं दग्धं स्वल्पैर्वनोत्पलैः ॥ १४.१९ ॥  
कुङ्कुमाभं भवेद्भस्म योज्यं रसरसायने ।  
{गोल्द्ःः मारण}  
स्नुग्दुग्धहिङ्गुहिङ्गूलशिलासिन्दूरकाम्लकैः ॥ १४.२० ॥  
पुटितं दशवारेण निर्जीवं हेम जायते ।  
रसे रसायने लोहरञ्जने चातिशस्यते ॥ १४.२१ ॥  
{गोल्द्ःः मृतःः मेदिच्. प्रोपेर्तिएस्}  
स्निग्धं मेध्यं विषगरहरं बृंहणं वृष्यमग्र्यं यक्ष्मोन्मादप्रशमनपरं देहरोगप्रमाथि ।  
मेधाबुद्धिस्मृतिसुखकरं सर्वदोषामयघ्नं रुच्यं दीपि प्रशमितजरं स्वादुपाकं सुवर्णम् ॥ १४.२२ ॥  
{गोल्द्ःः मृतःः मेदिच्. उसे}  
एतद्भस्म सुवर्णजं कटुघृतोपेतं द्विगुञ्जोन्मितं लीढं हन्ति नृणां क्षयाग्निसदनं श्वासं सकासारुचिम् ।  
ओजोधातुविवर्धनं बलकरं पाण्ड्वामयध्वंसनं वृष्यं सर्वविषापहं गरहरं दुष्टग्रहण्यादिनुत् ॥ १४.२३ ॥  
निःशेषरोगविध्वंसि भूतप्रेतभयापहम् ।  
बन्धनं भाविरोगाणां विषत्रयभयापहम् ॥ १४.२४ ॥  
विना बिल्वफलं चात्र सर्वमन्यत्प्रशस्यते ।  
दशाब्दसेवितं स्वर्णं स्वेच्छाहारविहारिणम् ।  
न कश्चिद्बाधते व्याधिर्यावदायुर्न संशयः ॥ १४.२५ ॥  
{सिल्वेर्ःः सुब्त्य्पेस्}  
सहजं खनिसंजातं कृत्रिमं च त्रिधा मतम् ।  
रजतं पूर्वपूर्वं हि स्वगुणैरुत्तमोत्तमम् ॥ १४.२६ ॥  
{सिल्वेर्ःः सहज}  
कैलासाद्यद्रिसम्भूतं रजतं सहजं भवेत् ।  
तत्स्पृष्टं हि महाव्याधिनाशनं देहिनां भवेत् ॥ १४.२७ ॥  
{सिल्वेर्ःः खनिज}  
हिमाचलाद्रिकूटेषु यद्रूप्यं जायते हि तत् ।  
खनिजं कथ्यते तज्ज्ञैः परमं हि रसायनम् ॥ १४.२८ ॥  
{सिल्वेर्ःः पादरूप्य}  
श्रीरामपादुकान्यस्तं वङ्गं यद्रूप्यतां गतम् ।  
तत्पादरूप्यमित्युक्तं कृत्रिमं सर्वरोगनुत् ॥ १४.२९ ॥  
{सिल्वेर्ःः परीक्षाःः गोओदॄउअलित्य्}  
घनं स्निग्धं मृदु स्वच्छं दाहे छेदे सितं गुरु ।  
शङ्खाभं मसृणं स्फोटरहितं रजतं शुभम् ॥ १४.३० ॥  
{सिल्वेर्ःः परीक्षाःः बदॄउअलित्य्}  
दाहे रक्तं च पीतं च कृष्णं रूक्षं स्फुटं लघु ।  
स्थूलाङ्गं कर्कशाङ्गं च रजतं त्याज्यमष्टधा ॥ १४.३१ ॥  
{सिल्वेर्ःः शोधन}  
खर्परे भस्मचूर्णाभ्यां परितः पालिकां चरेत् ।  
तत्र रूप्यं विनिक्षिप्य समसीससमन्वितम् ॥ १४.३२ ॥  
जातसीसक्षयं यावद्धमेत्तावत्पुनः पुनः ।  
स्वच्छं संशोधितं रूप्यं योजनीयं रसादिषु ॥ १४.३३ ॥  
{सिल्वेर्ःः मारण}  
लकुचद्रवसूताभ्यां तारपिष्टीं प्रकल्पयेत् ।  
ऊर्ध्वाधो गन्धकं दत्त्वा मूषागर्भे निरुध्य च ॥ १४.३४ ॥  
स्वेदयेद्वालुकायन्त्रे दिनमेकं दृढाग्निना ।  
स्वाङ्गशीतां च तां पिष्टीं साम्लतालेन मर्दिताम् ॥ १४.३५ ॥  
पुटेद्द्वादशवाराणि भस्मीभवति रूप्यकम् ।  
{सिल्वेर्ःः मारण}  
माक्षीकचूर्णलुङ्गाम्लमर्दितं पुटितं शनैः ॥ १४.३६ ॥  
त्रिंशद्वारेण तत्तारं भस्म संजायतेतराम् ।  
{एffएच्तोf मारण ओf अ भस्मन्}  
रागः स्यात्सर्वलोहानां पुटाधिक्ये न संशयः ।  
रञ्जयन्ति च रक्तानि देहलोहोभयार्थकृत् ॥ १४.३७ ॥  
{सिल्वेर्ःः मृतःः मेदिच्. प्रोपेर्तिएस्}  
रूप्यं विपाकमधुरं तुवराम्लसारं शीतं सरं परमलेखनकं च रुच्यम् ।  
स्निग्धं च वातकफजिज्जठराग्निदीपि बल्यप्रदं स्थिरवयस्करणं च वृष्यम् ॥ १४.३८ ॥  
{सिल्वेर्ःः मृतःः मेदिच्. उसे}  
भस्मीभूतं रजतममलं तत्समौ व्योमभानू सर्वैस्तुल्यं त्रिकटुकलितं सारघाज्येन युक्तम् ।  
लीढं प्रातः क्षपयतितरां यक्ष्मपाण्डूदरार्शः कासं श्वासं नयनजरुजः पित्तरोगानशेषान् ॥ १४.३९ ॥  
{चोप्पेर्ःः सुब्त्य्पेस्}  
म्लेच्छं नेपालकं चेति तयोर्नेपालमुत्तमम् ।  
नेपालादन्यखन्युत्थं म्लेच्छमित्यभिधीयते ॥ १४.४० ॥  
{म्लेच्छताम्रःः फ्य्स्. प्रोपेर्तिएस्}  
सितकृष्णारुणच्छायं वामि भेदि कठोरकम् ।  
क्षालितं च पुनः कृष्णमेतन्म्लेच्छकताम्रकम् ॥ १४.४१ ॥  
{नेपालताम्रःः फ्य्स्. प्रोपेर्तिएस्}  
सुस्निग्धं मृदुलं शोणं घनाघातक्षमं गुरु ।  
निर्विकारं गुणैः श्रेष्ठं ताम्रं नेपालमुच्यते ॥ १४.४२ ॥  
{चोप्पेर्ःः परीक्षाःः बदॄउअलित्य्}  
पाण्डुरं कृष्णशोणं च लघुस्फुटनसंयुतम् ।  
रूक्षाङ्गं सदलं ताम्रं नेष्यते रसकर्मणि ॥ १४.४३ ॥  
{चोप्पेर्ःः अशुद्धःः दोष}  
उत्क्लेदमोहभ्रमदाहभेदास्ताम्रस्य दोषाः खलु दुर्धरास्ते ।  
विशोधनात्तद्विगतस्वदोषं सुधामयं स्याद्रसवीर्यपाके ॥ १४.४४ ॥  
{चोप्पेर्ःः शोधन}  
ताम्रं क्षाराम्लसंयुक्तं द्रावितं दत्तगैरिकम् ।  
निक्षिप्तं महिषीतक्रे छगणे सप्तवारकम् ॥ १४.४५ ॥  
पञ्चदोषविनिर्मुक्तं भस्मयोग्यं च जायते ।  
{ताम्रशोधनम्}  
ताम्रनिर्दलपत्राणि विलिप्तानि तु सिन्धुना ॥ १४.४६ ॥  
ध्मात्वा सौवीरके क्षेपाद्विशुध्यन्त्यष्टवारतः ।  
{चोप्पेर्ःः शोधन}  
निम्बाम्बुपटुलिप्तानि तापितान्यष्टवारकम् ॥ १४.४७ ॥  
विशुध्यन्त्यर्कपत्राणि निर्गुण्ड्या रसमज्जनात् ।  
{चोप्पेर्ःः शोधन}  
तालपत्रसमाभानि ताम्रपत्राणि कारयेत् ॥ १४.४८ ॥  
निष्क्वाथ्य काञ्जिके यामं भस्मना परिशोध्य च ।  
यामं क्षीरेण निष्क्वाथ्य तत्रैव स्थापयेद्दिनम् ॥ १४.४९ ॥  
दिनैकं लवणोपेतं तिन्तिडीफलकर्दमे ।  
जम्बीरनीरनिष्पिष्टपटुना परिवेष्ट्य च ॥ १४.५० ॥  
ध्मात्वाजामूत्रमध्ये तु सकृदेव निमज्जयेत् ।  
ताम्रस्यार्धं ससिन्धूत्थैः पक्वनिम्बुकवारिभिः ॥ १४.५१ ॥  
लिप्त्वा ध्मात्वा क्षिपेत्तक्रे महिषीछगणान्विते ।  
तत्ताम्रं तुल्यभागेन हेममाक्षिकसंयुतम् ॥ १४.५२ ॥  
धमेदतिदृढाङ्गारैश्चैकवारमतः परम् ।  
विना ताप्यैस्त्रिवारं च चक्रिकां कल्पयेत्ततः ॥ १४.५३ ॥  
ततस्त्रिकटुकक्वाथे त्रिदिनं स्थापयेत्ततः ।  
उत्क्वाथ्य भस्मना मृज्य जलैः प्रक्षाल्य सारघैः ॥ १४.५४ ॥  
विलिप्य सारघोपेतसितया च त्रिवारकम् ।  
पुटेद्वनोत्पलैस्ताम्रं भवेत्स्वर्णसमं गुणैः ॥ १४.५५ ॥  
कुमारीपत्रमध्ये तु शुल्बपत्रं निवेशितम् ।  
पुटितं दोषनिर्मुक्तं पाण्डुरं च प्रजायते ॥ १४.५६ ॥  
इत्थं विशोधितं ताम्रं सर्वदोषविवर्जितम् ।  
भवेद्रसायने योग्यं देहलोहकरं परम् ॥ १४.५७ ॥  
इमां शुद्धिं विजानाति शिवो वा नन्दिकेश्वरः ।  
सर्वलोकाश्रयः श्रीमान् सोमदेवो न चापरः ॥ १४.५८ ॥  
{चोप्पेर्ःः मारण}  
बलिना निहतं ताम्रं सप्तवारं समुत्थितम् ।  
सर्वदोषविनिर्मुक्तं भवेदमृतसन्निभम् ॥ १४.५९ ॥  
विलिप्य लकुचद्रावपिष्टगन्धाश्मपङ्कतः ।  
ताम्रपत्राणि संस्थाप्य स्थालीमध्ये निरुध्य च ॥ १४.६० ॥  
याममात्रं पचेत्सम्यक्मृतान्याकृष्य चूर्णयेत् ।  
{चोप्पेर्ःः मृतःः मेदिच्. उसे}  
तद्भस्म वल्लमात्रं हि ताम्बूलीदलवेष्टितम् ॥ १४.६१ ॥  
भक्षितं वामयित्वाथ रेचयित्वा द्वियामतः ।  
ज्वरं विनाशयेन्न्ःणां शूलाध्मानसमन्वितम् ॥ १४.६२ ॥  
विषं गरं च वेगेन वामयत्येव निश्चितम् ।  
पथ्यमत्र प्रदातव्यं गोतक्रं भक्तसंयुतम् ॥ १४.६३ ॥  
अतिरेकेऽतिवान्तौ च सन्तापे चातिमात्रके ।  
तत्तदौचित्ययोगेन कुर्याच्छीतां प्रतिक्रियाम् ॥ १४.६४ ॥  
अतिवान्तौ भजेद्भृष्टमिक्षुखण्डं तु शीतलम् ।  
यद्वा बिल्वभवं क्वाथं सितया सह पाययेत् ॥ १४.६५ ॥  
बर्बूरत्वग्रसः पेयो विरेके तक्रसंयुतम् ।  
{चोप्पेर्ःः मारण}  
शुल्बतुल्येन सूतेन बलिना तत्समेन च ॥ १४.६६ ॥  
तदर्धांशेन तालेन शिलया च तदर्धया ।  
विधाय कज्जलीं श्लक्ष्णां भिन्नकज्जलसन्निभाम् ॥ १४.६७ ॥  
यन्त्राध्यायविनिर्दिष्टगर्भयन्त्रोदरान्तरे ।  
कज्जलीं ताम्रपत्राणि पर्यायेण विनिक्षिपेत् ।  
प्रपचेद्यामपर्यन्तं स्वाङ्गशीतं प्रचूर्णयेत् ॥ १४.६८ ॥  
{चोप्पेर्ःः मृतःः मेदिच्. प्रोपेर्तिएस्}  
ताम्रं तिक्तकषायकं च मधुरं पाके च वीर्योष्णकं साम्लं पित्तकफापहं जठररुक्कुष्ठामजूर्त्त्यन्तकृत् ।  
ऊर्ध्वाधः परिशोधनं विषयकृत्स्थौल्यापहं क्षुत्करं दुर्नामक्षयपाण्डुरोगशमनं नेत्र्यं परं लेखनम् ॥ १४.६९ ॥  
तत्तद्रोगहरानुपानसहितं ताम्रं द्विवल्लोन्मितं संलीढं परिणामशूलमुदरं शूलं च पाण्डुं ज्वरम् ।  
गुल्मप्लीहयकृत्क्षयाग्निसदनं मेहं च मूलामयं दुष्टां च ग्रहणीं हरेद्ध्रुवमिदं तत्सोमनाथाभिधम् ॥ १४.७० ॥  
एतत्ताम्रसमं नान्यन्मधुरं दोषवर्जितम् ।  
नान्यन्निःशेषदोषघ्नं वृष्यं स्वस्थोचितं न्ःणाम् ॥ १४.७१ ॥  
{चोप्पेर्ःः मारण}  
बलिना पलमात्रेण तद्द्रव्ये रजसंमितैः ।  
विषतिन्द्वग्निशम्याकवत्सनाभपटूत्तमैः ॥ १४.७२ ॥  
कलिहारिशिलाव्योषतालपूगकरञ्जकैः ।  
कृत्वा चूर्णं हि जम्बीरद्रवेणातिद्रवीकृतम् ॥ १४.७३ ॥  
तत्सर्वं खल्वके भाण्डे विनिक्षिप्य ततः परम् ।  
कृतकण्टकवेध्यानि पलताम्रदलान्यथ ।  
लिप्तपादांशसूतानि तस्मिन् कल्के निगूहयेत् ॥ १४.७४ ॥  
एतत्सर्वगुणाढ्यताप्रभवितं श्रीसोमदेवोदितं गुञ्जायुग्ममितं कणाज्यसहितं संसेवितं हन्ति वै ।  
गुल्मप्लीहयकृद्विबन्धजठरं शूलाग्निमान्द्यामयं वातश्लेष्मसशोषपाण्डुनिवहं जूर्त्त्यामयं भक्षितम् ॥ १४.७५ ॥  
पथ्यं रोगोचितं देयं रसमम्लं विवर्जयेत् ।  
एतत्सात्म्यीकृतं येन तेन मृत्युर्विनिर्जितः ॥ १४.७६ ॥  
{इरोन्ःः सुब्त्य्पेस्}  
मुण्डं तीक्ष्णं च कान्तं च त्रिःप्रकारमयः स्मृतम् ।  
{मुण्डःः सुब्त्य्पेस्}  
मृदु कुण्ठं कडारं च त्रिविधं मुण्डमुच्यते ॥ १४.७७ ॥  
{मृदुःः फ्य्स्. प्रोपेर्तिएस्}  
द्रुतद्रावमविस्फोटं चिक्कणं मृदुलं शुभम् ।  
{कुण्ठःः फ्य्स्. प्रोपेर्तिएस्}  
हतं यत्प्रसरेद्दुःखं तन्मुण्डं मध्यमं स्मृतम् ।  
{कडारःः फ्य्स्. प्रोपेर्तिएस्}  
यन्मुण्डं भज्यते भङ्गे कृष्णं स्यात्तत्कडारकम् ॥ १४.७८ ॥  
{मुण्डःः मृदुःः मेदिच्. प्रोपेर्तिएस्}  
मुण्डं परं मृदुलकं कफवातशूलमूलाममेहगदकामलपाण्डुहारि ।  
गुल्मामवातजठरार्त्तिहरं प्रदीपि शोफापहं रुधिरकृत्खलु कोष्ठशोधि ॥ १४.७९ ॥  
{तीक्ष्णलोहःः सुब्त्य्पेस्}  
खरं सारं च होन्नालं तारापट्टं च भाजरम् ।  
काललोहाभिधानं च षड्विधं तीक्ष्णमुच्यते ॥ १४.८० ॥  
{खरलोहःः फ्य्स्. प्रोपेर्तिएस्}  
परुषं पोगरोन्मुक्तं भङ्गे पारदसच्छविः ।  
नमते भङ्गुरं यत्तत्खरलोहमुदाहृतम् ॥ १४.८१ ॥  
{सारःः फ्य्स्. प्रोपेर्तिएस्}  
वेगभङ्गुरधारं यत्सारलोहं तदीरितम् ।  
योगराभासकं पाण्डु भूमिकं सारमीरितम् ॥ १४.८२ ॥  
{होन्नालःः फ्य्स्. प्रोपेर्तिएस्}  
कृष्णपाण्डुवपुश्चञ्चुबीजतुल्योरुयोगरम् ।  
छेदने चातिपरुषं होन्नालमिति कथ्यते ॥ १४.८३ ॥  
{भाजरःः फ्य्स्. प्रोपेर्तिएस्}  
योगरैर्वज्रसङ्काशैः सूक्ष्मरेखैश्च सान्द्रकैः ।  
निचितं श्यामलाङ्गं च भाजरं तत्प्रकीर्तितम् ॥ १४.८४ ॥  
{काललोहःः फ्य्स्. प्रोपेर्तिएस्}  
नीलकृष्णप्रभं सान्द्रं मसृणं गुरु भासुरम् ।  
लोहाघातेऽप्यभग्नात्मधारं कालायसं मतम् ॥ १४.८५ ॥  
खरलोहात्परं सर्वमेकैकस्माच्छतोत्तरम् ॥ १४.८६ ॥  
{खरलोहःः मेदिच्. प्रोपेर्तिएस्}  
रूक्षं स्यात्खरलोहकं सुमधुरं पाके च वीर्ये हिमं तिक्तोष्णं कफपित्तकुष्ठजठरप्लीहामपाण्ड्वर्तिनुत् ।  
सद्यः शूलयकृद्गदक्षयजरामेहामवातापहं दीप्तं चातिरसायनं बलकरं दुर्नाममेदोऽपहम् ॥ १४.८७ ॥  
{कान्तलोहःः सुब्त्य्पेस्}  
कान्तलोहं चतुर्धोक्तं रोमकं भ्रामकं तथा ।  
चुम्बकं द्रावकं चेति तेषु श्रेष्ठं परं परम् ॥ १४.८८ ॥  
{रोमकःः ओरिगिन्}  
खन्यमानाद्यतः कान्तपाषाणान्निःसरन्ति हि ।  
सतेजांसि हि रोमाणि कान्तं तद्रोमकं मतम् ॥ १४.८९ ॥  
{भ्रामकःः ओरिगिन्}  
क्वापि क्वापि गिरिश्रेष्ठे सुलभो भ्रामकोपलः ।  
तन्मुखे क्षेपणाल्लोहं चक्रवद्भ्रमति ध्रुवम् ॥ १४.९० ॥  
{चुम्बकःः ओरिगिन्}  
विन्ध्याद्रौ चुम्बकाश्मानश्चुम्बन्त्यायसकीलकम् ।  
क्षिप्रं समाहरत्येव यूनां चित्तमिवाङ्गना ॥ १४.९१ ॥  
{द्रावकःः ओरिगिन्}  
यत्स्पृष्ट्वा द्रावयेल्लोहं सुवर्णाद्यमशेषतः ।  
लभ्यते तन्महादुःखात्तुषारधरपर्वते ॥ १४.९२ ॥  
{कान्तलोहःः परीक्षा}  
पात्रे यस्य प्रसरति जले तैलबिन्दुर्न लिप्तो हिङ्गुर्गन्धं विसृजति निजं तिक्ततां निम्बकल्कः ।  
पाच्यं दुग्धं भवति शिखराकारकं नैति भूमौ कान्तं लोहं तदिदमुदितं लक्षणोक्तं न चान्यत् ॥ १४.९३ ॥  
{कान्तलोहःः मेदिच्. प्रोपेर्तिएस्}  
कान्तायोऽतिरसायनोत्तरतरं स्वस्थे चिरायुःप्रदं स्निग्धं मेहहरं त्रिदोषशमनं शूलाममूलापहम् ।  
गुल्मप्लीहयकृत्क्षयामयहरं पाण्डूदरव्याधिनुत्तिक्तोष्णं हिमवीर्यकं किमपरं योगेन सर्वार्तिनुत् ॥ १४.९४ ॥  
लक्षोत्तरगुणं सर्वं लोहं स्यादुत्तरोत्तरम् ।  
कान्तं कोटिगुणं तत्र तदप्येवं गुणोत्तरम् ॥ १४.९५ ॥  
{इरोन्ःः शोधन}  
शशक्षतजसंलिप्तं त्रिवारं परितापितम् ।  
मुण्डादिसकलं लोहं सर्वदोषान् विमुञ्चति ॥ १४.९६ ॥  
{लोहशोधन (२)}  
सामुद्रलवणोपेतं तप्तं निर्वापितं खलु ।  
त्रिफलाक्वथिते नूनं गिरिदोषमयस्त्यजेत् ॥ १४.९७ ॥  
{लोहशोधन (३)}  
चिञ्चाफलदलक्वाथादयो दोषमुदस्यति ।  
{लोहशोधन (४)}  
यद्वा फलत्रयोपेतं गोमूत्रे क्वथितं क्षणम् ॥ १४.९८ ॥  
{इरोन्ःः मारणःः वारितर}  
रेतितं घृतसंसिक्तं क्षिप्त्वायः खर्परे पचेत् ।  
चालयन् लोहदण्डेन यावत्क्षिप्तं तृणं दहेत् ॥ १४.९९ ॥  
पिष्ट्वा पिष्ट्वा पचेदेवं पञ्चवारमतः परम् ।  
धात्रीपत्ररसैर्यद्वा त्रिफलाक्वथितोदकैः ॥ १४.१०० ॥  
पुटेल्लोहं चतुर्वारं भवेद्वारितरं खलु ।  
{तीक्ष्णलोहःः मारण}  
तीक्ष्णलोहस्य पत्राणि निर्दलानि दृढानले ॥ १४.१०१ ॥  
ध्मात्वा क्षिप्त्वा जले सद्यः पाषाणोलूखलोदरे ।  
कण्डयेदतिनिर्घातैः स्थूलया लोहपारया ॥ १४.१०२ ॥  
तन्मध्यात्स्थूलखण्डानि रुद्ध्वा मल्लद्वयान्तरे ।  
ध्मात्वा सिक्त्वा जलैः सम्यक्पूर्ववत्कण्डयेत्खलु ॥ १४.१०३ ॥  
तच्चूर्णं गुडगन्धाभ्यां पुटेद्विंशतिवारकम् ।  
पुटे पुटे विधातव्यं पेषणं दृढवत्तरम् ॥ १४.१०४ ॥  
एवं भस्मीकृतं लोहं तत्तद्रोगेषु योजयेत् ।  
{तीक्ष्णलोहःः मारण}  
अथ पूर्वोदितं तीक्ष्णं वसुभल्लकवासयोः ॥ १४.१०५ ॥  
पुटितं पत्रतोयेन त्रिंशद्वाराणि यत्नतः ।  
शोणितं जायते भस्म कृतसिन्दूरविभ्रमम् ॥ १४.१०६ ॥  
{लोहभस्म}  
यद्वा तीक्ष्णदलोद्भूतं रजस्तत्त्रिफलाजलैः ।  
पिष्ट्वा दत्त्वौदनं किंचिच्चक्रिकां प्रविधाय च ॥ १४.१०७ ॥  
शोषयित्वातियत्नेन प्रपचेत्पञ्चभिः पुटैः ।  
रक्तवर्णं हि तद्भस्म योजनीयं यथायथम् ॥ १४.१०८ ॥  
{इरोन्ःः मारणःः निरुत्थ}  
मत्स्याक्षीगन्धवाह्लीकैर्लकुचद्रवपेषितैः ।  
विलिप्य सकलं लोहं मत्स्याक्षीकल्कगोपितम् ॥ १४.१०९ ॥  
भस्त्राभ्यां सुदृढं ध्मात्वा त्रिशूलीनिर्गमावधि ।  
अथोद्धृत्य क्षिपेत्क्वाथे त्रिफलागोजलात्मके ॥ १४.११० ॥  
तस्मादाहृत्य संताड्य मृतमादाय लोहकम् ।  
पुनश्च पूर्ववद्ध्मात्वा मारयेदखिलायसम् ॥ १४.१११ ॥  
कण्डयित्वा ततो गन्धगुडत्रिफलया सह ।  
पुटेद्विंशतिवारेण निरुत्थं जायते ध्रुवम् ॥ १४.११२ ॥  
{लोहभस्म}  
समगन्धमयश्चूर्णं कुमारीवारिमर्दितम् ।  
पुञ्जीकृतं कियत्कालं छायास्थं म्रियते ह्ययः ॥ १४.११३ ॥  
{इरोन्ःः मृतःः मेदिच्. उसे}  
एतत्स्यादपुनर्भवं हि भसितं लोहस्य दिव्यामृतं सम्यक्सिद्धरसायनं त्रिकटुकीवेल्लाज्यमध्वन्वितम् ।  
हन्यान्निष्कमितं जरां च मरणं व्याधींश्च सत्पुत्रदं दिष्टं श्रीगिरिशेन कालयवनोद्भूत्यै पुरा तत्पितुः ॥ १४.११४ ॥  
एतत्संसेवमानानां न भवन्त्यामयोच्चयाः ।  
जायते च सुतः श्रीमान् धीधैर्य्यबलसंयुतः ॥ १४.११५ ॥  
{काललोह, कान्तलोहःः हिघॄउअलित्योf भस्मन्}  
काललोहेन कान्तेन भस्मैतत्परिकल्पयेत् ।  
अन्यलोहकृतं भस्म नैतादृशगुणात्मकम् ॥ १४.११६ ॥  
{इरोन्ःः मारण}  
मत्स्याक्षीक्षीरगन्धाश्मपिष्टं वेति तदायसम् ।  
विंशतिः पुटितं वारान्निरुत्थं भस्म जायते ॥ १४.११७ ॥  
{इरोन्ःः मृतःः मेदिच्. उसे}  
तदष्टपलिकं भस्म मूत्रैरष्टगुणैर्गवाम् ।  
पचेल्लोहमये पात्रे लोहदर्व्या विघट्टयेत् ॥ १४.११८ ॥  
इत्थं सिद्धमिदं लोहं वल्लद्वितयसंमितम् ।  
निहन्ति सकलान्रोगांस्तत्तद्दोषसमुद्भवान् ॥ १४.११९ ॥  
क्षयं पाण्डुगदं गुल्मं शूलं मूलामयं तथा ।  
मेहं मेदोऽग्निमान्द्यं च यकृत्प्लीहं च कामलाम् ॥ १४.१२० ॥  
श्वासं कासं च कुष्ठं च ज्वरं शूलान्वितं तथा ॥ १४.१२१ ॥  
{कान्तलोहःः मेदिच्. उसे}  
कान्तं तुल्याभ्रसत्त्वं चरणपरिमितं हेम तत्तुल्यमर्कं वैक्रान्तं ताप्यरूप्यं क्रिमिरिपुकटुकैस्तुल्यभागैः समेतम् ।  
लीढं देवद्रुतैलैः प्रवितरति नृणां देहसिद्धिं समृद्धां पथ्यं पूर्वोक्तवत्तद्धरति च सकलं रोगपूगं जवेन ॥ १४.१२२ ॥  
तदेतत्सर्वरोगघ्नं रम्यं कान्तरसायनम् ।  
बल्यं वृष्यं सुपुत्रीयं मङ्गल्यं दीपनं परम् ॥ १४.१२३ ॥  
{इरोन्ःः मारण}  
पलार्धं रेतितं लोहं बालबिल्वफलाम्बुना ।  
पिष्ट्वा पिष्ट्वा पचेत्क्षिप्रं भस्मसाज्जायते खलु ॥ १४.१२४ ॥  
तथा लिङ्गीफलाम्भोभिर्धात्रीफलरसेन च ।  
पूर्ववन्मारयेल्लोहं जायते गुणवत्तरम् ॥ १४.१२५ ॥  
{इरोन्ःः मृतःः मेदिच्. उसे}  
पुनर्भूसिन्ध्वपामार्गवज्रिणीतिन्तिडीत्वचाम् ।  
क्षारैः सर्वायसां भस्म सेवितं शाणमात्रतः ॥ १४.१२६ ॥  
क्वाथं त्रिफलासंयुक्तं प्रतिमासं पिबेन्नरः ।  
{मण्डूर}  
लोहकिट्टविशुद्ध्यर्थं जायते चान्यथाश्मरी ॥ १४.१२७ ॥  
अविशोधितलोहानां विषवद्वमनं मतम् ।  
नन्दिना तु विशुद्ध्यर्थं लोहं प्रोक्तं सुधासमम् ॥ १४.१२८ ॥  
{इरोन् (?):: मेदिच्. उसे}  
रात्रौ कान्तशरावके स्थितवरामित्राजलैः स्वादुभिः प्रातर्मुष्टिमितं खलु प्रतिदिनं षण्मासमासेवितम् ।  
हन्यात्पित्तकफामयान् बहुविधान्कुष्ठप्रमेहांस्तथा पाण्डुं यक्ष्मगदं च कामलगदं मूलामयं वातजान् ॥ १४.१२९ ॥  
{इरोन्ःः अशुद्धःः मेदिच्. प्रोपेर्तिएस्}  
अशोधितायः सपुनर्भवं तद्गुणं प्रदर्श्याल्पमथ प्रकुर्यात् ।  
आमाग्निमान्द्यारुचिगुल्मशोफविड्भेदमालस्यमुरोविबन्धम् ॥ १४.१३० ॥  
{तिन्ःः सुब्त्य्पेस्}  
खुरकं मिश्रकं चेति द्विविधं वङ्गमुच्यते ।  
खुरं तत्र गुणैः श्रेष्ठं मिश्रकं न हितं मतम् ॥ १४.१३१ ॥  
{खुरकःः फ्य्स्. प्रोपेर्तिएस्}  
धवलं च मृदु स्निग्धं द्रुतद्रावं सगौरवम् ।  
{मिश्रकःः फ्य्स्. प्रोपेर्तिएस्}  
निःशब्दं खुरवङ्गं स्यान्मिश्रकं श्यामशुभ्रकम् ॥ १४.१३२ ॥  
{तिन्ःः मेदिच्. प्रोपेर्तिएस्}  
वङ्गं तिक्तोष्णकं रूक्षमीषद्वातप्रकोपणम् ।  
मेदःश्लेष्मामयघ्नं च क्रिमिघ्नं मेहनाशनम् ॥ १४.१३३ ॥  
{खुरःः शोधन}  
द्रावयित्वा निशायुक्ते क्षिप्तं निर्गुण्डिकारसे ।  
विशुध्यति त्रिवारेण खुरवङ्गं न संशयः ॥ १४.१३४ ॥  
{मिश्रकःः शोधन}  
अम्लतक्रविनिष्पिष्टवर्षाभूविषसिन्धुभिः ।  
कट्वलाबुगतं वङ्गं द्वितीयं परिशुध्यति ॥ १४.१३५ ॥  
{वङ्गमारणम्}  
सतालेनार्कदुग्धेन लिप्त्वा वङ्गदलान्यथ ।  
बोधिचिञ्चात्वचां क्षारैर्दद्याल्लघुपुटानि च ॥ १४.१३६ ॥  
मर्दयित्वा चरेद्भस्म तद्रसादिषु शस्यते ।  
{वङ्गमारणम् (२)}  
प्रद्राव्य खर्परे वङ्गं षोडशांशं रसं क्षिपेत् ॥ १४.१३७ ॥  
स्वल्पस्वल्पालकं दत्त्वा भारद्वाजस्य काष्ठतः ।  
मर्दयित्वा चरेद्भस्म तद्रसादिषु कीर्तितम् ॥ १४.१३८ ॥  
{तिन्ःः मृतःः मेदिच्. उसे}  
वङ्गभस्मसमं कान्तं व्योमभस्म च तत्समम् ।  
मर्दयेत्कन्यकाम्भोभिर्निम्बपत्ररसैरपि ॥ १४.१३९ ॥  
भूपालावर्तभस्माथ विनिक्षिप्य समांशकम् ।  
गोमूत्रकशिलाधातुजलैः सम्यग्विमर्दयेत् ॥ १४.१४० ॥  
ततो गुग्गुलुतोयेन मर्दयित्वा दिनाष्टकम् ।  
विशोष्य परिचूर्ण्याथ समभागेन योजयेत् ॥ १४.१४१ ॥  
भृष्टबर्बूरनिर्यासैर्वाकुचीबीजचूर्णकैः ।  
ततः क्षिपेत्करण्डान्तर्विधाय पटगालितम् ॥ १४.१४२ ॥  
गोतक्रपिष्टरजनीसारेण सह पाययेत् ।  
चतुर्भिर्वल्लकैस्तुल्यं रम्यं वङ्गरसायनम् ॥ १४.१४३ ॥  
निश्चितं तेन नश्यन्ति मेहा विंशतिभेदकाः ।  
शालयो मुद्गसूपं च नवनीतं तिलोद्भवम् ।  
पटोलं तिक्ततुण्डीरं तक्रं पथ्यं प्रशस्यते ॥ १४.१४४ ॥  
{लेअद्ःः शुद्धःः परीक्षा}  
द्रुतद्रावं महाभारं छेदे कृष्णं समुज्ज्वलम् ।  
पूतिगन्धं बहिःकृष्णं शुद्धं सीसमतोऽन्यथा ॥ १४.१४५ ॥  
{लेअद्ःः मेदिच्. प्रोपेर्तिएस्}  
अत्युष्णं सीसकं स्निग्धं तिक्तं वातापहम् ।  
प्रमेहतोयदोषघ्नं दीपनं चामवातनुत् ॥ १४.१४६ ॥  
{सीषशोधन}  
सिन्दुवारजटाक्वाथे हरिद्राचूर्णकं क्षिपेत् ।  
द्रुतं नागं च निर्गुण्ड्यास्त्रिवारं निक्षिपेद्रसे ॥ १४.१४७ ॥  
नागः शुद्धो भवेदेवं मूर्च्छास्फोटादि नाचरेत् ।  
{भ्राष्ट्रयन्त्र}  
तिर्यगाकारचुल्ल्यां तु तिर्यग्वक्त्रं घटं क्षिपेत् ।  
तं च वक्त्रं विना सर्वं गोपयेद्यत्नतो मृदा ।  
भ्राष्ट्रयन्त्राभिधं चैतन्नागमारणमुत्तमम् ॥ १४.१४८ ॥  
{सीसमारणम्}  
भ्राष्ट्रयन्त्राभिधे तस्मिन्यन्त्रे सीसं विनिक्षिपेत् ।  
पलविंशतिकं नागमधस्तीव्रानलं क्षिपेत् ॥ १४.१४९ ॥  
द्रुते नागे क्षिपेत्सूतं शुद्धं कर्षमितं शुभम् ।  
विघट्ट्य निक्षिपेत्क्षारमेकैकं हि पलं पलम् ॥ १४.१५० ॥  
अर्जुनाख्यस्य वृक्षस्य महाराजगिरेरपि ।  
दाडिमस्य मयूरस्य क्षिप्त्वा क्षारं पृथक्पृथक् ॥ १४.१५१ ॥  
एवं विंशतिरात्राणि पचेत्तीव्रेण वह्निना ।  
विघट्टयन् दृढं दोर्भ्यां दर्व्या चाथ प्रयत्नतः ॥ १४.१५२ ॥  
रक्तं तज्जायते भस्म कपोतच्छायमेव च ।  
नागं दोषविनिर्मुक्तं जायते तु रसायनम् ॥ १४.१५३ ॥  
{लेअद्ःः मारणःः निरुत्थ (?)}  
हतमुत्थापितं सीसं दशवारेण सिध्यति ।  
तन्मृतं सीसकं सर्वदोषमुक्तं रसायनम् ॥ १४.१५४ ॥  
{लेअद्ःः मृतःः मेदिच्. उसे}  
एवं नागोद्भवं भस्म ताप्यभस्मार्धभागिकम् ।  
पादं पादं क्षिपेद्भस्म शुल्बस्य रजतस्य च ॥ १४.१५५ ॥  
कान्ताभ्रसत्त्वयोश्चापि स्फटिकस्य पृथक्पृथक् ।  
सर्वमेकत्र संचूर्ण्य पुटेत्त्रिफलवारिणा ॥ १४.१५६ ॥  
त्रिंशद्वनगिरिण्डैश्च त्रिंशद्वारं विचूर्ण्य तत् ।  
व्योषवेल्लकचूर्णैश्च समांशैः सह योजयेत् ॥ १४.१५७ ॥  
मध्वाज्यसहितं हन्ति प्रलीढं वल्लमात्रया ।  
अशीतिं वातजान् रोगान् धनुर्वातान् विशेषतः ॥ १४.१५८ ॥  
कफरोगानशेषांश्च मूत्ररोगांश्च सर्वशः ।  
श्वासं कासं क्षयं पाण्डुं श्वयथुं शीतकं ज्वरम् ॥ १४.१५९ ॥  
ग्रहणीमामदोषं च वह्निमान्द्यं च दुर्जयम् ।  
सर्वान् गुदजदोषांश्च तत्तद्रोगानुपानतः ॥ १४.१६० ॥  
{पित्तल}  
रीतिका काकतुण्डीति द्विविधं पित्तलं भवेत् ।  
{रीतिकाःः परीक्षा}  
संतप्ता काञ्जिके क्षिप्ता ताम्राभा रीतिका मता ।  
{राजरीतिःः परीक्षा}  
एवं प्रजायते कृष्णा काकतुण्डीति सा मता ॥ १४.१६१ ॥  
{रीतिकाःः परीक्षाःः गोओदॄउअलित्य्}  
गुर्वी मृद्वी च पीताभा साराङ्गी ताडनक्षमा ।  
सुस्निग्धा मसृणाङ्गी च रीतिका तादृशी शुभा ॥ १४.१६२ ॥  
{रीतिकाःः परीक्षाःः बदॄउअलित्य्}  
पाण्डुराभा खरा रूक्षा बर्बरा घट्टनाक्षमा ।  
पूतिगन्धा तथा लघ्वी रीतिर्नेष्टा रसादिषु ॥ १४.१६३ ॥  
{रीतिकाःः मेदिच्. प्रोपेर्तिएस्}  
रीतिस्तिक्तरसा रूक्षा जन्तुघ्नी सास्रपित्तनुत् ।  
क्रिमिकुष्ठहरा योगात्सोष्णवीर्या च शीतला ॥ १४.१६४ ॥  
{राजरीतिःः मेदिच्. प्रोपेर्तिएस्}  
काकतुण्डी गतस्नेहा तिक्तोष्णा कफपित्तनुत् ।  
यकृत्प्लीहहरा शीतवीर्या च परिकीर्तिता ॥ १४.१६५ ॥  
{रीतिकाःः शोधन}  
तप्ता क्षिप्ता च निर्गुण्डीरसे श्यामारजोऽन्विते ।  
पञ्चवारेण संशुद्धिं रीतिरायाति निश्चितम् ॥ १४.१६६ ॥  
{रीतिमारणम्}  
निम्बूरसशिलागन्धवेष्टिता पुटिताष्टधा ।  
रीतिरायाति भस्मत्वं ततो योज्या यथायथम् ॥ १४.१६७ ॥  
{रीतिकाःः प्रोदुच्तिओनोf द्रुति}  
सुवर्णरीतिकाचूर्णं भक्षितं विष्ठितं पुनः ।  
छागेन कृष्णवर्णेन मत्तेन तरुणेन च ॥ १४.१६८ ॥  
तल्लिप्तं खर्परे दग्धं द्रुतिं मुञ्चति शोभनाम् ।  
चतुर्दशलसद्वर्णसुवर्णसदृशच्छविः ॥ १४.१६९ ॥  
देहलोहकरी प्रोक्ता युक्ता रसरसायने ।  
{ब्रस्स्ःः मृतःः मेदिच्. उसे}  
मृतारकूटकं कान्तं व्योमसत्त्वं च मारितम् ॥ १४.१७० ॥  
त्रयं समांशकं तुल्यव्योषजन्तुघ्नसंयुतम् ।  
ब्रह्मबीजाजमोदाग्निभल्लाततिलसंयुतम् ॥ १४.१७१ ॥  
सेवितं निष्कमात्रं हि जन्तुघ्नं कुष्ठनाशनम् ।  
विशेषाच्छ्वेतकुष्ठघ्नं दीपनं पाचनं हितम् ॥ १४.१७२ ॥  
{ब्रोन्शेःः प्रोदुच्तिओन्}  
अष्टभागेन ताम्रेण द्विभागकुटिलेन च ।  
विद्रुतेन भवेत्कांस्यं तत्सौराष्ट्रभवं शुभम् ॥ १४.१७३ ॥  
{ब्रोन्शेःः परीक्षाःः गोओदॄउअलित्य्}  
तीक्ष्णशब्दं मृदु स्निग्धमीषच्छ्यामलशुभ्रकम् ।  
निर्मलं दाहरक्तं च षोढा कांस्यं प्रशस्यते ॥ १४.१७४ ॥  
{ब्रोन्शेःः परीक्षाःः बदॄउअलित्य्}  
यत्पीतं दहने ताम्रं खरं रूक्षं घनासहम् ।  
मन्दनादं गतज्योतिः सप्तधा कांस्यमुत्सृजेत् ॥ १४.१७५ ॥  
{ब्रोन्शेःः मेदिच्. प्रोपेर्तिएस्}  
कांस्यं लघु च तिक्तोष्णं लेखनं दृक्प्रसादनम् ।  
क्रिमिकोटिहरं वातपित्तघ्नं भाजने हितम् ॥ १४.१७६ ॥  
{ब्रोन्शेःः सुइतब्ले fओर्वेस्सेल्स्}  
घृतमेकं विना चान्यत्सर्वं कांस्यगतं नृणाम् ।  
भुक्तमारोग्यसुखदं हितं सात्म्यकरं तथा ॥ १४.१७७ ॥  
{कांस्यशोधनम्}  
तप्तं कांस्यं गवां मूत्रे वापितं परिशुध्यति ।  
{ब्रोन्शेःः मारणःः निरुत्थ}  
म्रियते गन्धतालाभ्यां निरुत्थं पञ्चभिः पुटैः ॥ १४.१७८ ॥  
{वर्तलोहःः प्रोदुच्तिओन्}  
कांस्यार्करीतिलोहाहिजातं तद्वर्त्तलोहकम् ।  
तदेव पञ्चलोहाख्यं लोहविद्भिरुदाहृतम् ॥ १४.१७९ ॥  
{वर्तलोहःः मेदिच्. प्रोपेर्तिएस्}  
हिमाम्लकटुकं रूक्षं कफपित्तविनाशनम् ।  
रुच्यं त्वच्यं क्रिमिघ्नं च नेत्र्यं मलविशोधनम् ॥ १४.१८० ॥  
{वर्तलोहःः वेस्सेल्स्मदे ओf ँ}  
तद्भाण्डसाधितं सर्वमन्नव्यञ्जनसूपकम् ।  
अम्लेन वर्जितं चापि दीपनं पाचनं शुभम् ॥ १४.१८१ ॥  
{वर्तलोहशोधनम्}  
द्रुतमश्वजले क्षिप्तं वर्त्तलोहं विशुध्यति ।  
{वर्तलोहमारणम्}  
म्रियते गन्धतालाभ्यां पुटितं वर्त्तलोहकम् ॥ १४.१८२ ॥  
तेषु तेष्विह योगेषु योजनीयं यथाविधि ।  
जातिमद्भिर्विशुद्धैश्च विधिना परिसाधितैः ।  
रसोपरसलोहाद्यैः सूतः सिध्यति नान्यथा ॥ १४.१८३ ॥  
{??}  
रत्नानि लोहानि वराटशुक्तिपाषाणजातं खुरशृङ्गशल्यम् ।  
महारसाद्येषु कठोरदेहं भस्मीकृतं तत्खलु सूतयोग्यम् ॥ १४.१८४ ॥  
{भूनागःः सत्त्वःः उसेद्fओर्द्रावण}  
वज्राणां द्रावणार्थाय सत्त्वं भूनागजं ब्रुवे ।  
सदेव परमं तेजः सूतराजेन्द्रवज्रयोः ॥ १४.१८५ ॥  
{भूनागःः सत्त्वःः पातन}  
धौतं भूनागसम्भूतं मर्दयेद्भृङ्गजै रसैः ।  
निम्बुद्रवैश्च निर्गुण्ड्याः स्वरसैस्त्रिदिनं पृथक् ॥ १४.१८६ ॥  
तद्द्रावणगणोपेतं संमर्द्य वटकीकृतम् ।  
निरुध्य दृढमूषायां द्विदण्डं प्रधमेद्दृढम् ॥ १४.१८७ ॥  
स्वतः शीतं समाहृत्य पट्टके विनिवेश्य यत् ।  
रवकान् राजिकातुल्यान् रेणूनपि भरान्वितान् ॥ १४.१८८ ॥  
द्वादशांशार्कसंयुक्तान् धमित्वा रवकांश्चरेत् ।  
वज्रादिद्रावणं तेन प्रकुर्वीत यथेप्सितम् ॥ १४.१८९ ॥  
खरसत्त्वमिदं प्रोक्तं रसायनमनुत्तमम् ।  
द्वित्रिमूषासु चैकस्यां सत्त्वं भवति निश्चितम् ॥ १४.१९० ॥  
{भूनागःः सत्त्वःः पातन}  
सुवर्णरूप्यताम्रायःकान्तसम्भूतभूमिजान् ।  
भुजङ्गमानुपादाय चतुःप्रस्थसमन्वितान् ॥ १४.१९१ ॥  
प्रक्षाल्य रजनीतोयैः शीतलैश्च जलैरपि ।  
उपोषितं मयूरं वा शूरं वा चरणायुधम् ॥ १४.१९२ ॥  
क्रमेण चारयित्वाथ तद्विष्ठां समुपाहरेत् ।  
क्षाराम्लैः सह संपेष्य विशोष्य च खरातपे ॥ १४.१९३ ॥  
ततः खर्परके क्षिप्त्वा भर्जयित्वा मषीं चरेत् ।  
मषीं द्रावणवर्गेण संयुक्तां संप्रमर्दिताम् ॥ १४.१९४ ॥  
निरुध्य कोष्ठिकामध्ये प्रधमेद्घटिकाद्वयम् ।  
शीतलीभूतमूषायाः खोटमुद्धृत्य पेषयेत् ॥ १४.१९५ ॥  
प्रक्षाल्य रवकानाशु समादाय प्रयत्नतः ।  
सुवर्णमानवद्ध्मात्वा रवं कृत्वा नियोजयेत् ॥ १४.१९६ ॥  
{भूनागःः सत्त्वःः रिन्गोf ँ}  
भूनागोद्भवसत्त्वमुत्तमतमं श्रीसोमदेवोदितं दत्तं पादमितं द्विशाणकनके कुर्वीत तेनोर्मिकाम् ।  
तद्धौताम्बुविलेपनं स्थिरचरोद्भूतं विषं नेत्ररुक्शूलं मूलगदं च कर्णजरुजो हन्यात्प्रसूतिग्रहम् ॥ १४.१९७ ॥  
{अङ्कोलतैलपातनम् (१)}  
कथ्यतेऽङ्कोलतैलं च रसभस्मादिनिर्मितौ ।  
पुण्यश्लोकमहामात्यैः श्रीमद्भिर्देवसूनुभिः ॥ १४.१९८ ॥  
पुराणाङ्कोलबीजानां पेषं कृत्वा तु दुर्घनम् ।  
आढकप्रमितं कुम्भे विनिधाय निरुध्य च ॥ १४.१९९ ॥  
कुम्भस्य च तलच्छिद्रे शलाकामायसीं क्षिपेत् ।  
सार्धहस्तप्रविस्तारे निम्ने गर्ते सुगर्त्तके ॥ १४.२०० ॥  
तत्र प्रादेशिके गर्त्ते सीसपात्रं निधाय च ।  
पटं च परिबद्ध्वा तु सन्धिबन्धं समाचरेत् ॥ १४.२०१ ॥  
लद्दिभिः पूरयेद्गर्तं कण्ठावधि ततः परम् ।  
षण्मासात्सीसपात्रस्थं तत्तैलं समुपाहरेत् ॥ १४.२०२ ॥  
{अङ्कोलःः ओइल्ःः (मेदिच्.) उसे}  
तेन तैलेन संक्लिन्नाः पाषाणा ये भुवर्तिकाः ।  
कूपे प्रक्षालिताः क्षिप्ता ज्वलन्ति निशि ते चिरम् ॥ १४.२०३ ॥  
तेन लिप्तं तथैवोक्तं बीजमुद्भवति ध्रुवम् ।  
वध्यते म्रियते सूतस्तैलेनानेन निश्चितम् ॥ १४.२०४ ॥  
तत्तैले मासमात्रं हि स्थिता दालिश्चणोद्भवा ।  
भक्षितास्याच्चतुर्थांशा षष्टिवारं विरेचयेत् ॥ १४.२०५ ॥  
तक्रं भक्तं ततः पथ्यं दातव्यं रेकशान्तये ।  
पक्षान्ते दालिकार्धेन पूर्ववद्रेचयेत्खलु ॥ १४.२०६ ॥  
ततो दाली त्रिपादेन चूर्णार्धेन ततः परम् ।  
पक्षे पक्षे विरेकेण सर्वं कुष्ठं विनश्यति ॥ १४.२०७ ॥  
रेकसाध्यगदाः सर्वे विनश्यन्ति न संशयः ।  
रेकसाध्यगदाः सर्वे श्वेतकुष्ठं विशेषतः ॥ १४.२०८ ॥  
{अङ्कोलःः ओइल्ःः मेदिच्. उसे}  
बिन्दुमात्रेण तैलेन शुद्धो गुञ्जामितो रसः ।  
मर्दितोऽहिलतापत्रे पत्रेण सह भक्षितः ॥ १४.२०९ ॥  
तत्क्षणादेव कुरुते ह्यनलं दीप्तमुद्धतम् ।  
संसेविनं नरं चापि वृकस्येवाति भोजिनम् ॥ १४.२१० ॥  
अङ्कोलतैलमेतद्धि देहलोहविधायकम् ।  
एतत्तैलविलेपेन श्वेतकुष्ठं विनश्यति ॥ १४.२११ ॥  
एतदङ्कोलकं तैलं महत्सत्त्वमुदाहृतम् ।  
घृतवज्जायते स्त्यानं तत्सर्वमिति कथ्यते ॥ १४.२१२ ॥  
{अङ्कोलतैलपातनविधिः (२)}  
निस्त्वचाङ्कोलबीजानि किंचिज्जर्जरितानि च ।  
रुद्ध्वा विद्याधरे यन्त्रे दण्डार्धं प्रपचेच्छनैः ॥ १४.२१३ ॥  
ऊर्ध्वस्थालीगतं तैलं नागवल्लीदले क्षिपेत् ।  
{अङ्कोलःः ओइल्ःः मेदिच्. उसे}  
तस्मिन्गुञ्जामितं सूतं विमर्द्य सदलं ग्रसेत् ॥ १४.२१४ ॥  
कुर्याद्दीपनमुद्धतं गुरुतरद्रव्यादिसंचूर्णनं हन्यादष्टविधं च गुल्ममरुचिं प्लीहामयं स्वामयम् ।  
श्वित्राद्यं सकलं च कुष्ठमचिरात्पाण्ड्वामयं च ज्वरं शूलं मूलगदं तथा श्वयथुकं श्वासं च कासं नृणाम् ॥ १४.२१५ ॥  
{अङ्कोलतैलपातनविधिः (३)}  
निरस्थ्यङ्कोलबीजानि सूक्ष्माण्युष्णेन वारिणा ।  
गोण्यां निक्षिप्य निस्त्वञ्चि विधाय तदनन्तरम् ॥ १४.२१६ ॥  
भाण्डस्थिते ततः क्षारे प्रक्षिपेत्सलिले खलु ।  
तिलपर्णीजटां क्षुण्णां निक्षिपेत्तत्र मात्रया ॥ १४.२१७ ॥  
द्विरात्रमुषितं तत्र भाजनेऽन्ये विनिक्षिपेत् ।  
शुष्के तु निर्गतं तैलं क्षिपेन्नागकरण्डके ॥ १४.२१८ ॥  
चणानां दालयस्तत्र स्थिता मासत्रयं ततः ।  
तत्राद्ये पादमात्रं हि प्रदद्यात्कुष्ठरोगिणे ॥ १४.२१९ ॥  
तेनाशु रेचितस्त्रिंशद्वाराणि तदनन्तरम् ।  
ससंभक्तं तथा पथ्यं दातव्यं शाकवर्जितम् ॥ १४.२२० ॥  
एवं विरेचितो नूनं सततं दशभिर्दिनैः ।  
सर्वकुष्ठैर्विमुच्येत वारैः षट्सप्तभिः खलु ॥ १४.२२१ ॥  
पूर्वप्रोक्तेन तैलेन गुणैस्तुल्यं प्रकीर्तितम् ।  
{अङ्कोलतैलपातनविधिः (४)}  
मूलान्युत्तरवारुण्या जर्जरीकृत्य काञ्जिकैः ॥ १४.२२२ ॥  
क्षिपेदङ्कोलबीजानां पेषिकां जर्जरीकृताम् ।  
तत्तैलं घृतवत्स्त्यानं परं ग्राह्यं यथाविधि ॥ १४.२२३ ॥  
{अङ्कोलतैलपातनविधिः (५)}  
सम्पिष्योत्तरवारुण्या पेटकार्या दलान्यथ ।  
काञ्जिकेन ततस्तेन कल्केन परिमर्दयेत् ॥ १४.२२४ ॥  
रजश्चाङ्कोलबीजानां तद्बद्ध्वा विरलाम्बरे ।  
तद्विलम्ब्यातपे तीव्रे तस्याधश्चषकं न्यसेत् ॥ १४.२२५ ॥  
तत्र निपतितं तैलमादेयं श्वित्रनाशनम् ।  
{अङ्कोलतैलपातनविधिः (६)}  
अङ्कोलबीजसम्भूतं चूर्णं संमर्द्य काञ्जिकैः ॥ १४.२२६ ॥  
एकरात्रोषितं तत्तु पिण्डीकृत्य ततः परम् ।  
स्वेदयेत्कन्दुके यन्त्रे घटिकाद्वितयं ततः ॥ १४.२२७ ॥  
तां च पिण्डीं दृढे वस्त्रे बद्ध्वा निष्पीड्य काष्ठतः ।  
अधः पात्रस्थितं तैलं समाहृत्य नियोजयेत् ।  
एवं कन्दुकयन्त्रेण सर्वतैलान्युपाहरेत् ॥ १४.२२८ ॥




ऋचूम्, १५  
रसपाथोधिभिः किंचिन्निःशेषं न प्रकाशितम् ।  
दशाष्टभिः क्रियां वक्ष्ये रसराजस्य साम्प्रतम् ॥ १५.१ ॥  
सुधादिसर्वभैषज्यसारः सूते प्रतिष्ठितः ।  
अमर्त्या भवितुं मर्त्या निषेवध्वं मिथो युतम् ॥ १५.२ ॥  
{मेर्चुर्य्ःः प्रोपेर्तिएस्}  
आयुर्वज्रं वितरति नृणामङ्गवर्णं सुवर्णं सत्त्वं व्योम्नो मदकरिबलं ताम्रमुग्रां क्षुधां च ।  
मायोः शान्तिं रजतममलं कान्तमेतत्समस्तं श्रीमान् सूतः सकलगदहृद्देहलोहे तु सिद्धः ॥ १५.३ ॥  
{मेर्चुर्य्ःः म्य्थ्. ओरिगिन्}  
कल्पादौ शिवयोः प्रीत्या परस्परजिगीषया ।  
सम्प्रवृत्ते तु सम्भोगे त्रिलोकीक्षोभकारिणि ॥ १५.४ ॥  
देवैः संप्रेषितो वह्निः सुरतं विनिवारितुम् ।  
काङ्क्षया तत्सुतोद्भूतेर्निहन्तुं तारकासुरम् ॥ १५.५ ॥  
कपोतरूपिणं प्राप्तं हिमवत्कन्दरेऽनलम् ।  
अपक्षिभावसंक्षुब्धं स्मरस्मेरावलोकितम् ॥ १५.६ ॥  
तं वीक्ष्य लज्जितः शम्भुर्विरम्य सुरतात्तदा ।  
स्रुतमात्मगतं तेजः सोऽग्रहीदेकपाणिना ॥ १५.७ ॥  
निक्षिप्तं वदने वह्नेर्गङ्गायामपतच्च तत् ।  
गङ्गया च बहिःक्षिप्तं नितरां दह्यमानया ॥ १५.८ ॥  
अतोऽधिकगुणा जाता धातवो हि सुधासमाः ।  
शिवहस्तच्युतं यत्तत्समभूत्खलु पारदः ॥ १५.९ ॥  
अमर्त्या निर्जरास्तेन संजातास्त्रिदशोत्तमाः ।  
तत्तन्मलेन संजाता धातवश्चाष्टसंख्यया ॥ १५.१० ॥  
पावकास्याच्च्युतं यत्तु रसस्तत्समभूत्खलु ।  
सेवितः स हि नागेन्द्रैर्जरामृत्युजिगीषया ॥ १५.११ ॥  
पीयमानं तु नागास्यात्पतितं गौरवेण यत् ।  
शतयोजननिम्नेऽसौ न्यपतत्कूपके खलु ॥ १५.१२ ॥  
ईषत्पीतान्तरो रूक्षः स सूतो देहलोहकृत् ।  
{ङेwइन्नुन्ग्वोन् ःग्मित्नच्क्तेन् Fरौएन्}  
स्नातामाद्यरजस्वलां हयगतां प्राप्तां जिघृक्षुश्च तां सोऽप्यागच्छति योजनं हि परितः प्रत्येति कूपं पुनः ।  
तन्मार्गे कृतगर्त्तके च बहुशः संतिष्ठते सूतराट्सोऽयं तत्र निवासिभिः खलु जनैरेवं समानीयते ॥ १५.१३ ॥  
{मेर्चुर्य्ःः एxत्रच्तिओन् fरोमेअर्थ्}  
नीयमानस्तु गङ्गाया वायुना गौरवेन यत् ।  
अपतद्दूरदेशे वै स देशः पारदः स्मृतः ॥ १५.१४ ॥  
तत्ततो मृद्गतः सूतः पातनाविधिना खलु ।  
आनीयते स विज्ञेयः पारदो गदपारदः ॥ १५.१५ ॥  
एवं चतुर्विधं जातं शंकरं शाङ्करं महः ।  
इत्थं सूतोद्भवं ज्ञात्वा न रोगैर्बाध्यते नरः ॥ १५.१६ ॥  
रसेन्द्रश्च रसश्चैव स्यातां सिद्धरसावुभौ ।  
साध्यावन्यौ चिराज्जातौ भूम्यादेर्देशयोगतः ॥ १५.१७ ॥  
{मेर्चुर्य्ःः निरुक्ति}  
जरापमृत्युदौर्गत्यव्याधीनां रसनाद्रसः ।  
रसास्वादन इत्यस्य धातोरर्थतया खलु ॥ १५.१८ ॥  
देहलोहमयीं सिद्धिं सूते सूतस्ततो मतः ।  
रोगाब्धिं पारयेद्यस्मात्तस्मात्पारद उच्यते ॥ १५.१९ ॥  
पातनैः शोध्यमानस्य यस्य पादोऽवशिष्यते ।  
त्रिपादी च क्षयं याति तेन पादरसः स्मृतः ॥ १५.२० ॥  
{मेर्चुर्य्ःः दोषःः म्य्थ्. ओरिगिन्}  
इत्थं भूतस्य सूतस्य मर्त्यमृत्युगदच्छिदः ।  
प्रभावान्मानुषान् दृष्ट्वा देवतुल्यबलायुषः ॥ १५.२१ ॥  
इन्द्रेणाभ्यर्थितो रुद्रो रसं द्वादशदूषणैः ।  
योजयामास तं पूर्वं विना शुद्ध्यापि सिद्धिदम् ॥ १५.२२ ॥  
{पारददोषाः}  
दोषो मलो विषं वह्निर्मदो दर्पश्च तत्फलम् ।  
मूर्च्छा मृत्युः सदादाहो विस्फोटश्च शिरोभ्रमः ॥ १५.२३ ॥  
{मेर्चुर्य्ःः कञ्चुकाः}  
भूशैलजलताम्रायोनागवङ्गसमुद्भवाः ।  
कञ्चुकाः सप्त सूतस्य ताभिः सूतो विषोपमः ॥ १५.२४ ॥  
कुष्ठं जाड्यं च वातार्तिं दाहं चावृतकण्ठताम् ।  
उन्मादं च महाशूलं क्रमात्कुर्वन्ति कञ्चुकाः ॥ १५.२५ ॥  
एतान् सूतगतान् दोषान् पञ्च सप्त च कञ्चुकाः ।  
अनपाकृत्य यो दद्यात्स वैद्यो ब्रह्महा भवेत् ॥ १५.२६ ॥  
द्वादशैतान्महादोषानपनीय रसं ददेत् ।  
स लभेत महत्पुण्यमगण्यं च महद्यशः ॥ १५.२७ ॥  
{१८ संस्कारस्}  
सूतेऽष्टादशसंस्क्रिया निगदिताः स्युः स्वेदनं मर्दनं मूर्च्छोत्थापनपातरोधनियमाः प्रोद्दीपनं ग्रासजम् ।  
मानं चारणगर्भबाह्यजनितद्रुतिश्च तज्जारणा रागः सारणकं परिक्रमविधिर्वेधस्ततः सेवनम् ॥ १५.२८ ॥  
अथ नन्दिप्रदिष्टेन विधानेन प्रकाश्यते ।  
दोषाणां कञ्चुकानां च यथावत्परिशोधनम् ॥ १५.२९ ॥  
सूतः पञ्चपलान्न्यूनः शोधितोऽल्पफलो भवेत् ।  
ऊर्ध्वं दशपलांशेन शुद्धिमाप्नोत्यशेषतः ॥ १५.३० ॥  
{मेर्चुर्य्ःः शोधन}  
स्वेदमर्दनमूर्च्छाभिः सप्तवारोर्ध्वपातनैः ।  
सर्वदोषविनिर्मुक्तो रसराजः प्रजायते ॥ १५.३१ ॥  
स्वेदनं मर्दनं तद्वत्सप्तवारान् विमूर्च्छनम् ।  
स हि सिद्धिकरं प्राह गुणकारि च भास्करः ॥ १५.३२ ॥  
मर्दनस्वेदसंन्यासैः शुध्यतीति दिनेश्वरः ।  
ऊर्ध्वाधःपातनाभ्यां हि विशुद्धिर्भालुकेर्मता ॥ १५.३३ ॥  
स्वेदनं मर्दनं मूर्च्छा प्रत्युत्थानं च पातनम् ।  
निरोधो नियमश्चेति शुचिः सप्तविधा मता ।  
गोविन्दभगवान् पूज्यैः सूतराजस्य निश्चिता ॥ १५.३४ ॥  
अथ श्रीनन्दिना प्रोक्तप्रकारेण विशोधनम् ।  
रसराजस्य निःशेषदोषघ्नं परिकीर्त्यते ॥ १५.३५ ॥  
{१. स्वेदनसंस्कार}  
मूलकाग्निपटुराजिकार्द्रकैः व्योषकैश्च रसषोडशांशकैः ।  
स्वेदितस्त्रिदिवसं हि दोलया काञ्जिकेन मलमुक्तये रसः ॥ १५.३६ ॥  
{२. मर्दनसंस्कार}  
दग्धोर्णागृहधूमाब्जसर्षपैः सगुडेष्टकैः ।  
मर्द्यो रसः षोडशांशैस्त्र्यहं तद्वह्निशान्तये ॥ १५.३७ ॥  
जीर्णे जीर्णे सदाग्रासे मर्दनीयो रसः खलु ।  
एतैरेवौषधैर्यस्माद्रागान् गृह्णाति निर्मलः ॥ १५.३८ ॥  
{३. मूर्छन}  
व्योषसौभाग्यसंयुक्तलकुचद्रावमर्दनात् ।  
मूर्छितस्त्रिदिनं सूतो मदं मुञ्चति दुर्धरम् ॥ १५.३९ ॥  
{रेमोवलोf विषदोष}  
सौभाग्यत्रिफलाश्यामाटङ्कणैः सह काञ्जिकैः ।  
त्रिदिनं संस्थितः सूतो विषं संत्यजति स्वकम् ॥ १५.४० ॥  
{रेमोवलोf दर्पदोष}  
सर्पाक्षिकाकमाव्योषरसैरुत्क्वथितोत्थितः ।  
दर्पं मुञ्चति च क्षिप्रमिति दोषविशोधनम् ॥ १५.४१ ॥  
क्षाराम्लैः सोष्णतोयेन निवातस्थानसंस्थितः ।  
रसस्य कुरुते वीर्यशैत्यं तद्वीर्यनाशनम् ॥ १५.४२ ॥  
{रेमोवलोf भूकञ्चुक}  
कांक्षीकासीसलुङ्गाम्बुमर्दितः पारदो दिनम् ।  
क्षालितः काञ्जिकैः पिष्टस्त्यजति क्षोणिकञ्चुकम् ॥ १५.४३ ॥  
{अद्रिकञ्चुक}  
गिरिकर्ण्या जयन्त्याश्च स्वरसैर्भावितो रसः ।  
त्रिभिर्वारैस्त्यजत्येव गिरिजामात्मकञ्चुकाम् ॥ १५.४४ ॥  
{जलकञ्चुक}  
गुडगुग्गुलुनिम्बानां क्वाथेन क्वथितस्त्र्यहम् ।  
त्यजत्यम्बुभवां सूतः कञ्चुकां बहुदोषदाम् ॥ १५.४५ ॥  
{ताम्रकञ्चुक}  
सितासार्द्रकतक्रैश्च मर्दयित्वा तथोत्थितः ।  
धौतश्चोष्णैर्गवां मूत्रैस्त्यजेत्ताम्रजकञ्चुकम् ॥ १५.४६ ॥  
{अयःकञ्चुक}  
कारवेल्ल्याश्च कर्कोट्या रसैः संमर्दितो रसः ।  
कञ्चुकामायसीं मुञ्चेच्चपलः सौहृदं यथा ॥ १५.४७ ॥  
{नाग-, वङ्गकञ्चुक}  
ताम्रपिष्टीकृतः सूतः पातनायन्त्रपातितः ।  
मुञ्चेत्कञ्चुलिकां शीघ्रं नागवङ्गसमुद्भवाम् ॥ १५.४८ ॥  
{वङ्गकञ्चुक}  
सूतं वराग्निपटुशिग्रुकराजिकाञ्जनैः पिष्टैर्विलिप्य परिपातनकोर्ध्वभागे
।  
भाण्डोदरे भृतजले परितो विमुञ्चेन्मृद्वग्निना त्यजति कञ्चुलिकां हि वाङ्गीम् ॥ १५.४९ ॥  
इत्थं निपातितः सूतश्चलद्विद्युल्लताप्रभः ।  
नागवङ्गविनिर्मुक्तः ततश्चैतत्प्रजायते ॥ १५.५० ॥  
यदा यदा भवेत्सूतो ग्रासाजीर्णेन बाधितः ।  
अनेनैव प्रकारेण पातनीयस्तदा तदा ॥ १५.५१ ॥  
{मेर्चुर्य्ःः आप्यायन}  
स्वेदनाद्यैः पातनान्ते शोधनैः स कदर्थितः ।  
मन्दवीर्यो भवेत्सूतस्तस्मादाप्यायनं चरेत् ॥ १५.५२ ॥  
सोदके सैन्धवे सूतः स्थितस्त्रिदिवसावधिः ।  
पुनराप्यायनं प्राप्य न स्यात्षण्ढो भवेद्बली ॥ १५.५३ ॥  
{स्वेदनविधि}  
भालुकिः स्वेदसंन्यासौ दिष्टवान्नियमात्परम् ।  
भक्षितुं सर्वलोहानि मुखं कर्तुं विनिश्चितम् ॥ १५.५४ ॥  
अङ्गारस्थापिते पात्रे रसं क्षिप्त्वा प्रजारयेत् ।  
षोडशांशेन चित्रां तु तदत्र स्वेदनं मतम् ॥ १५.५५ ॥  
सर्वरोगान् हरेदेव शक्तियुक्तो गुणाधिकः ।  
वेगेन फलदायित्वं जायते नात्र संशयः ॥ १५.५६ ॥  
{संन्यासविधि}  
क्षाराम्ललवणैः सार्द्धं संन्यासाज्जायते तथा ।  
चतुर्थाध्यायनिर्दिष्टप्रकारेण रसे खलु ॥ १५.५७ ॥  
बुभुक्षा व्यापकत्वं च तीव्रता वेगकारिता ।  
सर्वव्याधिहरत्वं च त्यक्तदोषत्वमेव च ॥ १५.५८ ॥  
{दीपनसंस्कार}  
मरिचाब्जासुरी चैव शिग्रुभूखगटङ्कणैः ।  
ससंधानैस्त्र्यहं स्वेदाद्भवेत्सूतस्य दीपनम् ॥ १५.५९ ॥  
नवमाध्यायनिर्दिष्टदीपनीयगणेन च ।  
रसस्य दीपनं कुर्यात्तदत्यन्तगुणावहम् ॥ १५.६० ॥  
{मुखकरण}  
स्वेदितोऽष्टादशांशेन हेमयुक्तो हि पारदः ।  
क्षारैरम्लैरदोषैश्च भोक्तुमास्यं प्रजायते ॥ १५.६१ ॥  
{राक्षसवक्त्र}  
कलांशताप्यसत्त्वेन स्वर्णेन द्विगुणेन च ।  
युक्तं युक्तं हि चुक्रेण चूलिकालवणेन च ॥ १५.६२ ॥  
चणकक्षारतोयेन राजनिम्बुकवारिणा ।  
मर्दयेत्तप्तखल्वान्तर्बलेन महता खलु ॥ १५.६३ ॥  
एकविंशत्यहो यावद्यामं यामं दिने दिने ।  
एवं राक्षसवक्त्रः स्यात्सर्वाशी च न संशयः ॥ १५.६४ ॥  
अष्टादशक्रिया नृणां न सिध्यन्ति रसस्य हि ।  
विना भाग्येन तपसा प्रसादेनेश्वरस्य च ॥ १५.६५ ॥  
सर्वैर्युक्ता विविधविधिभिः संस्कृतीभिः सुरम्यैः सूतो मुञ्चत्यखिलविकृतीन् श्वित्ररोगप्रमाथी ।  
तावच्छुद्धिं कृतबहुगुणां नन्दिनोक्तां सुसाध्यां पथ्यायुक्तां पुरवरपतिः सोमदेवोऽभिधत्ते ॥ १५.६६ ॥  
{रेमोविन्ग्दोषस्}  
त्रिक्षारैः पटुपञ्चकाम्लसहितैः संखल्वसूतस्त्र्यहं बाह्लीकासुरिविश्वपिण्डजठरे रुद्ध्वाथ संवेशयेत् ।  
सन्धाने त्रिदिनं हि मन्दशिखिना दोलाख्ययन्त्रे पचेद्दोषोन्मुक्तरसः सुधारससमः पथ्यैर्विना सिद्धिदः ॥ १५.६७ ॥  
किंत्वत्र राजिका विश्वहिङ्गूनां मानसंस्थितिः ।  
गुरूपदेशतो नेया नान्यथा फलवाहिनी ॥ १५.६८ ॥  
{नाग, वङ्गःः रेमोवल्}  
नागवङ्गौ महादोषौ दुर्जयौ शुद्धकोटिभिः ।  
पातना शोधयेद्यस्मान्महाशुद्धरसो मतः ॥ १५.६९ ॥  
दशभिः पातनाभिश्च नागवङ्गसमुद्भवः ।  
गन्धो विनाशमायाति रसः स्यान्नैव दुर्गुणः ॥ १५.७० ॥  
दशवारात्परं नार्वाक्शतवारं च पातनाः ।  
महागुणकराः प्रोक्ताः यथाविधि कृता रसे ॥ १५.७१ ॥  
महागुणत्वं शिखिनः सखित्वं स्वल्पेषु रोगेषु च तुल्यवीर्यम् ।  
रसायनत्वं च महाप्रभावो भवेद्रसेन्द्रस्य च पातनाभिः ॥ १५.७२ ॥

ऋचूम्, १६  
अथातो जारणा पुण्या रससिद्धिविधायिनी ।  
सुकरा सुलभद्रव्या कृतपूर्वा निगद्यते ॥ १६.१ ॥  
{अभ्रःः जारणा}  
इह निष्पत्त्रकग्रासं यो रसाय प्रयच्छति ।  
तोषितस्तेन गौरीशो जगत्त्रितयदानतः ॥ १६.२ ॥  
{पक्षच्छेद =\> बन्धन}  
पक्षच्छेदमकृत्वा यो रसबन्धं समीहते ।  
बीजैः स विषयासक्त्या मुक्तिमिच्छति दुष्टधीः ॥ १६.३ ॥  
{अभ्रःः सत्त्वःः fओर्पक्षच्छेद}  
घनसत्त्वं विना नान्यत्सूतपक्षनिकृन्तनम् ।  
कृत्तपक्षो निरुद्धाध्वा रज्यते बध्यते रसः ॥ १६.४ ॥  
निश्चन्द्रमपि पत्राभ्रं जारितं खलु पारदे ।  
तच्चरेत्सप्तधा भिन्नं चीर्णं चापि समुद्गिरेत् ॥ १६.५ ॥  
जीर्णपादांशसत्त्वोऽपि तत्तद्योगेषु योजितः ।  
तत्तद्रोगे फलं शीघ्रं रसो धत्तेऽधिकं यतः ॥ १६.६ ॥  
यत्र सत्त्वं द्रुतं बीजं रसजारणकर्मणि ।  
उत्कृष्टं चापि तद्दिष्टं गुणैरष्टगुणं तथा ॥ १६.७ ॥  
शिवयोश्चरमो धातुरभ्रकं पारदस्तथा ।  
एतयोर्मेलनान्न्ःणां क्व मृत्युः क्व दरिद्रता ॥ १६.८ ॥  
{मेर्चुर्य्ःः वेर्शेह्र्त्केइन् रेइनेसभ्रसत्त्व}  
केवलाभ्रकसत्त्वं हि ग्रसत्येव न पारदः ।  
ग्रस्तमप्यतिदुःखेन सर्वाङ्गव्यापि नो भवेत् ॥ १६.९ ॥  
तस्माल्लोहान्तरोपेतं युक्तं च धातुसत्त्वकैः ।  
अभ्रकक्षारयोः सिद्धः केवलं वपुःसिद्धिदः ॥ १६.१० ॥  
अभ्रेणैकत्वकरणं लोहानां परिकथ्यते ॥ १६.११ ॥  
{द्वन्द्वमेलापक fओर्मेतल्स्}  
कान्तस्य लाक्षागुडसर्जरसैः सधातकीगुग्गुलुटङ्कणैश्च ।  
स्त्रीस्तन्यपिष्टैः समभागिकैश्च दुर्मेललोहान्यपि मेलयन्ति ॥ १६.१२ ॥  
{द्वन्द्वमेलापक fओर्मेतल्स्}  
ताप्यचूर्णसमायुक्तं लोहद्वन्द्वं मिलेद्ध्रुवम् ।  
द्वित्रिवारं परिध्मानात्क्षीरेऽक्षीरमिव ध्रुवम् ॥ १६.१३ ॥  
{प्रेपरतिओनोf अभ्रसत्त्व fओर्जारण}  
अभ्रसत्त्वं हि तुल्यांशताप्यसत्त्वसमन्वितम् ।  
अभ्रशेषं कृतं ध्मानाद्भवेत्सुकरजारणम् ॥ १६.१४ ॥  
{प्रेपरतिओनोf अभ्रसत्त्व fओर्जारण}  
यद्वा द्विगुणितं ताप्यं निर्व्यूढं घनसत्त्वके ।  
तदन्तर्जारितं शीघ्रं रससिद्धिविधायकम् ॥ १६.१५ ॥  
{प्रेपरतिओनोf अभ्रसत्त्व fओर्चारण wइथ्लेअदन्द्तिन्}  
एवं वङ्गेन नागेन घनसत्त्वं चरेद्रसः ।  
तत्सत्त्वं धातुवादार्यं देहसिद्धौ विनिन्दितम् ॥ १६.१६ ॥  
एतौ पूती महादोषौ नागवङ्गौ निरुत्तमौ ।  
रोगांश्च तनुतः शीघ्रं सेव्यमानौ परं खलु ॥ १६.१७ ॥  
{गर्भद्रुति}  
तत्सत्त्वं गालयित्वा च वाससा रवकान्वितम् ।  
दशांशताम्रपात्रस्थरसेश्वरविमर्दितम् ॥ १६.१८ ॥  
तच्चतुःषष्टिभागेन समेतं शुद्धपारदम् ।  
क्षाराम्ललवणोपेतं तप्तं खल्वे दिनत्रयम् ॥ १६.१९ ॥  
क्षालयित्वोष्णसन्धानैः क्षिप्त्वा काचकरण्डके ।  
तदूर्ध्वाधो विडं दत्त्वा रसस्याष्टमभागतः ॥ १६.२० ॥  
तन्मुखे भूर्जमाधाय वेष्टयेदेकसूत्रतः ।  
करण्डं वाससावेष्ट्य दोलायन्त्रविधानतः ॥ १६.२१ ॥  
सर्वाम्लगोजलोपेतकाञ्जिकैः स्वेदयेत्त्र्यहम् ।  
ततो निक्षिप्य लोहाश्मकम्बूनामेव भाजने ॥ १६.२२ ॥  
क्षालयित्वोष्णसन्धानैर्वस्त्रेणोद्धृत्य तं द्रवम् ।  
विशोष्य लग्नं हस्तेन मर्दयित्वा क्षणं रसम् ॥ १६.२३ ॥  
वस्त्रे चतुर्गुणे क्षिप्त्वा गाढनिष्पीडनाद्रसः ।  
सर्वोऽपि यदि निर्गच्छेद्गर्भे ग्रासस्तथा द्रुतः ॥ १६.२४ ॥  
{गर्भद्रुतिःः fऐलुरेःः रेपेतितिओन्}  
सावशेषे पुनर्ग्रासे सविडं स्वेदयेत्पुनः ।  
एवं ग्रासत्रयं भूयः सम्प्रदाय प्रयत्नतः ॥ १६.२५ ॥  
षष्टिग्रासेषु शेषेषु गर्भद्रावणतः परम् ।  
पञ्चमाध्यायनिर्दिष्टे यन्त्रे कच्छपसंज्ञके ॥ १६.२६ ॥  
विडेन संयुतं सूतं पुटेन्मृद्वग्निनोपलैः ।  
यन्त्रादुद्धृत्य भूयोऽपि क्षालयित्वोष्णकाञ्जिकैः ॥ १६.२७ ॥  
मर्दनोक्तविधानेन याममात्रं विमर्दयेत् ।  
निर्मलत्वविधानाय रागान् गृह्णाति निर्मलः ॥ १६.२८ ॥  
तस्मान्मर्द्यो रसो यत्नाद्ग्रासं ग्रासे पुटे पुटे ।  
संमर्दितो भवेद्वापि रोगनाशनशक्तिमान् ॥ १६.२९ ॥  
{मेर्चुर्य्ःः चारण}  
भूसर्जिकालवणवर्गसमेतकाञ्चीसंयुक्तकाञ्जिकयुतं परिचार्यवस्तु ।  
{मेर्चुर्य्ःः चारण}  
सत्त्वोपलादिसकलं वरताम्रपत्रैर्जुष्टं च ह्यम्लमुदितं रसचारणाय ॥ १६.३० ॥  
{जारण}  
रम्भापटुत्रिफललाङ्गलिकानिशार्धशोभाञ्जनाङ्घ्रिखरमञ्जरिकाङ्घ्रिसंख्यैः
।  
सप्ताहकं परिविभावितकाञ्जिकोऽसौ क्लिन्नं हि लोहनिवहं ग्रसतीह सूतः ॥ १६.३१ ॥  
{बिड fओर्गर्भद्रुति}  
क्षारैश्चतुर्भिर्लवणैश्च षड्भिर्द्रवाम्लमिश्रैर्दशधा विभावितैः ।  
स्वर्णादिलोहाभ्रकसत्त्वगर्भद्रुतिप्रहीत्यै बिड एष दिष्टः ॥ १६.३२ ॥  
{दण्डधारी}  
वीथीतुल्ये गतमलरसः पञ्चशाणप्रमाणं भुक्त्वा सत्त्वं गगनजनितं षष्टिकाक्षारवह्नौ ।  
तत्त्वं ह्येतद्व्रजति स जवात्सारधूमायनानि तत्तुल्योऽसौ मुनिभिरुदितो दण्डधारी च नाम्ना ॥ १६.३३ ॥  
{दण्डधारिन्ःः तेस्त्fओर्ँ}  
गर्भद्रुतियुते सूते तृणं क्षिप्तं प्रतिष्ठते ।  
ऊर्ध्वदण्डधरः सोऽयं दण्डधारी रसो मतः ॥ १६.३४ ॥  
{मेर्चुर्य्ःः अभ्रजीर्णःः मेदिच्. उसे}  
यदि भजति हि मर्त्यस्तुल्यजीर्णाभ्रसूतं प्रतिदिनमिह गुञ्जामात्रया मासमात्रम् ।  
शशधरपरिपाट्या ग्रासयोगेन स स्यात्ससुखहितशतायुर्मुक्तवार्धक्यदोषः ॥ १६.३५ ॥  
वलिपलितविहीनः सोऽपि रोगाद्विहीनः ॥ १६.३६ ॥  
तेन तेन हि योगेन योजनीयो महारसः ।  
{अभ्रःः सत्त्वःः मेदिच्. प्रोपेर्तिएस्}  
खसत्त्वः कुरुते तीव्रां क्षुधं रोगगणं हरेत् ॥ १६.३७ ॥  
{द्वितीयो ग्रासः = मेर्चुर्य्ःः द्विगुणाभ्रजीर्णँ}  
अष्टमांशप्रकारेण देयं ग्रासं द्वितीयकम् ।  
चारणं द्रावणं चैवं यथापूर्वं प्रकल्प्यते ॥ १६.३८ ॥  
जारणं चापि कर्तव्यं कूर्मनामनि यन्त्रके ।  
पञ्चमाध्यायमध्ये च निर्दिष्टं कूर्मयन्त्रकम् ॥ १६.३९ ॥  
{??}  
घनोद्भूतं सत्त्वं पलपरिमितं विंशतिपुटे रसे चत्वारिंशत्परिकलितचारं च जरितम् ।  
पयःपङ्कप्रायं द्विगुणजरिताभ्रे वररसे यदा तद्विक्षिप्तं रसितरसरूपं सनिनदम् ॥ १६.४० ॥  
{मेर्चुर्य्ःः द्विगुणाभ्रजीर्णःः मेदिच्. प्रोपेर्तिएस्}  
द्विगुणगगनजीर्णः सेवितः सूतराजः प्रतिदिनमिह गुञ्जामात्रया वर्षमात्रम्
।  
विदधति वरकल्पं सिन्धुकन्दर्पतुल्यं दशशतमितवर्षप्राप्तदीर्घायुषं च ॥ १६.४१ ॥  
गुञ्जामात्रो रसेन्द्रोऽयमर्कवारिनिषेवितम् ।  
क्षयाद्यानखिलान् रोगान् दुःसाध्यानपि साधयेत् ॥ १६.४२ ॥  
{मेर्चुर्य्ःः त्रिगुणाभ्रजीर्णँ}  
अमुना क्रमयोगेन ग्रासो देयस्तृतीयकः ।  
पञ्चमाध्यायनिर्दिष्टे यन्त्रे चैवान्तरालिके ।  
निरुध्य जारणां कुर्यात्द्रव्यस्य वार्त्तिकः ॥ १६.४३ ॥  
{३. ग्रास =\> जलौका(बन्ध?) =\> ऊर्ध्वपातन =\> पक्षच्छेद}  
परिफलघनयुक्तस्त्रिंशता तुल्यवारैर्ग्रसति यदि रसेन्द्रो यो जलौकाकृतिः सः
।  
निखिलनिहितमूर्तिः निष्पतेदुद्गतोऽसौ पुनरपि निजपात्रे छिन्नपक्षः स सूतः
॥ १६.४४ ॥  
{मेर्चुर्य्ःः त्रिगुणाभ्रजीर्णँःः मेदिच्. उसे}  
जातः सूतस्त्रिगुणगगनग्राससंपुष्टमूर्तिर्भस्मीभूतं यवपरिमितं वज्रभस्मादियुक्तम् ।  
तं चेन्मर्त्यो भजति हि सदा जायते दिव्यदेहो जीवेत्कल्पत्रिदशशतिकान् वत्सराणां प्रकामम् ॥ १६.४५ ॥  
सिद्धार्थद्वयमानेन मूर्छितस्ताप्यभस्मना ।  
हिनस्ति सकलान् रोगान् सप्तवारेण रोगिणम् ॥ १६.४६ ॥  
{चतुर्थो ग्रासः}  
बद्धो वा भस्मतां नीतः सिद्धार्थप्रमितो नरैः ।  
व्योषवेल्लमधूपेतः चतुर्मासनिषेवितः ॥ १६.४७ ॥  
वलीपलितनिर्मुक्तं मनुष्यं कुरुते ध्रुवम् ।  
प्रमत्तद्विपदर्पाढ्यं कन्दर्प इव रूपिणम् ॥ १६.४८ ॥  
कन्दर्पदर्पजिद्रूपे पापसन्तापवर्जितः ।  
जीवेत्त्रिंशच्छतान्यष्टानीह वर्षाणि मानवः ।  
सेवनाद्रमते चासावङ्गनानां शतं तथा ॥ १६.४९ ॥  
वरां लोहसमां स्थूलां स्पर्शमात्रेण लीलया ।  
रसोऽसौ बन्धमायातो मोदयत्येव निश्चितम् ॥ १६.५० ॥  
मृतमुत्थापयेन्मर्त्यश्चक्षुषोः क्षेपमात्रतः ।  
निहन्ति सकलान्रोगान्घ्रातः शीघ्रं न संशयः ॥ १६.५१ ॥  
{पञ्चमो ग्रासः}  
एवं च पञ्चमो ग्रासः प्रदातव्योऽष्टमांशतः ।  
स पात्रस्थोऽग्निसंतप्तो न गच्छति कथञ्चन ॥ १६.५२ ॥  
स पक्षच्छिन्न इत्युक्तः स मुक्तोऽखिलदुर्गुणैः ।  
सोऽयं निषेवितः सूतस्त्रिमासं राजिकामितः ॥ १६.५३ ॥  
विडङ्गत्रिफलाक्षौद्रैः खे देवैः सह सङ्गमम् ।  
घ्राणमात्रेण सूतेन्द्रः सर्वरोगनिकृन्तनः ॥ १६.५४ ॥  
गुणा एते विनिर्दिष्टा रसस्य रसवादिभिः ।  
सकलास्ते गुणाः सत्या भैरवेण प्रकीर्तिताः ॥ १६.५५ ॥  
{षष्ठो ग्रासः}  
पलैश्चतुर्भिर्दातव्यो ग्रासः षष्ठोऽपि पूर्ववत् ।  
षड्गुणाभ्रकजीर्णोऽसौ सुधातुल्यो गुणोदयः ॥ १६.५६ ॥  
सर्षपप्रमितो मासं खण्डोपलकसंयुक्तः ।  
मासेन कुरुते देहं तच्छतायुषजीविनम् ॥ १६.५७ ॥  
बद्धोऽयं कुरुते चैव मुखस्थः खेचरीं गतिम् ।  
वारयत्यपि शस्त्राणि दिव्यान्यपि सहस्रशः ॥ १६.५८ ॥  
दशदन्तिबलः श्रीमान् सर्वलोकेषु पूजितः ।  
रञ्जितः सारितः सम्यक्क्रामणेन समन्वितः ।  
कोटिवेधी भवत्येव अबद्धः कुन्तवेधकः ॥ १६.५९ ॥  
समर्थो न रसस्यास्य गुणान् वक्तुं महीतले ।  
कोऽपि श्रीसोमदेवो वा प्रभावं वेत्ति शङ्करः ॥ १६.६० ॥  
{सप्तमो ग्रासः}  
ग्रासस्तु सप्तमो देयो वारद्वितययोगतः ।  
द्रावणं जारणं तस्य यथापूर्वं प्रकल्पयेत् ॥ १६.६१ ॥  
अयं भस्मीकृतः सूतो लिक्षामात्रेण सेवितः ।  
त्रिफलामल्लखण्डाभ्यां मासस्यार्धेन मानवम् ॥ १६.६२ ॥  
कोटिकन्दर्परूपाढ्यं शक्रतुल्यपराक्रमम् ।  
पूजितं सर्वदेवैश्च वेदकल्पयुगायुषम् ॥ १६.६३ ॥  
विज्ञानवन्तं कालं च त्रिकालज्ञानसंयुतम् ।  
शापानुग्रहणे शक्तं दिव्यस्त्रीशतरञ्जनम् ।  
कुरुते नात्र सन्देहो नन्दिनो वचनं यतः ॥ १६.६४ ॥  
रञ्जितः सारितः सोऽयं क्रामणेन समन्वितः ।  
धूमवेधी भवेन्नूनं नात्र कार्या विचारणा ॥ १६.६५ ॥  
{अष्टमो ग्रासः}  
ततश्चैवाष्टमो ग्रासो दातव्यः समभागतः ।  
जीर्णाष्टगुणसत्त्वाभ्रो रसेन्द्रो भस्त्रिकाशतैः ॥ १६.६६ ॥  
प्रध्मातोऽपि न यात्येव नैव किंचित्प्रहीयते ।  
सोऽयमग्निसहो नाम्ना संख्यातीतगुणोदयः ॥ १६.६७ ॥  
संख्यातीतप्रभाढ्यश्च चित्रवीर्यो महाबलः ।  
लिक्षामात्रो रसेन्द्रोऽयं सेवितः सितया सह ॥ १६.६८ ॥  
प्रकरोत्येकवारेण नरं सर्वाङ्गसुन्दरम् ।  
रुद्रतुल्यं महैश्वर्यं विष्णुतुल्यं पराक्रमम् ॥ १६.६९ ॥  
शशाङ्कतुल्यं सत्कान्तिं सूर्यतुल्यप्रतापिनम् ।  
चतुर्मुखसमायुष्यं नेत्रे तार्क्ष्यदृशाविव ॥ १६.७० ॥  
रञ्जितः सारितः सम्यक्क्रामणेन समन्वितः ।  
शब्दवेधी भवेत्सोऽयं शिववत्सर्वतोमुखः ॥ १६.७१ ॥  
मन्थानभैरवाद्यैश्च शतकोटिप्रविस्तरैः ।  
कोटिभिश्चापि कार्त्स्न्येन रसस्यास्य महागुणैः ।  
शक्यं तेनैव संस्तोतुं तरङ्गा इव सागरे ॥ १६.७२ ॥  
साधकस्याल्पभावेन शङ्करस्याप्रसादतः ।  
यथावदौषधाज्ञानादयथाहृतभैषजैः ॥ १६.७३ ॥  
गन्धवत्यपरिज्ञानादयथावच्च साधनात् ।  
न सिध्यति कलौ सूतः संशयेन प्रकुर्वताम् ॥ १६.७४ ॥  
{छिन्नपक्षलक्षण}  
ऊर्ध्वाधःपतनेऽशक्तो निरुद्धाध्वा न कुछविः ।  
जीर्णाभ्रको भवेत्सूतः छिन्नपक्षः स उच्यते ॥ १६.७५ ॥  
{मेर्चुर्य्ःः "अगे" अच्चोर्दिन्ग्तो अभ्र}  
समाभ्रजीर्णे बालः स्यात्किशोरो द्विगुणाभ्रकः ।  
युवा चतुर्गुणाभ्राशी षड्गुणाभ्रकजीर्णवान् ॥ १६.७६ ॥  
वृद्धश्चैवातिवृद्धश्च भवेदष्टगुणाभ्रकः ।  
बालस्तु कल्पनीयेन देहलोहविधायकः ॥ १६.७७ ॥  
कुमारः पिष्टतां प्राप्तो देहलोहकरो भवेत् ।  
स्वर्णेन सारितसूतो युवा सिद्धिविधायकः ॥ १६.७८ ॥  
देहलोहकरो वृद्धो भवेद्भस्मत्वमागतः ।  
अतिवृद्धो रसो वृद्धो वक्त्रस्थः सर्वसिद्धिदः ॥ १६.७९ ॥  
तत्र बालः कुमारश्च नेष्यते तु रसायने ।  
तरुणो रोगनाशार्थं देहरक्षाकरस्तथा ॥ १६.८० ॥  
वृद्धश्चैवातिवृद्धश्च देहलोहकरावुभौ ।  
{मेर्चुर्य्ःः इन्fलुएन्चे ओf जीर्णाभ्र ओन् फ्य्स्. प्रोपेर्तिएस्}  
किंचिदग्निसहसाभो भवेत्तुल्याभ्रजारितः ॥ १६.८१ ॥  
द्विगुणाभ्रकजीर्णस्तु धूमत्वं नैव गच्छति ।  
दधिवद्बन्धमायाति सूतेन्द्रः त्रिगुणाभ्रकः ॥ १६.८२ ॥  
देहसिद्धिकरः सूतो व्योम्नि जीर्णे चतुर्गुणे ।  
जीर्णषष्ठगुणाभ्रस्तु ब्रह्मायुष्यप्रदो रसः ॥ १६.८३ ॥  
जीर्णसप्तगुणाभ्रस्तु दद्यादायुः सविक्रमः ।  
प्रदत्ते शङ्करायुष्यं जारितेऽष्टगुणेऽभ्रके ।  
{मेअसुरेसगैन्स्त्ग्रासाजीर्ण}  
ग्रासाजीर्णरसं पात्य पुनः संदीप्य जारयेत् ॥ १६.८४ ॥  
ततः शुल्बस्य तीक्ष्णस्य कान्तस्य रजतस्य च ।  
सुवर्णस्य च बीजानि विधाय परिजारयेत् ॥ १६.८५ ॥  
{मेर्चुर्य्ःः जारणःः wइथ्चोप्पेर्}  
अभ्रकोक्तप्रकारेण द्रावणं जारणं तथा ।  
रसस्य रञ्जनी प्रोक्ता तीक्ष्णकान्तार्कजारणा ॥ १६.८६ ॥  
तत्तत्क्षाराम्लकस्वेदैर्यत्नतो विहितश्चरेत् ।  
शतधा दरदव्यूढं ताम्रं हि त्रिगुणं रसे ॥ १६.८७ ॥  
जारणाज्जायते तेन द्रुतमाणिक्यसन्निभः ।  
ताम्रेण बलवान्सूतः सूर्यतुल्यपराक्रमः ॥ १६.८८ ॥  
त्रिदोषैः कृतनिःशेषं रसोऽयं जीवयत्यलम् ।  
सेवितोऽयं रसो मासं गुञ्जया तुलितोऽन्वहम् ।  
कुर्याद्भीमसमं मर्त्यं मुक्ते च भुजि विक्रमम् ॥ १६.८९ ॥  
{मेर्चुर्य्ःः जारणःः wइथ्तीक्ष्णलोह}  
क्रामणं जारणं वेधो रञ्जनं वेगकारिता ।  
हिङ्गुलशतनिर्व्यूढात्तीक्ष्णग्रासाद्रसे भवेत् ॥ १६.९० ॥  
समांशतो जारिततीक्ष्णसूतो निषेवितः पादमितो द्विमासम् ।  
करोति मर्त्यं गतमृत्युभीतिं महाबलं ध्वस्तरुजं सुपुत्रम् ॥ १६.९१ ॥  
सूतो द्वित्रिचतुःपञ्चगुणस्तीक्ष्णेन जारितः ।  
उत्तरोत्तरतस्तस्य गुणः केनेह वर्ण्यते ।  
{मेर्चुर्य्ःः जारणःः wइथ्कान्तलोह}  
कान्तजीर्णरसश्चैवं गुणैः कोटिगुणं भवेत् ॥ १६.९२ ॥  
द्विगुणजरितकान्तो व्याधिबाधां हिनस्ति हरति च रस उच्चैर्व्याधिवक्रं क्षणेन ।  
वलिपलितविकारं दुःखदारिद्र्यमृत्युं जनयति वरपुत्रं सच्चरित्रं रसेन्द्रः
॥ १६.९३ ॥  
{मेर्चुर्य्ःः जारणःः wइथ्गोल्द्}  
पादांशेनार्धभागेन त्रिपादेन समांशतः ।  
द्विगुणत्रिगुणांशाभ्यां तथा पञ्चगुणांशतः ॥ १६.९४ ॥  
शतनिर्व्यूढमाक्षीकस्वर्णजीर्णो महारसः ।  
जायते त्रिजगत्पूज्यश्चिन्तामणिसमोदयः ॥ १६.९५ ॥  
{विडःः fओर्जारण ओf मेर्चुर्य्wइथ्गोल्द्}  
पञ्चाङ्गमूलकक्षारक्षिप्तक्षालितगोजलैः ।  
शतभावितगन्धाश्म बिडं हेमादिजारणम् ॥ १६.९६ ॥  
{मेर्चुर्य्ःः समस्वर्णजीर्णःः मेदिच्. प्रोपेर्तिएस्}  
समजरितसुवर्णं सर्वशक्त्यातिपूज्या दिनकरदिनमात्रं सेवितो माषमात्रम् ।  
बहुविधगदमुक्तं हन्ति वार्धक्यमुच्चैः वृकजठरदृढाशौद्दाममग्निं च कुर्यात् ॥ १६.९७ ॥  
वन्ध्यरोगमसाध्यत्वं पुरुषस्य समन्ततः ।  
विनिहन्ति न सन्देहः कुर्याच्छतधनं नरम् ॥ १६.९८ ॥  
\\Z  










\]
