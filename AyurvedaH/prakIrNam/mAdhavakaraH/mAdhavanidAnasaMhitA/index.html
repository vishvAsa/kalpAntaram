<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | माधवनिदानसंहिता</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="माधवनिदानसंहिता">
  <meta property="og:description" content="[[माधवनिदानसंहिता	Source: EB]]
[
माधवनिदान् संहिता
Mādhav Nidān Saṁhitā
माधवनिदान् संहिता
Mādhav Nidān Saṁhitā
1 2 3 4 5 6 7 8 9 10 11 12 13 14 15 16 17 18 19 20 21 22 23 24 25 26 27 28 29 30 31 32 33 34 35 36 37
38 39 40 41 42 43 44 45 46 47 48 49 50 51 52 53 54 55 56 57 58 59 60 61 62 63 64 65 66 67 68 69 70
माधवनिदानसंहिता">
  <meta property="og:locale" content="en_us">
  <meta property="og:type" content="article">
    <meta property="article:section" content="ayurvedah">

  <meta itemprop="name" content="माधवनिदानसंहिता">
  <meta itemprop="description" content="[[माधवनिदानसंहिता	Source: EB]]
[
माधवनिदान् संहिता
Mādhav Nidān Saṁhitā
माधवनिदान् संहिता
Mādhav Nidān Saṁhitā
1 2 3 4 5 6 7 8 9 10 11 12 13 14 15 16 17 18 19 20 21 22 23 24 25 26 27 28 29 30 31 32 33 34 35 36 37
38 39 40 41 42 43 44 45 46 47 48 49 50 51 52 53 54 55 56 57 58 59 60 61 62 63 64 65 66 67 68 69 70
माधवनिदानसंहिता">
  <meta itemprop="wordCount" content="15941">
  <meta name="twitter:card" content="summary">
  <meta name="twitter:title" content="माधवनिदानसंहिता">
  <meta name="twitter:description" content="[[माधवनिदानसंहिता	Source: EB]]
[
माधवनिदान् संहिता
Mādhav Nidān Saṁhitā
माधवनिदान् संहिता
Mādhav Nidān Saṁhitā
1 2 3 4 5 6 7 8 9 10 11 12 13 14 15 16 17 18 19 20 21 22 23 24 25 26 27 28 29 30 31 32 33 34 35 36 37
38 39 40 41 42 43 44 45 46 47 48 49 50 51 52 53 54 55 56 57 58 59 60 61 62 63 64 65 66 67 68 69 70
माधवनिदानसंहिता">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/AyurvedaH\/prakIrNam\/mAdhavakaraH\/mAdhavanidAnasaMhitA\/".replace(basePath, "/");
  pageVars.pageParams = {};
  pageVars.pageSource = "AyurvedaH\/prakIrNam\/mAdhavakaraH\/mAdhavanidAnasaMhitA.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/" />
<link rel="alternate" hreflang="sa-Deva" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> माधवनिदानसंहिता</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="माधवनिदानसंहिता">माधवनिदानसंहिता</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/AyurvedaH/prakIrNam/mAdhavakaraH/mAdhavanidAnasaMhitA.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[माधवनिदानसंहिता	Source: <a href="https://www.ebharatisampat.in/readbook3.php?bookid=MjE1NzIzNTQyNjAyOTQy&amp;pageno=MjI0MjQyNjk5NTk=">EB</a>]]</p>
<p>[</p>
<p>माधवनिदान् संहिता<br>
Mādhav Nidān Saṁhitā<br>
माधवनिदान् संहिता<br>
Mādhav Nidān Saṁhitā<br>
1 2 3 4 5 6 7 8 9 10 11 12 13 14 15 16
17 18 19 20 21 22 23 24 25 26 27 28 29 30
31 32 33 34 35 36 37<br>
38 39 40 41 42 43 44 45 46 47 48 49 50 51
52 53 54 55 56 57 58 59 60 61 62 63 64 65
66 67 68 69 70<br>
माधवनिदानसंहिता</p>
<p>माधवनिदानम्<br>
पञ्चनिदानलक्षणम्</p>
<p>प्रणम्य जगदुत्पत्तिस्थितिसंहारकारणम्<br>
स्वर्गापवर्गयोर्द्वारं त्रैलोक्यशरणं शिवम् १<br>
नानामुनीनां वचनैरिदानीं समासतः सद्भिषजां नियोगात्<br>
सोपद्र वारिष्टनिदानलिङ्गो निबध्यते रोगविनिश्चयोऽयम् २<br>
नानातन्त्रविहीनानां भिषजामल्पमेधसाम्<br>
सुखं विज्ञातुमातङ्कमयमेव भविष्यति ३<br>
निदानं पूर्वरूपाणि रूपाण्युपशयस्तथा<br>
संप्राप्तिश्चेति विज्ञानं रोगाणां पञ्चधा स्मृतम् ४<br>
निमित्तहेत्वायतन प्रत्ययोत्थानकारणैः<br>
निदानमाहुः पर्यायैःप्राग्रूपं येन लक्ष्यते ५<br>
उत्पित्सुरामयो दोषविशेषेणानधिष्ठितः<br>
लिङ्गमव्यक्तमल्पत्वाद् व्याधीनां तद्यथातथम् ६<br>
तदेव व्यक्ततां यातं रूपमित्यभिधीयते<br>
संस्थानं व्यञ्जनं लिङ्गं लक्षणं चिह्नमाकृति ७<br>
हेतुव्याधिविपर्यस्त विपर्यस्तार्थकारिणाम्<br>
औषधान्नविहाराणामुपयोगं सुखावहम् ८<br>
विद्यादुपशयं व्याधेः स हि सात्म्यमिति स्मृतः<br>
विपरीतोऽनुपशयो व्याध्यसात्म्यमिति स्मृतः ९<br>
यथा दुष्टेन दोषेण यथा चानुविसर्पता<br>
निर्वृत्तिरामयस्यासौ संप्राप्तिर्जातिरागतिः १०<br>
संख्याविकल्पप्राधान्य बलकालविशेषतः<br>
सा भिद्यते यथाऽत्रैव वक्ष्यतेऽष्टौ ज्वरा इति ११<br>
दोषाणां समवेतानां विकल्पॐऽशाशकल्पना<br>
स्वातन्त्र्यपारतन्त्र्याभ्यां व्याधेः प्राधान्यमादिशेत् १२<br>
हेत्वादिकार्त्स्न्यावयवैर्बलाबल विशेषणम्<br>
नक्तंदिनर्तुभुक्तांशैर्व्याधिकालो यथामलम् १३<br>
इति प्रोक्तो निदानार्थः स व्यासेनोपदेक्ष्यते<br>
सर्वेषामेव रोगाणां निदानं कुपिता मलाः १४<br>
तत्प्रकोपस्य तु प्रोक्तं विविधाहितसेवनम्<br>
निदानार्थकरो रोगो रोगस्याप्युपजायते १५<br>
तद्यथा ज्वरसन्तापाद्र क्तपित्तमुदीर्यते<br>
रक्तपित्ताज्ज्वरस्ताभ्यां शोषश्चाप्युपजायते १६<br>
प्लीहाभिवृद्ध्या जठरं जठराच्छोथ एव च<br>
अर्शोभ्यो जाठरं दुःखं गुल्मश्चाप्युपजायते १७<br>
दिवास्वापादिदोषैश्च प्रतिश्यायश्च जायते<br>
प्रतिश्यायादथो कासः कासात् संजायते क्षयः<br>
क्षयो रोगस्य हेतुत्वे शोषस्याप्युपजायते १८<br>
ते पूर्वं केवला रोगाः पश्चाद्धेत्वर्थकारिणः<br>
कश्चिद्धि रोगो रोगस्य हेतुर्भूत्वा प्रशाम्यति १९<br>
न प्रशाम्यति चाप्यन्यो हेतुत्वं कुरुतेऽपि च<br>
एवं कृच्छ्रतमा नॄणां दृश्यन्ते व्याधिसंकराः २०<br>
तस्माद्यत्नेन सद्वैद्यैरिच्छद्भिः सिद्धिमुद्धताम्<br>
ज्ञातव्यो वक्ष्यते योऽय ज्वरादीनां विनिश्चयः २१<br>
अथ ज्वरनिदानम्<br>
दक्षापमानसंक्रुद्धरुद्र निः श्वाससंभवः<br>
ज्वरोऽष्टधा पृथग्द्वन्द्वसंघातागन्तुजः स्मृतः १<br>
मिथ्याहारविहाराभ्यां दोषा ह्यामाशयाश्रयाः<br>
बहिर्निरस्य कोष्ठाग्निं ज्वरदाः स्यू रसानुगाः २<br>
स्वेदावरोधः सन्तापः सर्वाङ्गग्रहणं तथा<br>
युगपद्यत्र रोगे च स ज्वरो व्यपदिश्यते ३<br>
श्रमोऽरतिर्विवर्णत्वं वैरस्यं नयनप्लवः<br>
इच्छाद्वेषौ मुहुश्चापि शीतवातातपादिषु ४<br>
जम्भाऽङ्गमर्दो गुरुता रोमहर्षोऽरुचिस्तमः<br>
अप्रहर्षश्च शीतं च भवत्युत्पत्स्यति ज्वरे ५<br>
सामान्यतो विशेषात्तु जॄम्भाऽत्यर्थं समीरणात्<br>
पित्तान्नयनयोर्दाहः कफादन्नारुचिर्भवेत् ६<br>
रूपैरन्यतराभ्यां तु संसृष्टैर्द्वन्द्वजं विदुः<br>
सर्वलिङ्गसमवायः सर्वदोषप्रकोपजे ७<br>
वेपथुर्विषमो वेगः कण्ठौष्ठपरिशोषणम्<br>
निद्रा नाशः क्षवस्तम्भो गात्राणां रौक्ष्यमेव च ८<br>
शिरोहृद्गात्ररुग्वक्त्रवैरस्यं गाढविट्कता<br>
शूलाध्माने जृम्भणं च भवन्त्यनिलजे ज्वरे ९<br>
वेगस्तीक्ष्णोऽतिसारश्च निद्रा ल्पत्वं तथा वमिः<br>
कण्ठौष्ठमुखनासानां पाकः स्वदेश्च जायते १०<br>
प्रलापो वक्त्रकटुता मूर्च्छा दाहो मदस्तृषा<br>
पीतविण्मूत्रनेत्रत्वं पैत्तिके भ्रम एव च ११<br>
स्तैमित्यं स्तिमितो वेग आलस्यं मधुरास्यता<br>
शुक्लमूत्रपुरीषत्वं स्तम्भस्तृप्तिरथापि च १२<br>
गौरवं शीतमुत्क्लेदो रोमहर्षोऽतिनिद्र ता<br>
स्रोतोरोधो रुगल्पत्वं प्रसेको लवणास्यता<br>
नात्युष्णगात्रताच्छर्दिर्लालास्रावोऽविपाकता<br>
प्रतिश्यायोऽरुचिः कासः कफजेऽक्ष्णोश्च शुक्लता १३<br>
तृष्णा मूर्च्छा भ्रमो दाहः स्वप्ननाशः शिरोरुजा<br>
कण्ठास्यशोषो वमथू रोमहर्षोऽरुचिस्तमः १४<br>
पूर्वभेदश्च जृम्भा च वातपित्तज्वराकृतिः<br>
स्तैमित्यं पर्वणां भेदो निद्रा गौरवमेव च १५<br>
शिरोग्रहः प्रतिश्यायः कासः स्वेदाप्रवर्तनम्<br>
सन्तापो मध्यवेगश्च वातश्लेष्मज्वराकृतिः १६<br>
लिप्ततिक्तास्यता तन्द्रा मोहः कासोऽरुचिस्तृषा<br>
मुहुर्दाहो मुहुः शीतं श्लेष्मपित्तज्वराकृतिः १७<br>
क्षणे दाहः क्षणे शीतमस्थिसन्धिशिरोरुजा<br>
सास्रावे कलुषे रक्ते निर्भुग्ने चापि लोचने १८<br>
सस्वनौ सरुजौ कर्णौ कण्ठः शूकैरिवावृतः<br>
तन्द्रा मोहः प्रलापश्च कासः श्वासोऽरुचिर्भ्रमः १९<br>
परिदग्धा खरस्पर्शा जिह्वा स्रस्ताङ्गता परम्<br>
ष्ठीवनं रक्तपित्तस्य कफेनोन्मिश्रितस्य च २०<br>
शिरसो लोठनं तृष्णा निद्रा नाशो हृदि व्यथा<br>
स्वेदमूत्रपुरीषाणां चिराद्दर्शनमल्पशः २१<br>
कृशत्वं नातिगात्राणां प्रततं कण्ठकूजनम्<br>
कोठानां श्यावरक्तानां मण्डलानां च दर्शनम् २२<br>
मूकत्वं स्रोतसां पाको गुरुत्वमुदरस्य च<br>
चिरात् पाकश्च दोषाणां सन्निपातज्वराकृतिः २३<br>
दोषे विबद्धे नष्टेऽग्नौ सर्वसम्पूर्णलक्षणः<br>
सन्निपातज्वरोऽसाध्यैः कृच्छ्रसाध्यस्ततोऽन्यथा २४<br>
सिप्तमे दिवसे प्राप्ते दशमे द्वादशेऽपि वा<br>
पुनर्घोरतरो भूत्वा प्रशमं याति हन्ति वा १<br>
सप्तमी द्विगुणा चैव नवम्येकादशी तथा<br>
एषा त्रिदोषमयार्दा मोक्षाय च वधाय च २<br>
सन्निपातज्वरस्यान्ते कर्णमूले सुदारुणः<br>
शोथः सञ्जायते तेन कश्चिदेव प्रमुच्यते २५<br>
त्रियः प्रकुपिता दोषा उरःस्रोतोऽनुगामिनः<br>
आमाभिवृद्ध्या ग्रथिता बुद्धीन्द्रि यमनोगताः १<br>
जनयन्ति महाघोरमभिन्यासं ज्वरं दृढम्<br>
श्रुतौ नेत्रे प्रसुप्तिः स्यान्न चेष्टां काञ्चिदीहते २<br>
न च दृष्टिर्भवेत्तस्य समर्था रूपदर्शने<br>
न घ्राणं न च संस्पर्शं शब्दं वा नैव बुध्यते ३<br>
शिरो लोठयतेऽभीक्ष्णमाहारं नाभिनन्दति<br>
कूजति तुद्यते चैव परिवर्तनमीहते ४<br>
अल्पं प्रभाषते किञ्चिदभिन्यासः स उच्यते<br>
प्रत्याख्यातः स भूयिष्ठः कश्चिदेवात्र सिद्ध्यति ५<br>
अभिघाताभिचाराभ्यामभि शापाभिषङ्गतः<br>
आगन्तुर्जायते दोषैर्यथास्वं तं विभावयेत् २६<br>
श्यावास्यता विषकृते तथाऽतीसार एव च<br>
भक्तारुचिः पिपासा च तोदश्च सह मूर्च्छया २७<br>
ओषधिगन्धजे मूर्च्छा शिरोरुग्वमथुः क्षवः<br>
कामजे चित्तविभ्रंशस्तन्द्रा ऽलस्यमभोजनम् २८<br>
हृदये वेदना चास्य गात्रंच परिशुष्यति<br>
भयात् प्रलापः शोकाच्च भवेत् कोपाच्च वेपथुः<br>
अभिचाराभिशापाभ्यां मोहस्तृष्णा च जायते २९<br>
भूताभिषङ्गादुद्वेगो हास्यरोदनकम्पनम्<br>
कामशोकभयाद्वायुः क्रोधात्पित्तं त्रयो मलाः ३०<br>
भूताभिषङ्गात् कुप्यन्ति भूतसामान्यलक्षणाः<br>
दोषोऽल्पोऽहितसंभूतो ज्वरोत्सृष्टस्य वा पुनः ३१<br>
धातुमन्यमतं प्राप्य करोति विषमज्वरम्<br>
सन्ततं रसरक्तस्थः सोऽन्येद्युः पिशिताश्रितः ३२<br>
मेदोगतस्तृतीयेऽह्नि त्वस्थिमज्जगतः पुनः<br>
कुर्याच्चतुर्थकं घोरमन्तकं रोगसंकरम्<br>
सप्ताहं वा दशाहं वा द्वादशाहमथापि वा<br>
सन्तत्यायोऽविसर्गीस्यात् सन्ततः स निगद्यते ३४<br>
अहोरात्रे सततको द्वौ कालावनुवर्तते<br>
अन्येद्युष्कस्त्वहोरात्र एककालं प्रवर्तते ३५<br>
तृतीयकस्तृतीयेऽह्नि चतुर्थेऽह्नि चतुर्थकः<br>
केचिद्भूताभिषङ्गोत्थं ब्रुवते विषमज्वरम् ३६<br>
कफपित्तात्त्रिकग्राही पृष्ठाद्वातकफात्मकः<br>
वातपित्ताच्छिरोग्राही त्रिविधः स्यात्तृतीयकः ३७<br>
चतुर्थको दर्शयति प्रभावं द्विविधं ज्वरः<br>
जङ्घाभ्यां श्लैष्मिकः पूर्वं शिरस्तोऽनिलसंभवः ३८<br>
विषमज्वर एवान्यश्चतुर्थकविपर्ययः<br>
स मध्ये ज्वरयत्यह्नी आदावन्ते च मुञ्चति ३९<br>
नित्यं मन्दज्वरो रूक्षः शूनकस्तेन सीदति<br>
स्तब्धाङ्गः श्लेष्मभूयिष्ठा नरो वातबलासकी ४०<br>
प्रलिम्पन्निव गात्राणि घर्मेण गौरवेण च<br>
मन्दज्वरविलेपी च सशातः स्यात् प्रलेपकः ४१<br>
विदग्धेऽन्नरसे देहे श्लेष्मपित्ते व्यवस्थिते<br>
तेनार्धं शीतलं देहमर्धमुष्णं प्रजायते ४२<br>
काये दुष्टं यदा पित्तं श्लेष्मा चान्ते व्यवस्थितः<br>
तेनोष्णत्वं शरीरस्य शीतत्वं हस्तपादयोः ४३<br>
काये श्लेष्मा यदा दुष्टः पित्तं चान्ते व्यवस्थितम्<br>
शीतत्वं तेन गात्राणामुष्णत्वं हस्तपादयोः ४४<br>
त्वक्स्थौ श्लेष्मानिलौ शीतमादौ जनयतो ज्वरे<br>
तयोः प्रशान्तयोः पित्तमन्ते दाहं करोति च ४५<br>
करोत्यादौ तथा पित्तं त्वक्स्थं दाहमतीव च<br>
तस्मिन् प्रशान्ते त्वितरौ कुरुतः शीतमन्ततः ४६<br>
द्वावेतौ दाहशीतादिज्वरौ संसर्गजौ स्मृतौ<br>
दाहपूर्वस्तयोः कष्टः कृच्छ्रसाध्यतमश्च सः ४७<br>
गुरुता हृदयोत्क्लेशः सदनं छर्द्यरोचकौ<br>
रसस्थे तु ज्वरे लिङ्गं दैन्यं चास्योपजायते ४८<br>
रक्तनिष्ठीवनं दाहो मोहच्छदनविभ्रमौ<br>
प्रलापः पिडका तृष्णा रक्तप्राप्ते ज्वरे नृणाम् ४९<br>
पिण्डिकोद्वेष्टनं तृष्णा सृष्टमूत्रपुरीषता<br>
ऊष्माऽन्तर्दाहविक्षेपौ ग्लानिः स्यान्मांसगे ज्वरे ५०<br>
भृशं स्वेदस्तृषा मूर्च्छा प्रलापश्छर्दिरेव च<br>
दौर्गन्ध्यारोचकौ ग्लानिर्मेदःस्थे चासहिष्णुता ५१<br>
भेदोऽस्थ्ना कूजनं श्वासो विरेकश्छर्दिरेव च<br>
विक्षेपणं च गात्राणामेतदस्थिगते ज्वरे ५२<br>
तमःप्रवेशनं हिक्का कासः शैत्यं वमिस्तथा<br>
अन्तर्दाहो महाश्वासौ मर्मच्छेदश्च मञ्जगे ५३<br>
मरणं प्राप्नुयात्तत्र शुक्रस्थानगते ज्वरे<br>
शेफसः स्तब्धता मोक्षः शुक्रस्य तु विशेषतः ५४<br>
रिसरक्ताश्रितः साध्यो मांसमेदोगतश्च यः<br>
अस्थिमञ्जगतः कृच्छ्रः शुक्रस्थस्तु न सिध्यति १<br>
वर्षाशरद्वसन्तेषु वाताद्यैः प्राकृतः क्रमात्<br>
वैकृतोऽन्य स दुःसाध्यः प्राकृतश्चानिलोद्भवः ५५<br>
वर्षाषु मारुतो दुष्टः पित्तश्लेष्मान्वितो ज्वरम्<br>
कुर्यात् पित्तं च शरदि तस्य चानुबलः कफः ५६<br>
तत्प्रकृत्या विसर्गाच्च तत्र नानशनाद्भयम्<br>
कफो वसन्ते तमपि वातपित्तं भवेदनु ५७<br>
काले यथास्वं सर्वेषां प्रवृत्तिर्वृद्धिरेव वा<br>
निदानोक्तानुपशयो विपरीतोपशायिता ५८<br>
अन्तर्दाहोऽधिकस्तृष्णा प्रलापः श्वसनं भ्रमः<br>
सन्ध्यस्थिशूलमस्वेदो दोषवर्चोविनिग्रहः ५९<br>
अन्तर्वेगस्य लिङ्गानि ज्वरस्यैतानि लक्षयेत्<br>
सन्तापो ह्यधिको बाह्यस्तृष्णादीनां च मार्दवम् ६०<br>
बहिर्वेगस्य लिङ्गानि सुखसाध्यत्वमेव च<br>
लालाप्रसेको हृल्लासहृदयाशुद्ध्यरोचकाः ६१<br>
तन्द्रा लस्याविपाकास्यवैरस्यं गुरुगात्रता<br>
क्षुन्नाशो बहुमूत्रत्वं स्तब्धता बलवाञ्ज्वरः ६२<br>
आमज्वरस्य लिङ्गानि न दद्यात्तत्र भेषजम्<br>
भेषजं ह्यामदोषस्य भूयो ज्वलयति ज्वरम् ६३<br>
शोधनं शमनीयं च करोति विषमज्वरम्<br>
ज्वरवेगोऽधिकस्तृष्णा प्रलापः श्वसनं भ्रमः<br>
मलप्रवृत्तिरुत्क्लेशः पच्यमानस्य लक्षणम् ६४<br>
क्षुत् क्षामता लघुत्वं च गात्राणां ज्वरमार्दवम्<br>
दोषप्रवृत्तिरष्टाहो निरामज्वरलक्षणम् ६५<br>
बलवत्स्वल्पदोषेषु ज्वरः साध्योऽनुपद्र वः<br>
हेतुभिर्बहुभिर्जातो बलिभिर्बहुलक्षणः ६६<br>
ज्वरः प्राणान्तकृद्यश्च शीघ्रमिन्द्रि यनाशनः<br>
ज्वरः क्षीणस्य शूनस्य गम्भीरो दैर्घरात्रिकः ६७<br>
असाध्यो बलवान् यश्च केशसीमन्तकृज्ज्वरः<br>
गम्भीरस्तु ज्वरो ज्ञेयो ह्यन्तर्दाहेन तृष्णया ६८<br>
आनद्धत्वेन चात्यर्थं श्वासकासोद्गमेन च<br>
आरम्भाद्विषमो यस्तु यश्च वा दैर्घरात्रिकः ६९<br>
क्षीणस्य चातिरूक्षस्य गम्भीरो यस्य हन्ति तम्<br>
विसंज्ञस्ताम्यते यस्तु शेते निपतितोऽपि वा ७०<br>
शीतार्दितोऽन्तरुष्णश्च ज्वरेण म्रियते नरः<br>
यो हृष्टरोमा रक्ताक्षो हृदि संघातशूलवान् ७१<br>
वक्त्रेण चैवोच्छ्वसिति तं ज्वरो हन्ति मानवम्<br>
हिक्काश्वासतृषायुक्तं मूढं विभ्रान्तलोचनम् ७२<br>
सन्ततोच्छ्वासिनं क्षीणं नरं क्षपयति ज्वरः<br>
हतप्रभेन्द्रि यं क्षीणमरोचकनिपीडितम् ७३<br>
गम्भीरतीक्ष्णवेगार्तं ज्वरितं परिवर्जयेत्<br>
दाहः स्वेदो भ्रमस्तृष्णा कम्पविड्भिदसंज्ञता<br>
कूजनं चास्य वैगन्ध्यमाकृतिर्ज्वरमोक्षणे ७४<br>
स्वेदो लघुत्वं शिरसः कण्डूः पाको मुखस्य च<br>
क्षवथुश्चान्नलिप्सा ज्वरमुक्तस्य लक्षणम् ७५<br>
अथातीसारनिदानम्<br>
गुर्वतिस्निग्ध रूक्षोष्णद्र वस्थूलाति शीतलैः<br>
विरुद्धाध्यशनाजीर्णैर्विषमैश्चापि भोजनैः १<br>
स्नेहाद्यैरतियुक्तैश्च मिथ्यायुक्तैर्विषैर्भयैः<br>
शोकाद् दुष्टाम्बुमद्यातिपानैः सात्म्यर्तुपर्ययैः २<br>
जलाभिरमणैर्वेगविघातैः क्रिमिदोषतः<br>
नृणां भवत्यतीसारो लक्षणं तस्य वक्ष्यते ३<br>
संशम्यांपां धातुरग्निं प्रवृद्धः शकृन्मिश्रो वायुनाऽध प्रणुन्नः<br>
सरत्यतीवातिसारं तमाहुर्व्याधिं घोरं षड्विधं तं वदन्ति<br>
एकैकशः सर्वशश्चापि दोषैः शोकेनान्यः षष्ठ आमेन चोक्तः ४<br>
हृन्नाभिपायूदरकुक्षितोद गात्रावसादानिलसन्निरोधाः<br>
विट्सङ्ग आध्मानमथाविपाको भविष्यतस्तस्य पुरःसराणि ५<br>
अरुणं फेनिलं रूक्षमल्पमल्पं मुहुर्मुहुः<br>
शकृदामं सरुक्शब्दं मारुतेनातिसार्यते ६<br>
पित्तात्पीतं नीलमालोहितं वा तृष्णामूर्च्छादाहपाकोपपन्नम्<br>
शुक्लं सान्द्रं श्लेष्मणा श्लेष्मयुक्तं विस्रं शीतं हृष्टरोमा मनुष्यः ७<br>
वराहस्नेहमांसाम्बुसदृशं सर्वरूपिणम्<br>
कृच्छ्रसाध्यमतीसारं विद्याद्दोषत्रयोद्भवम् ८<br>
तैस्तैर्भावैः शोचतोऽल्पाशनस्य बाष्पोष्मा वै वह्निमाविश्य जन्तोः<br>
कोष्ठं गत्वा क्षोभयेत्तस्य रक्तं तच्चाधस्तात् काकणन्तीप्रकाशम् ९<br>
निर्गच्छेद्वै विड्विमिश्रं ह्यविड वा निर्गन्धं वा गन्धवद्वाऽतिसारः<br>
शोकोत्पन्नो दुश्चिकित्स्योऽतिमात्रं रोगो वैद्यैः कष्ट एष प्रदिष्टः १०<br>
अन्नाजीर्णात् प्रद्रुताः क्षोभयन्तः कोष्ठं दोषा धातुसंघान्मलांश्च<br>
नानावर्णं नैकशः सारयन्ति शूलोपेतं षष्ठमेनं वदन्ति ११<br>
संसृष्टमेभिर्दोषैस्तु न्यस्तमप्स्ववसीदति<br>
पुरीषं भृशदुर्गन्धि पिच्छिलं चामसंज्ञितम् १२<br>
एतान्येव तु लिङ्गानि विपरीतानि यस्य वै<br>
लाघवं च विशेषेण तस्य पक्वं विनिर्दिशेत् १३<br>
पक्कजाम्बवसङ्काशं यकृत्खण्डनिभं तनु<br>
घृततैलवसामज्जवेशवारपयोदधि १४<br>
मांसधावनतोयाभं कृष्णं नीलारुणप्रभम्<br>
मेचकं स्निग्धकर्बूरं चन्द्र कोपगतं घनम् १५<br>
कुणपं मस्तुलुङ्गाभं सुगन्धि कुथितं बहु<br>
तृष्णादाहतमःश्वासहिक्कापार्श्वास्थिशूलिनम् १६<br>
संमूर्च्छारतिसंमोहयुक्तं पक्कवलीगुदम्<br>
प्रलापयुक्तं च भिषग्वर्जयेदतिसारिणम् १७<br>
असंवृतगुदं क्षीणं दूराध्मातमुपद्रुतम्<br>
गुद पक्वे गतोष्माणमतिसारकिणं त्यजेत् १८<br>
श्वासशूलपिपासार्तं क्षीणं ज्वरनिपीडितम्<br>
विशेषेण नरं वृद्धमतीसारो विनाशयेत् १९<br>
शोथं शूलं ज्वरं तृष्णां कासं श्वासमरोचकम्<br>
छर्दिं मूर्च्छां च हिक्कां च दृष्ट्वाऽतीसारिणं त्यजेत्<br>
पित्तकृन्ति यदाऽत्यर्थं द्र व्याण्यश्नाति पैत्तिके<br>
तदोपजायतेऽभीक्ष्णं रक्तातीसार उल्बणः २०<br>
वायुः प्रवृद्धो निचितं बलासं नुदत्यधस्तादहिताशनस्य<br>
प्रवाहतोऽल्प बहुशो मलाक्तंप्रवाहिकां तां प्रवदन्ति तज्ज्ञाः २१<br>
प्रवाहिका वातकृता सशूला पित्तात् सदाहा सकफा कफाच्च<br>
सशोणिता शोणितसम्भवा च ताः स्नेहरूक्षप्रभवा मतास्तु<br>
तासामतीसारवदादिशेच्च लिङ्गं क्रमं चामविपक्वतां च २२<br>
यस्योच्चारं विना मूत्रं सम्यग्वायुश्च गच्छति<br>
दीप्ताग्नेर्लघुकोष्ठस्य स्थितस्तस्योदरामयः २३<br>
ज्विरातीसारयोरुक्तं निदानं यत् पृथक् पृथक्<br>
यत्स्याज्ज्वरातिसारस्य तेन नात्रोदितं पुनः १<br>
अथ ग्रहणीरोगनिदानम्<br>
अतीसारे निवृत्तेऽपि मन्दाग्नेरहिताशिनः<br>
भूयं संदूषितो वह्निर्ग्रहणीमभिदूषयेत् १<br>
एकैकशः सर्वशश्च दोषैरत्यर्थमूर्च्छितैः<br>
सा दुष्टा बहुशो भुक्तमाममेव विमुञ्चति २<br>
पक्वं वा सरुजं पूति मुहुर्बद्धं मुहुर्द्र वम्<br>
ग्रहणीरोगमाहुस्तमायुर्वेदविदो जनाः ३<br>
पूर्वरूपं तु तस्येदं तृष्णाऽलस्यं बलक्षयः<br>
विदाहोऽन्नस्य पाकश्च चिरात् कायस्य गौरवम् ४<br>
कटुतिक्तकषायाति रूक्षसंदुष्टभोजनैः<br>
प्रमितानशनात्यध्ववेगनिग्रहमैथुनैः ५<br>
मारुतः कुपितो वह्निं सञ्छाद्य कुरुते गदान्<br>
तस्यान्नं पच्यते दुःखं शुक्तपाकं खराङ्गता ६<br>
कण्ठास्यशोषः क्षुत्तृष्णा तिमिरं कर्णयोः स्वनः<br>
पार्श्वोरुवङ्क्षणग्रीवारुगभीक्ष्णं विसूचिका ७<br>
हृत्पीडाकार्श्यदौर्बल्यं वैरस्यं परिकर्तिका<br>
गृद्धिः सर्वरसानां च मनसः सदनं तथा ८<br>
जीर्णे जीर्यति चाध्मानं भुक्ते स्वास्थ्यमुपैति च<br>
स वातगुल्महृद्रो गप्लीहाशङ्की च मानवः ९<br>
चिराद् दुःखं द्र वं शुष्कं तन्वामं शब्दफेनवत्<br>
पुनः पुनः सृजेद्वर्चः कासश्वासार्दितोऽनिलात् १०<br>
कट्वजीर्णविदाह्यम्लक्षाराद्यैः पित्तमुल्बणम्<br>
आप्लावयद्धन्त्यनलं जलं तप्तमिवानलम् ११<br>
सोऽजीर्णं नीलपीताभं पीताभः सार्यते द्र वम्<br>
पूत्यम्लोद्गारहृत्कण्ठदाहारुचितृडर्दितः १२<br>
गुर्वतिस्निग्धशीतादिभोजनादतिभोजनात्<br>
भुक्तमात्रस्य च स्नप्नाद्धन्त्यग्निं कुपितः कफः १३<br>
तस्यान्नं पच्यते दुःखं हृल्लासच्छर्द्यरोचकाः<br>
आस्योपदेहमाधुर्यं कासष्ठीवनपीनसाः १४<br>
हृदयं मन्यते स्त्यानमुदरं स्तिमितं गुरु<br>
दुष्टोमधुर उद्गारः सदनं स्त्रीष्वहर्षणम् १५<br>
भिन्नामश्लेष्मसंसृष्टगुरुवर्चःप्रवर्तनम्<br>
अकृशस्यापि दौर्बल्यमालस्यं च कफात्मके १६<br>
पृथग्वातादिनिर्दिष्टहेतुलिङ्गसमागमे<br>
त्रिदोषं निर्दिशेदेवं तेषां वक्ष्यामि भेषजम् १७<br>
अन्त्रकूजनमालस्यं दौर्बल्यं सदनं तथा<br>
द्र वं शीतं घनं स्निग्धं सकटीवेदनं शकृत् १७-१<br>
आमं बहु सपैच्छिल्यं सशब्दं मन्दवेदनम्<br>
पक्षान्मासाद्दशाहाद्वा नित्यं वाऽप्यथ मुञ्चति १७-२<br>
दिवा प्रकोपो भवति रात्रौ शान्तिं व्रजेच्च या<br>
दुर्विज्ञेया दुश्चिकित्स्या चिरकालानुबन्धिनी १७-३<br>
सा भवेदामवातेन संग्रहग्रहणी मता<br>
स्विपतः पार्श्वयोः शूलं गलज्जलघटीध्वनिः<br>
तं वदन्ति घटीयन्त्रमसाध्यं ग्रहणीगदम् १७-४<br>
दोषं सामं निरामं च विद्यादत्रातिसारवत् १८<br>
लिङ्गैरसाध्यो ग्रहणीविकारो यैस्तैरतीसारगदो न सिध्येत्<br>
वृद्धस्य नूनं ग्रहणीविकारो हत्वा तनुं नैव निवर्तते च १९<br>
बालके ग्रहणी साध्या यूनि कृच्छ्रा समीरिता<br>
वृद्धे त्वसाध्या विज्ञेया मतं धन्वन्तरेरिदम् १९-१<br>
अथार्शोनिदानम्<br>
पृथग्दोषैः समस्तैश्च शोणितात् सहजानि च<br>
अर्शांसि षट्प्रकाराणि विद्याद् गुदवलित्रये १<br>
दोषास्त्वङ्मांसमेदांसि संदूष्य विविधाकृतीन्<br>
मांसाङ्कुरानपानादौ कुर्वन्त्यर्शांसि ताञ्जगुः २<br>
कषायकटुतिक्तानि रूक्षशीतलघूनि च<br>
प्रमिताल्पाशनं तीक्ष्णं मद्यं मैथुनसेवनम् ३<br>
लङ्घनं देशकालौ च शीतौ व्यायामकर्म च<br>
शोको वातातपस्पर्शो हेतुर्वातार्शसां मतः ४<br>
कट्वम्ललवणोष्णानि व्यायामाग्न्यातपप्रभाः<br>
देशकालावशिशिरौ क्रोधो मद्यमसूयनम् ५<br>
विदाहि तीक्ष्णमुष्णं च सर्वं पानान्नभेषजम्<br>
पित्तोल्बणानां विज्ञेयः प्रकोपे हेतुरर्शसाम् ६<br>
मधुरस्निग्धशीतानि लवणाम्लगुरूणि च<br>
अव्यायामो दिवास्वप्नः शय्यासनसुखे रतिः ७<br>
प्राग्वातसेवा शीतौ च देशकालावचिन्तनम्<br>
श्लैष्मिकाणां समुद्दिष्टमेतत् कारणमर्शसाम् ८<br>
हेतुलक्षणसंसर्गाद्विद्याद् द्वन्द्वोल्बणानि च<br>
सर्वोहेतुस्त्रिदोषाणां सहजैर्लक्षणं समम् ९<br>
गुदाङ्कुरा बह्वनिलाः शुष्काश्चिमचिमान्विताः<br>
म्लानाः श्यावारुणाः स्तब्धा विशदाः परुषाः खराः १०<br>
मिथो विसदृशा वक्रास्तीक्ष्णा विस्फुटिताननाः<br>
बिम्बीखर्जूरकर्कन्धूकार्पासीफलसन्निभाः ११<br>
केचित् कदम्बपुष्पाभाः केचित् सिद्धार्थकोपमाः<br>
शिरःपार्श्वांसकट्यूरुवङ्क्षणाद्यधिकव्यथाः १२<br>
क्षवथूद्गारविष्टम्भहृद् ग्रहारोचकप्रदाः<br>
कासश्वासाग्निवैषम्य कर्णनादभ्रमावहाः १३<br>
तैरार्तो ग्रथितं स्तोकं सशब्दं सप्रवाहिकम्<br>
रुक्फेनपिच्छानुगतं विबुद्धमुपवेश्यते १४<br>
कृष्णत्वङ्नखविण्मूत्रनेत्रवक्त्रश्च जायते<br>
गुल्मप्लीहोदराष्ठीलासंभवस्तत एव च १५<br>
पित्तोत्तरा नीलमुखा रक्तपीतासितप्रभाः<br>
तन्वस्रस्राविणो विस्रास्तनवो मृदवः श्लथाः १६<br>
शुकजिह्वायकृत्खण्डजलौकोवक्त्रसंनिभाः<br>
दाहपाकज्वरस्वेदतृण्मूर्च्छाऽरुचिमोहदाः १७<br>
सोष्माणो द्र वनीलोष्णपीतरक्तामवर्चसः<br>
यवमध्या हरित्पीतहारिद्र त्वङ्नखादयः १८<br>
श्लेष्मोल्बणा महामूला घना मन्दरुजः सिताः<br>
उत्सन्नोपचितस्निग्धस्तब्धवृत्तगुरुस्थिराः १९<br>
पिच्छिलाः स्तिमिताःश्लक्ष्णाः कण्ड्वाढ्याः स्पर्शनप्रियाः<br>
करीरपनसास्थ्याभास्तथा गोस्तनसन्निभाः २०<br>
वङ्क्षणानाहिनः पायुर्वस्तिनाभिविकर्षिणः<br>
सश्वासकासहृल्लासप्रसेकारुचिपीनसाः २१<br>
मेहकृच्छ्रशिरोजाड्यशिशिरज्वरकारिणः<br>
क्लैब्याग्निमार्दवच्छर्दिरामप्रायविकारदाः २२<br>
वसाभसकफप्रायपुरीषाः सप्रवाहिकाः<br>
न स्रवन्ति न भिद्यन्ते पाण्डुस्निग्धत्वगादयः २३<br>
सर्वैः सर्वात्मकान्याहुर्लक्षणैः सहजानि च<br>
रक्तोल्बणा गुदे कीलाः पित्ताकृतिसमन्विताः २४<br>
वटप्ररोहसदृशा गुञ्जाविद्रुमसन्निभाः<br>
तेऽत्यर्थं दुष्टमुष्णं च गाढविट्कप्रपीडिताः २५<br>
स्रवन्ति सहसा रक्तं तस्य चातिप्रवृत्तितः<br>
भेकाभः पीड्यते दुःखैः शोणितक्षयसंभवै २६<br>
हीनवर्णबलोत्साहो हतौजाः कलुषेन्द्रि यः<br>
तत्रानुबन्धो द्विविधः श्लेष्मणो मारुतस्य च<br>
विट् श्यावं कठिनं रूक्षमधोवायुर्न वर्तते २७<br>
तनु चारुणवर्णं च फेनिलं चासृगर्शसाम्<br>
कट्यूरुगुदशूलं च दौर्बल्यं यदि चाधिकम् २८<br>
तत्रानुबन्धो वातस्य हेतुर्यदि च रूक्षणम्<br>
शिथिलं श्वेतपीतं च विट् स्निग्धं गुरु शीतलम् २९<br>
यद्यर्शसां घनं चासृक् तन्तुमत् पाण्डु पिच्छिलम्<br>
गुदं सपिच्छं स्तिमितं गुरु स्निग्धं च कारणम्<br>
श्लेष्मानुबन्धो विज्ञेयस्तत्र रक्तार्शसां बुधैः ३०<br>
विष्टम्भोऽन्नस्य दौर्बल्यं कुक्षेराटोप एव च<br>
कार्श्यमुद्गारबाहुल्यं सक्थिसादोऽल्पविट्कता ३१<br>
ग्रहणीदोषपाण्ड्वर्तेराशङ्का चोदरस्य च<br>
पूर्वरूपाणि निर्दिष्टान्यर्शसामभिवृद्धये ३२<br>
पञ्चात्मा मारुतः पित्तं कफो गुदवलित्रयम्<br>
सर्व एव प्रकुप्यन्ति गुदजानां समुद्भवे ३३<br>
तस्मादर्शांसि दुःखानि बहुव्याधिकराणि च<br>
सर्वदेहोपतापीनि प्रायः कृच्छ्रतमानि च ३४<br>
बाह्यायां तु वलौ जातान्येकदोषोल्बणानि च<br>
अर्शांसि सुखसाध्यानि न चिरोत्पतितानि च ३५<br>
द्वन्द्वजानि द्वितीयायां बलौ यान्याश्रितानि च<br>
कृच्छ्रसाध्यानि तान्याहुः परिसंवत्सराणि च ३६<br>
सहजानि त्रिदोषाणि यानि चाभ्यन्तरां बलिम्<br>
जायन्तेऽशासि संश्रित्य तान्यसाध्यानि निर्दिशेत् ३७<br>
शेषत्वादायुषस्तानि चतुष्पादसमन्विते<br>
याप्यन्ते दीप्तकायाग्नेः प्रत्याख्येयान्यतोऽन्यथा ३८<br>
हस्ते पादे मुखे नाभ्यां गुदे वृषणयोस्तथा<br>
शोथो हृत्पार्श्वशूलं च यस्यासाध्योऽशसो हि सः ३९<br>
हृत्पार्श्वशूलं संमोहश्छर्दिरङ्गस्य रुग्ज्वरः<br>
तृष्णा गुदस्य पाकश्च निहन्युर्गुदजातुरम् ४०<br>
तृष्णारोचकशूलार्तमतिप्रस्रुतशोणितम्<br>
शोथातिसारसंयुक्तमर्शांसि क्षपयन्ति हि ४१<br>
मेढ्रादिष्वपि वक्ष्यन्ते यथास्वैं नाभिजानि च<br>
गण्डूपदास्यरूपाणि पिच्छिलानि मृदूनि च ४२<br>
व्यानो गृहीत्वा श्लेष्माणं करोत्यर्शस्त्वचो बहिः<br>
कीलोपमं स्थिरखरं चर्मकीलं तु तद्विदुः ४३<br>
वातेन तोदपारुष्यं पित्तादसितवक्त्रता<br>
श्लेष्मणा स्निग्धता चास्य ग्रथितत्वं सवर्णता ४४<br>
अथाग्निमान्द्याजीर्णविसूचिकालसकविलम्बिकानिदानम्<br>
मन्दस्तीक्ष्णोऽथ विषमः समश्चेति चतुर्ब्बिधः<br>
कफपित्तानिलाधिक्यात्तत्साम्याज्जाठरोऽनलः १<br>
विषमो वातजान् रोगाँ स्तीक्ष्णः पित्तनिमित्तजान्<br>
करोत्यग्निस्तथा मन्दो विकारान् कफसम्भवान् २<br>
समा समाग्नेरशिता मात्रा सम्यग्विपच्यते<br>
स्वल्पाऽपि नैव मन्दाग्नेर्विषमाग्नेस्तु देहिनः ३<br>
कदाचित् पच्यते सम्यक्कदाचिन्न विपच्यते<br>
मात्राऽतिमात्राऽप्यशिता सुखं यस्य विपच्यते<br>
तीक्ष्णग्निरिति तं विद्यात् समाग्निः श्रेष्ठ उच्यते ४<br>
आमं विदग्धं विष्टब्धं कफपित्तानिलैस्त्रिभिः<br>
अजीर्णं केचिदिच्छन्ति चतुर्थं रसशेषतः ५<br>
अजीर्णं पञ्चमं केचिन्निर्दोषं दिनपाकि च<br>
वदन्ति षष्ठं चाजीर्णं प्राकृतं प्रतिवासरम् ६<br>
अत्यम्बुपानाद्विषमाशनाच्च संधारणात्स्वप्नविपर्ययाच्च<br>
कालेऽपि सात्म्यं लघु चापि भुक्तमन्नं न पाकं भजते नरस्य ७<br>
ईर्ष्याभयक्रोधपरिप्लुतेन लुब्धेन रुग्दैन्यनिपीडितेन<br>
प्रद्वेषयुक्तेन च सेव्यमानमन्नं न सम्यक्परिपाकमेति ८<br>
मात्रयाऽप्यभ्यवहृतं पथ्यं चान्नं न जीर्यति<br>
चिन्ताशोकभयक्रोध दुःखशय्याप्रजागरैः ९<br>
तत्रामे गुरुतोत्क्लेदः शोथो गण्डाक्षिकूटगः<br>
उद्गारश्च यथाभुक्तमविदग्धः प्रवर्तते १०<br>
विदग्धे भ्रमतृण्मूर्च्छाः पित्ताच्च विविधा रुजः<br>
उद्गारश्च सधूमाम्लः स्वेदो दाहश्च जायते ११<br>
विष्टब्धे शूलमाध्मानं विविधा वातवेदनाः<br>
मलवाताप्रवृत्तिश्च स्तम्भो मोहाङ्गपीडनम् १२<br>
रसशेषेऽन्नविद्वेषो हृदयाशुद्धिगौरवे<br>
मूर्च्छा प्रलापो वमथुः प्रसेकं सदनं भ्रमः<br>
उपद्रवा भवन्त्येते मरणं चाप्यजीर्णतः १३<br>
अनात्मवन्तः पशुवद्भुञ्जते येऽप्रमाणतः<br>
रोगानीकस्य ते मूलमजीर्णं प्राप्नुवन्ति हि १४<br>
अजीर्णमामं विष्टब्धं विदग्धं च यदीरितम्<br>
विसूच्यलसकौ तस्माद्भवेच्चापि विलम्बिका १५<br>
सूचीभिरिव गात्राणि तुदन् संतिष्ठतेऽनिलः<br>
यत्राजीर्णेन सा वैद्यैर्विसूचीति निगद्यते १६<br>
न तां परिमिताहारा लभन्ते विदितागमाः<br>
मूढास्तामजितात्मानो लभन्तेऽशनलोलुपाः १७<br>
मूर्च्छाऽतिसारो वमथुः पिपासा शूलो भ्रमोद्वेष्टनजृम्भदाहाः<br>
वैवर्ण्यकम्पौ हृदये रुजश्च भवन्ति तस्यां शिरसश्च भेदः १८<br>
कुक्षिरानह्यतेऽत्यर्थं प्रताम्येत् परिकूजति<br>
निरुद्धो मारुतश्चैव कुक्षावुपरि धावति १९<br>
वातवर्चोनिरोधश्च यस्यात्यर्थं भवेदपि<br>
तस्यालसकमाचष्टे तृष्णोद्गारौ च यस्य तु २०<br>
दुष्टं तु भुक्तं कफमारुताभ्यां प्रवर्तते नोर्ध्वमधश्च यस्य<br>
विलम्बकां तां भृशदुश्चिकित्स्यामाचक्षते शास्त्रविदः पुराणाः २१<br>
यत्रस्थमामं विरुजेत्तमेव देशं विशेषेण विकारजातैः<br>
दोषेण येनावततं शरीरं तल्लक्षणैरामसमुद्भवैश्च २२<br>
यः श्यावदन्तौष्ठनखोऽल्पसंज्ञो वम्यर्दितोऽभ्यन्तरयातनेत्रः<br>
क्षामस्वरः सर्वविमुक्तसन्धिर्यायान्नरः सोऽपुनरागमाय २३<br>
उद्गारशुद्धिरुत्साहो वेगोत्सर्गो यथोचितः<br>
लघुता क्षुत्पिपासा च जीर्णाहारस्य लक्षणम् २४<br>
निद्रा नाशोऽरतिः कम्पो मूत्राघातो विसंज्ञता<br>
अमी ह्युपद्र वा घोरा विसूच्यां पञ्च दारुणाः २५<br>
प्रायेणाहारवैषम्यादजीर्णं जायते नृणाम्<br>
तन्मूलो रोगसंघातस्तद्विनाशाद्विनश्यति २६<br>
ग्लानिगौरवविष्टम्भभ्रम मारुतमूढताः<br>
विबन्धो वा प्रवृत्तिर्वा सामान्याजीर्णलक्षणम् २७<br>
अथ क्रिमिनिदानम्<br>
क्रिमयश्च द्विधा प्रोक्ता बाह्याभ्यन्तरभेदतः<br>
बहिर्मलकफासृग्विड्जन्मभेदाच्चतुर्विधाः १<br>
नामतो विंशतिविधाः बाह्यास्तत्र मलोद्भवाः<br>
तिलप्रमाणसंस्थानवर्णाः केशाम्बराश्रयाः २<br>
बहुपादाश्च सूक्ष्माश्चयूका लिक्षाश्च नामतः<br>
द्विधा ते कोठपिडकाकण्डूगण्डान् प्रकुर्वते ३<br>
अजीर्णभोजी मधुराम्लनित्यो द्र वप्रियः पिष्टगुडोपभोक्ता<br>
व्यायामवर्जी च दिवाशयानो विरुद्धभुक् संलभते क्रिमींस्तु ४<br>
माषपिष्टाम्ललवणगुडशाकैः पुरीषजाः<br>
मांसमत्स्यगुडक्षीरदधिशुक्तैः कफोद्भवाः ५<br>
विरुद्धाजीर्णशाकाद्यैः शोणितोत्था भवन्ति हि<br>
ज्वरो विवर्णता शूलं हृद्रो गः सदनं भ्रमः ६<br>
भक्तद्वेषोऽतिसारश्च संजातक्रिमिलक्षणम्<br>
कफादामाशये जाता वृद्धाः सर्पन्ति सर्वतः ७<br>
पृथुब्रघ्ननिभाः केचित् केचिद्गण्डूपदोपमाः<br>
रूढधान्याङ्कुराकारास्तनु दीर्घास्तथाऽणवः ८<br>
श्वेतास्ताम्रावभासाश्च नामतः सप्तधा तु ते<br>
अन्त्रादा उदरावेष्टा हृदयादा महागुदाः ९<br>
चुरवो दर्भकुसुमाः सुगन्धास्ते च कुर्वते<br>
हृल्लासमास्यस्रवणमविपाकमरोचकम् १०<br>
मूर्च्छाच्छर्दिज्वरानाहकार्श्यक्षवथुपीनसान्<br>
रक्तवाहिसिरास्थानरक्तजा जन्तवोऽणवः ११<br>
अपादा वृत्तताम्राश्च सौक्ष्म्यात् केचिददर्शनाः<br>
केशादा रोमविध्वंसा रोमद्वीपा उदुम्बराः<br>
षट् ते कुष्ठैककर्माणः सहसौरसमातरः १२<br>
पक्वाशये पुरीषोत्था जायन्तेऽधोविसर्पिणः<br>
प्रवृद्धा स्युर्भवेयुश्च ते यदाऽमाशयोन्मुखाः १३<br>
तदाऽस्योद्गारनिःश्वासा विड्गन्धानुविधायिनः<br>
पृथुवृत्ततनुस्थूलाः श्यावपीतसितासिताः १४<br>
ते पञ्च नाम्ना क्रिमयः ककेरुकमकेरुकाः<br>
सौसुरादाः सशूलाख्या लेलिहा जनयन्ति हि १५<br>
विड्भेदशूलविष्टम्भकार्श्यपारुष्यपाण्डुताः<br>
रोमहर्षाग्निसदनं गुदकण्डूर्विमार्गगाः १६<br>
अथ पाण्डुरोगकामलाकुम्भकामलाहलीमकनिदानम्<br>
पाण्डुरोगाः स्मृताः पञ्च वातपित्तकफैस्त्रयः<br>
चतुर्थः सन्निपातेन पञ्चमो भक्षणान्मृदः १<br>
व्यायाममम्लं लवणानि मद्यं मृदं दिवास्वप्नमतीव तीक्ष्णम्<br>
निषेवमाणस्य प्रदूष्य रक्तं दोषास्त्वचं पाण्डुरतां नयन्ति २<br>
त्वक्स्फोटनष्ठीवनगात्रसादमृद्भक्षणप्रेक्षणकूटशोथाः<br>
विण्मूत्रपीतत्वमथाविपाको भविष्यतस्तस्य पुरःसराणि ३<br>
त्वङ्मूत्रनयनादीनां रूक्षकृष्णारुणाभताः<br>
वातपाण्ड्वामये तोदकम्पानाहभ्रमादयः ४<br>
पीतमूत्रशकृन्नेत्रो दाहतृष्णाज्वरान्वितः<br>
भिन्नविट्कोऽतिपीताभः पित्तपाण्ड्वामयी नरः ५<br>
कफप्रसेकश्वयथु तन्द्रा लस्यातिगौरवैः<br>
पाण्डुरोगी कफाच्छुक्लैस्त्वङ्मूत्रनयनाननैः ६<br>
ज्वरारोचकहृल्लासच्छर्दितृष्णाक्लमान्वितः<br>
पाण्डुरोगी त्रिभिर्दोषैस्त्याज्यः क्षीणो हतेन्द्रि यः ७<br>
मृत्तिकादनशीलस्य कुप्यत्यन्यतमो मलः<br>
कषाया मारुतं पित्तमूषरा मधुरा कफम् ८<br>
कोपयेन्मृद्र सादींश्च रौक्ष्याद् भुक्तं च रूक्षयेत्<br>
पूरयत्यविपक्वैव स्रोतांसि निरुणद्ध्यपि ९<br>
इन्द्रि याणां बलं हत्वा तेजो वीर्यौजसी तथा<br>
पाण्डुरोगं करोत्याशु बलवर्णाग्निनाशनम् १०<br>
शूनाक्षिकूटगण्डभ्रूः शूनपान्नाभिमेहनः<br>
क्रिमिकोष्ठोऽतिसार्येत मलं सासृक्कफान्वितम् ११<br>
पाण्डुरोगश्चिरोत्पन्नः खरीभूतो न सिध्यति<br>
कालप्रकर्षाच्छूनानां यो वा पीतानि पश्यति १२<br>
बद्धाल्पविट् सहरितं सकफं योऽतिसार्यते<br>
दीनः श्वेतातिदिग्धाङ्गश्छर्दिमूर्च्छातृडर्दितः १३<br>
सनास्त्यसृक्क्षयाद्यश्च पाण्डुः श्वेतत्वमाप्नुयात्<br>
पाण्डुदन्तनखो यस्तु पाण्डुनेत्रश्च यो भवेत्<br>
पाण्डुसंघातदर्शी च पाण्डुरोगी विनश्यति १४<br>
अन्तेषु शूनं परिहीणमध्यं म्लानं तथाऽन्तेषु च मध्यशूनम्<br>
गुदे च शेफस्यथ मुष्कयोश्च शूनं प्रताम्यन्तमसंज्ञकल्पम्<br>
विवर्जयेत्पाण्डुकिनं यशोऽथी तथाऽतिसारज्वरपीडितं च १५<br>
पाण्डुरोगी तु योऽत्यर्थं पित्तलानि निषेवते<br>
तस्य पित्तमसृङ्मांसं दग्ध्वा रोगाय कल्पते १६<br>
हारिद्र नेत्रः स भृशं हारिद्र त्वङ्नखाननः<br>
रक्तपीतशकृन्मूत्रो भेकवर्णो हतेन्द्रि यः १७<br>
दाहाविपाकदौर्बल्य सदनारुचिकर्षितः<br>
कामला बहुपित्तौघ कोष्ठशाखाश्रया मता १८<br>
कालान्तरात् खरीभूता कृच्छ्रा स्यात्कुम्भकामला<br>
कृष्णपीतशकृन्मूत्रो भृशं शूनश्च मानवः १९<br>
सरक्ताक्षिमुखच्छर्दिविण्मूत्रो यश्च ताम्यति<br>
दाहारुचितृडानाहतन्द्रा मोहसमन्वितः २०<br>
नष्टाग्निसंज्ञः क्षिप्रं हि कामलावान्विपद्यते<br>
छर्द्यरोचकहृल्लासज्वरक्लमनिपीडितः २१<br>
नश्यति श्वासकासार्तो विड्भेदी कुम्भकामली<br>
यदा तु पाण्डोर्वर्णः स्याद्धरितः श्यावपीतकः २२<br>
बलोत्साहक्षयस्तन्द्रा मन्दाग्नित्वं मृदुज्वरः<br>
स्त्रीष्वहर्षोऽङ्गमर्दश्च दाहस्तृष्णाऽरुचिर्भ्रमः<br>
हलीमकं तदा तस्य विद्यादनिलपित्ततः २३<br>
सन्तापो भिन्नवर्चस्त्वं बहिरन्तश्च पीतता<br>
पाण्डुता नेत्रयोर्यस्य पानकीलक्षणं भवेत्<br>
अथ रक्तपित्तनिदानम्<br>
घर्मंव्यायामशोकाध्वव्यवायैरतिसेवितैः<br>
तीक्ष्णोष्णक्षारलवणैरम्लैः कटुभिरेव च १<br>
पित्तं विदग्धं स्वगुणैर्विदहत्याशु शोणितम्<br>
ततः प्रवर्तते रक्तमूर्ध्वं चाधो द्विधाऽपि वा २<br>
ऊर्ध्वं नासाक्षिकर्णास्यैर्मेढ्रयोनिगुदैरधः<br>
कुपितं रोमकूपैश्च समस्तैस्तत्प्रवर्तते ३<br>
सदनं शीतकामित्वं कण्ठधूमायनं वमिः<br>
लोहगन्धिश्च निःश्वासो भवत्यस्मिन् भविष्यति ४<br>
सान्द्रं सपाण्डु सस्नेहं पिच्छिलं च कफान्वितम्<br>
श्यावारुणं सफेनं च तनु रूक्षं च वातिकम् ५<br>
रक्तपित्तं कषायाभं कृष्णं गोमूत्रसंनिभम्<br>
मेचकागारधूमाभमञ्जनाभं च पैत्तिकम् ६<br>
संसृष्टलिङ्गं संसर्गात्त्रिलिङ्गं सान्निपातिकम्<br>
ऊर्ध्वगं कफसंसृष्टमधोगं पवनानुगम्<br>
द्विमार्गं कफवाताम्यामुभाभ्यामनुवर्तते ७<br>
ऊर्ध्वं साध्यमधो याप्यमसाध्यं युगपद्गतम्<br>
एकमार्गं बलवतो नातिवेगं नवोत्थितम् ८<br>
रक्तपित्तं सुखे काले साध्यं स्यान्निरुपद्र वम्<br>
एकदोषानुगं साध्यं द्विदोषं याप्यमुच्यते ९<br>
यत्त्रिदोषमसाध्यं स्यान्मन्दाग्नेरतिवेगवत्<br>
व्याधिभिः क्षीणदेहस्य वृद्धस्यानश्नतश्च यत् १०<br>
दौर्बल्यश्वासकासज्वरवमथुमदाः पाण्डुतादाहमूर्च्छा<br>
भुक्ते घोरो विदाहस्त्वधृतिरपि सदा हृद्यतुल्या च पीडा<br>
तृष्णा कोष्ठस्य भेदः शिरसि च तपनं पूतिनिष्ठीवनत्वैं<br>
भक्तद्वेषाविपाकौ विकृतिरपि भवेद्र क्तपित्तोपसर्गाः ११<br>
मांसप्रक्षालनाभं कुथितमिव च यत्कर्दमाम्भोनिभं वौ<br>
मेदंपूयास्रकल्पं यकृदिव यदि वा पक्कजम्बूफलाभम्<br>
यत्कृष्णं यच्च नीलं भृशमतिकुणपं यत्र चोक्ता विकारा<br>
स्तद्वर्ज्यं रक्तपित्तं सुरपतिधनुषा यच्च तुल्यं विभाति १२<br>
येन चोपहतो रक्तं रक्तपित्तेन मानवः<br>
पश्येद् दृश्यं वियच्चापि तच्चासाध्यमसंशयम् १३<br>
लोहितं छर्दयेद्यस्तु बहुशो लोहितेक्षणः<br>
लोहितोद्गारदर्शी च म्रियते रक्तपैत्तिकः १४<br>
अथ राजयक्ष्मक्षतक्षीणनिदानम्<br>
वेगारोधात् क्षयाच्चैव साहसाद्विषमाशनात्<br>
त्रिदोषो जायते यक्ष्मा गदो हेतुचतुष्टयात् १<br>
कफप्रधानैर्दोषैस्तु रुद्धेषु रसवर्त्मसु<br>
अतिव्यवायिनोवाऽपि क्षीणे रेतस्यनन्तराः<br>
क्षीयन्ते धातवः सर्वे ततः शुष्यति मानवः २<br>
श्वासाङ्गमर्दकफसंस्रवतालुशोषवम्यग्निसादमदपीनसकासनिद्राः<br>
शोषे भविष्यति भवन्ति स चापि जन्तुः शुक्लेक्षणो भवति मांसपरोरिरंसुः ३<br>
स्वप्नेषु काकशुकशल्लकिनीलकण्ठा गृध्रास्तथैव कपयः कृकलासकाश्च<br>
तं वाहयन्ति स नदीर्विजलाश्च पश्येच्छ्रुष्कांस्तरून्पवनधूमदवार्दितांश्च ४<br>
अंसपार्श्वाभितापश्च सन्तापः करपादयोः<br>
ज्वरः सर्वाङ्गगश्चेति लक्षणं राजयक्ष्मणः ५<br>
भक्तद्वेषो ज्वरः श्वासः कासः शोणितदर्शनम्<br>
स्वरभेदश्च जायेत षड्रूपं राजयक्ष्मणि<br>
स्वरभेदोऽनिलाच्छूलं संकोचश्चांसपार्श्वयोः<br>
ज्वरो दाहो ऽतिसारश्च पित्ताद्र क्तस्य चागमः ६<br>
शिरसः परिपूर्णत्वमभक्तच्छन्द एव च<br>
कासः कण्ठस्य चोद्ध्वंसो विज्ञेयः कफकोपतः ७<br>
एकादशभिरेभिर्वा षड्भिर्वाऽपि समन्वितम्<br>
कासातीसारपार्श्वार्तिस्वरभेदारुचिज्वरैः ८<br>
त्रिभिर्वा पीडितं लिङ्गैः कासश्वासासृगामयैः<br>
जह्याच्छोषार्दितं जन्तुमिच्छन् सुविमलं यशः ९<br>
सर्वैरर्धैस्त्रिभिर्वाऽपि लिङ्गैर्मांसबलक्षये<br>
युक्तो वर्ज्यश्चिकित्स्यस्तु सर्वरूपोऽप्यतोऽन्यथा १०<br>
महाशनं क्षीयमाणमतिसारनिपीडितम्<br>
शूनमुष्कोदरं चैव यक्ष्मिणं परिवर्जयेत् ११<br>
शुक्लाक्षमन्नद्वेष्टारमूर्ध्वश्वासनिपीडितम्<br>
कृच्छ्रेण बहु मेहन्तं यक्ष्मा हन्तीह मानवम् १२<br>
ज्वरानुबन्धरहितं बलवन्तं क्रियासहम्<br>
उपक्रमेदात्मवन्तं दीप्ताग्निमकृशं नरम् १३<br>
व्यवायशोकवार्धक्यव्यायामाध्वप्रशोषितान्<br>
व्रणोरःक्षतसंज्ञौ च शोषिणौ लक्षणैः शृणु १४<br>
व्यवायशोषी शुक्रस्य क्षयलिङ्गैरुपद्रुतः<br>
पाण्डुदेहो यथापूर्वं क्षीयन्ते चास्य धातवः १५<br>
प्रध्यानशीलः स्रस्ताङ्गः शोकशोष्यपि तादृशः<br>
जराशोषी कृशो मन्दवीर्यबुद्धिबलेन्द्रि यः १६<br>
कम्पनोऽरुचिमान् भिन्नकांस्यपात्रहतस्वरः<br>
ष्ठीवति श्लेष्मणा हीनं गौरवारतिपीडितः १७<br>
संप्रस्रुतास्यनासाक्षः शुष्करूक्षमलच्छविः<br>
अध्वशोषी च स्रस्ताङ्गः संभृष्टपरुषच्छविः १८<br>
प्रसुप्तगात्रावयवः शुष्कक्लोमगलाननः<br>
व्यायामशोषी भूयिष्ठमेभिरेव समन्वितः<br>
लिङ्गैरुरःक्षतकृतैः संयुक्तश्च क्षतं विना १९<br>
रक्तक्षयाद् वेदनाभिस्तथैवाहारयन्त्रणात्<br>
व्रणितस्य भवेच्छोषः स चासाध्यतमो मतः २०<br>
धनुषाऽयस्यतोऽत्यर्थं भारमुद्वहतो गुरुम्<br>
युध्यमानस्य बलिभिः पततो विषमोच्चतः २१<br>
वृषं हयं वा धावन्तं दम्यं वाऽन्य निगृह्णतः<br>
शिलाकाष्ठाश्मनिर्घातान् क्षिपतो निघ्नतः परान् २२<br>
अधीयानस्य वाऽत्युच्चैर्दूरं वा व्रजतो द्रुतम्<br>
महानदीर्वा तरतो हयैर्वा सह धावतः २३<br>
सहसोत्पत्ततो दूरं तूर्णं चाऽपि प्रनृत्यतः<br>
तथाऽन्यै कर्मभिः क्रूरैर्भृशमभ्याहतस्य वा २४<br>
विक्षते वक्षसि व्याधिर्बलवान् समुदीर्यते<br>
स्त्रीषु चातिप्रसक्तस्य रूक्षाल्पप्रमिताशिनः २५<br>
उरो विभज्यतेऽत्यर्थं भिद्यतेऽथ विरुज्यते<br>
प्रपीड्येते ततः पार्श्वे शुष्यत्यङ्गं प्रवेपते २६<br>
क्रमाद्वीर्यं बलं वर्णो रुचिरग्निश्च हीयते<br>
ज्वरो व्यथा मनोदैन्यं विड्भेदाग्निबधावपि २७<br>
दुष्टः श्यावः सुदुर्गन्धः पीतो विग्रथितो बहुः<br>
कासमानस्य चाभीक्ष्णं कफः सासृक् प्रवर्तते २८<br>
स क्षती क्षीयतेऽत्यर्थं तथा शुक्रौजसोः क्षयात्<br>
अव्यक्तं लक्षणं तस्य पूर्वरूपमिति स्मृतम् २९<br>
उरोरुक् शोणितच्छर्दिः कासो वैशेषिकः क्षते<br>
क्षीणे सरक्तमूत्रत्वं पार्श्वपृष्ठकटीग्रहः ३०<br>
अल्पलिङ्गस्य दीप्ताग्नेः साध्यो बलवतो नवः<br>
परिसंवत्सरो याप्यः सर्वलिङ्गं तु वर्जयेत् ३१<br>
अथ कासनिदानम्<br>
धूमोपघाताद्र सतस्तथैव व्यायामरूक्षान्ननिषेवणाच्च<br>
विमार्गगत्वाच्च हि भोजनस्य वेगावरोधात् क्षवथोस्तथैव १<br>
प्राणो ह्युदानानुगतः प्रदुष्टः स भिन्नकांस्यस्वनतुल्यघोषः<br>
निरेति वक्त्रात्सहसा सदोषो मनीषिभिः कास इति प्रदिष्टः २<br>
पञ्च कासाः स्मृता वातपित्तश्लेष्मक्षतक्षयैः<br>
क्षयायोपेक्षिताः सर्वे बलिनश्चोत्तरोत्तरम् ३<br>
पूर्वरूपं भवेत्तेषां शूकपूर्णगलास्यता<br>
कण्ठे कण्डूश्च भोज्यानामवरोधश्च जायते ४<br>
हृच्छङ्खमूर्धोदरपार्श्वशूली क्षामाननः क्षीणबलस्वरौजाः<br>
प्रसक्तवेगस्तु समीरणेन भिन्नस्वरः कासति शुष्कमेव ५<br>
उरोविदाहज्वरवक्त्रशोषैरभ्यर्दितस्तिक्तमुखस्तृषार्तः<br>
पित्तेन पीतानि वमेत्कटूनि कासेत्स पाण्डुः परिदह्यमानः ६<br>
प्रलिप्यमानेन मुखेन सीदञ् शिरोरुजार्तः कफपूर्ण देहः<br>
अभक्तरुग्गौरवकण्डुयुक्तः कासेद् भृशं सान्द्र कफः कफेन ७<br>
अतिव्यवायभाराध्व युद्धाश्वगजविग्रहैः<br>
रूक्षस्योरःक्षतं वायुर्गृहीत्वा कासमाचरेत् ८<br>
स पूर्वं कासते शुष्कं ततः ष्ठीवेत्सशोणितम्<br>
कण्ठेन रुजताऽत्यर्थं विरुग्णेनेव चोरसा ९<br>
सूचीभिरिव तीक्ष्णाभिस्तुद्यमानेन शूलिना<br>
दुःखस्पर्शेन शूलेन भेदपीडाभितापिना १०<br>
पर्वभेदज्वरश्वास तृष्णावैस्वर्यपीडितः<br>
पारावत इवाकूजन् कासवेगात् क्षतोद्भवात् ११<br>
विषमासात्म्यभोज्या तिव्यवायाद्वेगनिग्रहात्<br>
घृणिनां शोचतां नॄणां व्यापन्नेऽग्नौ त्रयो मलाः<br>
कुपिताः क्षयजं कासं कुर्युर्देहक्षयप्रदम् १२<br>
स गात्रशूलज्वरदाहमोहान् प्राणक्षयं चोपलभेत कासी<br>
शुष्यन्विनिष्ठीवति दुर्बलस्तु प्रक्षीणमांसो रुधिरं सपूयम्<br>
तं सर्वलिङ्गं भृशदुश्चिकित्स्यं चिकित्सितज्ञाः क्षयजं वदन्ति १३<br>
इत्येष क्षयजः कासः क्षीणानां देहनाशनः<br>
साध्यो बलवतां वा स्याद्याप्यस्त्वेवं क्षतोत्थितः १४<br>
नवौ कदाचित्सिध्येतामपि पादगुणान्वितौ<br>
स्थविराणां जराकासः सर्वो याप्यः प्रकीर्तितः<br>
त्रीन् पूर्वान्साधयेत्साध्यान्पथ्यैर्याप्यांस्तु यापयेत् १५<br>
अथ हिक्काश्वासनिदानम्<br>
विदाहिगुरुविष्टम्भिरूक्षाभिष्यन्दिभोजनैः<br>
शीतपानाशनस्थानरजोधूमातपानिलैः १<br>
व्यायामकर्मभाराध्व वेगाघातापतर्पणैः<br>
हिक्काश्वासश्च कासश्च नृणां समुपजायते २<br>
मुहुर्मुहुर्वायुरुदेति सस्वनो यकृत्प्लिहान्त्राणि मुखादिवाक्षिपन्<br>
स घोषवानाशु हिनस्त्यसून् यतस्ततस्तु हिक्केत्यभिधीयते बुधैः ३<br>
अन्नजां यमलां क्षुद्रां गम्भीरां महतीं तथा<br>
वायुः कफेनानुगतः पञ्च हिक्काः करोति हि ४<br>
कण्ठोरसोर्गुरुत्वं च वदनस्य कषायता<br>
हिक्कानां पूर्वरूपाणि कुक्षेराटोप एव च ५<br>
पानान्नैरतिसंयुक्तैः सहसा पीडितोऽनिलः<br>
हिक्कयत्यूर्ध्वगो भूत्वा तां विद्यादन्नजां भिषक् ६<br>
चिरेण यमलैर्वेगैर्या हिक्का सम्प्रवर्तते<br>
कम्पयन्ती शिरोग्रीवं यमलां तां विनिर्दिशेत् ७<br>
प्रकृष्टकालैर्या वेगैर्मन्दैः समभिवर्तते<br>
क्षुद्रि का नाम सा हिक्का जत्रुमूलात्प्रधाविता ८<br>
नाभिप्रवृत्ता या हिक्का घोरा गम्भीरनादिनी<br>
अनेकोपद्र ववती गम्भीरा नाम सा स्मृता ९<br>
मर्माण्युत्पीडयन्तीव सततं या प्रवर्तते<br>
महाहिक्केति सा ज्ञेया सर्वगात्रविकम्पिनी १०<br>
आयम्यते हिक्कतो यस्य देहो दृष्टिश्चोर्ध्वं नाम्यते यस्य नित्यम्<br>
क्षीणोऽन्नद्विट् क्षौति यश्चातिमात्रैं तौ द्वौ चान्त्यौ वर्जयेद्धिक्कमानौ ११<br>
अतिसञ्चितदोषस्य भक्तच्छेदकृशस्य च<br>
व्याधिभिः क्षीणदेहस्य वृद्धस्यातिव्यवायिनः १२<br>
आसां या सा समुत्पन्ना हिक्का हन्त्याशु जीवितम्<br>
यमिका च प्रलापार्तिमोहतृष्णासमन्विता १३<br>
अक्षीणश्चाप्यदीनश्च स्थिरधात्विन्द्रि यश्च यः<br>
तस्य साधयितुं शक्यायमिकाहन्त्यतोऽन्यथा १४<br>
महोर्ध्वच्छिन्नतमकक्षुद्र भेदैस्तु पञ्चधा<br>
भिद्यते स महाव्याधिः श्वासएको विशेषतः १५<br>
वाताधिको भवेत् क्षुद्र स्तमकस्तु कफोद्भवः<br>
कफवाताधिकश्चैव संसृष्टश्छिन्नसंज्ञकः<br>
श्वासो मारुतसंसृष्टो महानूर्ध्वस्ततो मतः १२<br>
प्राग्रूपं तस्य हृत्पीडा शूलमाध्मानमेव च<br>
आनाहो वक्त्रवैरस्यं शङ्खनिस्तोद एव च १६<br>
यदा स्रोतांसि संरुध्य मारुतः कफपूर्वकः<br>
विष्वग्व्रजति संरुद्धस्तदा श्वासान् करोति सः १७<br>
उद्धूयमानवातो यः शब्दवद् दुःखितो नरः<br>
उच्चैः श्वसिति संरुद्धो मत्तर्षभ इवानिशम् १८<br>
प्रनष्टज्ञानविज्ञानस्तथा विभ्रान्तलोचनः<br>
विवृताक्ष्याननो बद्धमूत्रवर्चा विशीर्णवाक् १९<br>
दीनः प्रश्वसितं चास्य दूराद्विज्ञायते भृशम्<br>
महाश्वासोपसृष्टस्तु क्षिप्रमेव विपद्यते २०<br>
ऊर्ध्वं श्वसिति यो दीर्घ न च प्रत्याहरत्यधः<br>
श्लेष्मावृतमुखस्रोताः क्रुद्धगन्धवहार्दितः २१<br>
ऊर्ध्वदृष्टिर्विपश्यंस्तु विभ्रान्ताक्ष इतस्ततः<br>
प्रमुह्यन् वेदनार्तश्च शुक्लास्योऽरतिपीडितः २२<br>
ऊर्ध्वश्वासे प्रकुपिते ह्यधःश्वासो निरुध्यते<br>
मुह्यतस्ताम्यतश्चोर्ध्वं श्वासस्तस्यैव हन्त्यसून् २३<br>
यस्तु श्वसिति विच्छिन्नं सर्वप्राणेन पीडितः<br>
न वा श्वसिति दुःखार्तो मर्मच्छेदरुगर्दितः २४<br>
आनाहस्वेदमूर्च्छार्तो दह्यमानेन वस्तिना<br>
विप्लुताक्षः परिक्षीणः श्वसन् रक्तैकलोचनः २५<br>
विचेताः परिशुष्कास्यो विवर्णः प्रलपन्नरः<br>
छिन्नश्वासेन विच्छिन्नः स शीघ्रं विजहात्यसून् २६<br>
प्रतिलोमं यदा वायुः स्रोतांसि प्रतिपद्यते<br>
ग्रीवां शिरश्च संगृह्य श्लेष्माणं समुदीर्य च २७<br>
करोति पीनसं तेन रुद्धो घुर्घुरकं तथा<br>
अतीव तीव्रवेगं च श्वासं प्राणप्रपीडकम् २८<br>
प्रताम्यति स वेगेन तृष्यते सन्निरुध्यते<br>
प्रमोहं कासमानश्च स गच्छति मुहुर्मुहुः २९<br>
श्लेष्मण्यमुच्यमाने तु भृशं भवति दुःखितः<br>
तस्यैव च विमोक्षान्ते मुहूर्तं लभते सुखम् ३०<br>
तथाऽस्योद्ध्वंसतेकण्ठःकृच्छ्राच्छक्नोति भाषितुम्<br>
न चापि लभते निद्रां शयानः श्वासपीडितः ३१<br>
पार्श्वे तस्यावगृह्णाति शयानस्य समीरणः<br>
आसीनो लभते सौख्यमुष्णं चैवाभिनन्दति ३२<br>
उच्छ्रिताक्षो ललाटेन स्विद्यता भृशमार्तिमान्<br>
विशुष्कास्यो मुहुः श्वासो मुहुश्चैवावधम्यते ३३<br>
मेघाम्बुशीतप्राग्वातैः श्लेष्मलैश्च विवर्धते<br>
स याप्यस्तमकः श्वासः साध्यो वा स्यान्नवोत्थितः ३४<br>
ज्वरमूर्च्छापरीतस्य विद्यात्प्रतमकं तु तम्<br>
उदावर्तरजोऽजीर्णक्लिन्नकायनिरोधजः ३५<br>
तमसा वर्धतेऽत्यर्थं शीतैश्चाशु प्रशाम्यति<br>
मज्जतस्तमसीवास्य विद्यात्संतमकं तु तम् ३६<br>
रूक्षायासोद्भवः कोष्ठे क्षुद्रो वात उदीरयन्<br>
क्षुद्र श्वासो न सोऽत्यर्थं दुःखेनाङ्गप्रबाधकः ३७<br>
हिनस्ति न स गात्राणि न च दुःखो यथेतरे<br>
न च भोजनपानानां निरुणद्ध्युचितांगतिम् ३८<br>
नेन्द्रि याणां व्यथां नापि कांचिदापादयेद्रुजम्<br>
स साध्य उक्तो बलिनः सर्वे चाव्यक्तलक्षणाः ३९<br>
क्षुद्रः साध्यो मतस्तेषां तमकः कृच्छ्र उच्यते<br>
त्रयः श्वासा न सिध्यन्ति तमको दुर्बलस्य च ४०<br>
कामं प्राणहरा रोगा बहवो न तु ते तथा<br>
यथा श्वासश्च हिक्का च हरतः प्राणमाशु च ४१<br>
अथ स्वरभेदनिदानम्<br>
अत्युच्चभाषणविषाध्ययनाभिघातसंदूषणैः प्रकुपिताः पवनादयस्तु<br>
स्रोतःसु ते स्वरवहेषु गताः प्रतिष्ठां हन्युः स्वरं भवति चापि हि षड्विधः सः १<br>
वातादिभिः पृथक् सर्वैर्मेदसा च क्षयेण च<br>
वातेन कृष्णनयनाननमूत्रवर्चा भिन्नं शनैर्वदति गर्दभवत् खरं च<br>
पित्तेन पीतनयनाननमूत्रवर्चा ब्रूयाद् गलेन स च दाहसमन्वितेन २<br>
ब्रूयात्कफेन सततं कफरुद्धकण्ठःस्वल्पं शनैर्वदति चापि दिवा विशेषात्<br>
सर्वात्मकेभवति सर्वविकारसंपत्तं चाप्यसाध्यमृषयः स्वरभेदमाहुः ३<br>
धूप्येत वाक् क्षयकृते क्षयमाप्नुयाच्चवागेष चापि हतवाक् परिवर्जनीयः<br>
अन्तर्गतरस्वरमलक्ष्यपदं चिरेण मेदोऽन्वयाद्वदति दिग्धगलस्तृषार्त्तः ४<br>
क्षीणस्य वृद्धस्य कृशस्य वाऽपि चिरोत्थितो यश्च सहोपजातः<br>
मेदस्विनः सर्वसमुद्भवश्च स्वरामयो यो न स सिद्धिमेति ५<br>
अथारोचकनिदानम्<br>
वातादिभिः शोकभयातिलोभक्रोधैर्मनोघ्नाशनरूपगन्धैः<br>
अरोचकाः स्युः परिहृष्टदन्तः कषायवक्त्रश्च मतोऽनिलेन १<br>
कट्वम्लमुष्णं विरसं च पूति पित्तेन विद्यात् लवणं च वक्त्रम्<br>
अरोचके शोकभयातिलोभक्रोधाद्यहृद्याशुचिगन्धजे स्यात् २<br>
स्वाभाविकं चास्यमथारुचिश्चत्रिदोषजे नैकरसं भवेत्तु ३<br>
हृच्छूलपीडनयुतं पवनेनै पित्तात्तृड्दाहचोषबहुलैं सकफप्रसेकम्<br>
श्लेष्मात्मकैं बहुरुजं बहुभिश्च विद्याद्वैगुण्यमोहजडताभिरथापरं च ४<br>
अथ छर्दिनिदानम्<br>
दुष्टैर्दोषैः पृथक् सर्वैर्बीभत्सालोचनादिभिः<br>
छर्दयः पञ्च विज्ञेयास्तासां लक्षणमुच्यते १<br>
अतिद्र वैरतिस्निग्धैरहृद्यैर्लवणैरति<br>
अकाले चातिमात्रैश्च तथाऽसात्म्यैश्च भोजनैः २<br>
श्रमाद्भयात्तथोद्वेगादजीर्णात् क्रिमिदोषतः<br>
नार्याश्चापन्नसत्त्वायास्तथाऽतिद्रुतमश्नतः ३<br>
बीभत्सैर्हेतुभिश्चान्यैः द्रुतमुत्क्लेशितो बलात्<br>
छादयन्नाननं वेगैरर्दयन्नङ्गभञ्जनैः<br>
निरुच्यते छर्दिरिति दोषो वक्त्रं प्रधावितः ४<br>
हृल्लासोद्गाररोधौ च प्रसेको लवणस्तनुः<br>
द्वेषोऽन्नपाने च भृशं वमीनां पूर्वलक्षणम् ५<br>
हृत्पार्श्वपीडामुखशोषशीर्षनाभ्यर्तिकासस्वरभेदतोदैः<br>
उद्गारशब्दप्रबलं सफेनं विच्छिन्नकृष्णं तनुकं कषायम्<br>
कृच्छ्रेण चाल्पं महता च वेगेनार्तोऽनिलाच्छर्दयतीह दुःखम् ६<br>
मूर्च्छापिपासामुखशोषमूर्धताल्वक्षिसन्तापतमोभ्रमार्तः<br>
पीतं भृशोष्णं हरितं सतिक्तंधूम्रं च पित्तेन वमेत्सदाहम् ७<br>
तन्द्रा ऽस्यमाधुर्यकफप्रसेकसन्तोषनिद्रा ऽरुचिगौरवार्तः<br>
स्निग्धं घनं स्वादु कफाद्विशुद्धं सरोमहर्षोऽल्परुजं वमेत्तु ८<br>
शूलाविपाकारुचिदाहतृष्णाश्वासप्रमोहप्रबला प्रसक्तम्<br>
छर्दिस्त्रिदोषाल्लवणाम्लनीलसान्द्रो ष्णरक्तं वमतां नृणां स्यात् ९<br>
विट्स्वेदमूत्राम्बुवहानि वायुः स्रोतांसि संरुध्य यदोर्ध्वमेति<br>
उत्सन्नदोषस्य समाचितं तं दोषं समुद्धूय नरस्य कोष्ठात् १०<br>
विण्मूत्रयोस्तत्समगन्धवर्णं तृट्श्वासहिक्कार्तियुतं प्रसक्तम्<br>
प्रच्छर्दयेद् दुष्टमिहातिवेगात्तयाऽदितश्चाशु विनाशमेति ११<br>
वीभत्सजा दौहृदजाऽमजा च ह्यसात्म्यजा च क्रिमिजा च या हि<br>
सा पञ्चमी तां चविभावयेच्च दोषोच्छ्रयेणैव यथोक्तमादौ १२<br>
शूलहृल्लासबहुला क्रिमिजा च विशेषतः<br>
क्रिमिहृद्रो गतुल्येन लक्षणेन च लक्षिता १३<br>
क्षीणस्य या छर्दिरतिप्रसक्ता सोपद्र वा शोणितपूययुक्ता<br>
सचन्द्रि कां तां प्रवदेदसाध्यौं साध्यां चिकित्सेन्निरुपद्र वां च १४<br>
कासश्वासोऽज्वरो हिक्का तृष्णा वैचित्त्यमेव च<br>
हृद्रो गस्तमकश्चैव ज्ञेयाश्छर्देरुपद्र वाः १५<br>
अथ तृष्णानिदानम्<br>
भयश्रमाभ्यां बलसंक्षयाद्वा ह्यूर्ध्वं चितं पित्तविवर्धनैश्च<br>
पित्तं सवातं कुपितं नराणां तालुप्रपन्नं जनयेत्पिपासाम्<br>
स्रोतस्स्वपांवाहिषु दूषितेषु दोषैश्च तृट् सम्भवतीह जन्तोः १<br>
ताल्वोष्ठकण्ठास्यविशेषदाहसंतापमोहभ्रमविप्रलापाः<br>
पूर्वाणि रूपाणि भवन्ति तासामुत्पत्तिकाले तु विशेषतो हि<br>
तिस्रः स्मृतास्ताः क्षतजा चतुर्थी क्षयात्तथा ह्यामसमुद्भवा च<br>
भक्तोद्भवा सप्तमिकेति तासां निबोध लिङ्गान्यनुपूर्वशस्तु २<br>
क्षामास्यता मारुतसंभवायां तोदस्तथा शङ्खशिरःसु चापि<br>
स्रोतोनिरोधो विरसं च वक्त्रं शीताभिरद्भिश्च विवृद्धिमेति ३<br>
मूर्च्छाऽन्नविद्वेषविलापदाहा रक्तेक्षणत्वं प्रततश्च शोषः<br>
शीताभिनन्दा मुखतिक्तता च पित्तात्मिकायां परिदूयनं च ४<br>
वाष्पावरोधात्कफसंवृतेऽग्नौ तृष्णा बलासेन भवेत्तथा तु<br>
निद्रा गुरुत्वं मधुरास्यता च तयाऽदितः शुष्यति चातिमात्रम् ५<br>
क्षतस्य रुक्शोणितनिर्गमाभ्यां तृष्णा चतुर्थी क्षतजा मता तु<br>
रसक्षयाद्या क्षयसभवा सा तयाऽभिभूतश्च निशादिनेषु ६<br>
पेपीयतेऽम्भ स सुखं न याति तां सन्निपातादिति केचिदाहुः<br>
रसक्षयोक्तानि च लक्षणानि तस्यामशेषेण भिषग्व्यवस्येत् ७<br>
त्रिदोषलिङ्गाऽमसमुद्भवा च हृच्छूलनिष्ठीवनसादकर्त्री<br>
स्निग्धं तथाऽम्ल लवणं च भुक्तं गुर्वन्नमेवाशु तृषां करोति ८<br>
दीनस्वरः प्रताम्यन् दीनः संशुष्कवक्त्रगलतालुः<br>
भवति खलु योपसर्गात्तृष्णा सा शोषिणी कष्टा ९<br>
ज्वरमोहक्षयकासश्वा साद्युपसृष्टदेहानाम्<br>
सर्वास्त्वतिप्रसक्ता रोगकृशानां वमिप्रयुक्तानाम्<br>
घोरोपद्र वयुक्तास्तृष्णा मरणाय विज्ञेयाः १०<br>
अथ मूर्च्छाभ्रमनिद्रातन्द्रासंन्यासनिदानम्<br>
क्षीणस्य बहुदोषस्य विरुद्धाहारसेविनः<br>
वेगाघातादभीघाताद्धीनसत्त्वस्य वा पुनः १<br>
करणायतनेषूग्रा बाह्येष्वाभ्यन्तरेषु च<br>
निविशन्ते यदा दोषास्तदा मूर्च्छन्ति मानवाः २<br>
संज्ञावहासु नाडीषु पिहितास्वनिलादिभिः<br>
तमोऽभ्युपैति सहसा सुखदुःखव्यपोहकृत् ३<br>
सुखदुःखव्यपोहाच्च नरः पतति काष्ठवत्<br>
मोहो मूर्च्छेति तामाहुः षड्विधा सा प्रकीर्तिता ४<br>
वातादिभिः शोणितेन मद्येन च विषेण च<br>
षट्स्वप्येतासु पित्तं तु प्रभुत्वेनावतिष्ठते ५<br>
हृत्पीडा जृम्भणं ग्लानिः संज्ञादौर्बल्यमेव च<br>
सर्वासां पूर्वरूपाणि यथास्वं ता बिभावयेत् ६<br>
नीलं वा यदि वा कृष्णमाकाशमथवाऽरुणम्<br>
पश्यंस्तमः प्रबिशति शीघ्रं च प्रतिबुध्यते ७<br>
वेपथुश्चाङ्गमर्दश्च प्रपीडा हृदयस्य च<br>
कार्श्यं श्यावाऽरुणाच्छाया मूर्च्छाये वातसंभवे ८<br>
रक्तं हरितवर्णं वा वियत्पीतमथापि वा<br>
पश्यंस्तमः प्रविशति सस्वेदश्च प्रबुध्यते ९<br>
सपिपासः ससन्तापो रक्तपीताकुलेक्षणः<br>
जातमात्रे पतति च शीघ्रं च प्रतिबुध्यते<br>
संभिन्नवर्चाः पीताभो मूर्च्छाये पित्तसंभवे १०<br>
मेघसंकाशमाकाशमावृतं वा तमोघनैः<br>
पश्यंस्तमः प्रविशति चिराच्च प्रतिबुध्यते ११<br>
गुरुभिः प्रावृतैरङ्गैर्यथैवार्देण चर्मणा<br>
सप्रसेकः सहृल्लासो मूर्च्छाये कफसंभवे १२<br>
सर्वाकृतिः सन्निपातादपस्मार इवागतः<br>
स जन्तुं पातयत्याशु विना बीभत्सचेष्टितैः १३<br>
पृथिव्यापस्तमोरूपं रक्तगन्धस्तदन्वयः<br>
तस्माद्र क्तस्य गन्धेन मूर्च्छन्ति भुवि मानवाः १४<br>
द्र व्यस्वभाव इत्येके दृष्ट्वा यदभिमुह्यति<br>
गुणास्तीव्रतरत्वेन स्थितास्तु विषमद्ययोः १५<br>
त एव तस्मात्ताभ्यां तु मोहौ स्यातां यथेरितौ<br>
स्तब्धाङ्गदृष्टिस्त्वसृजा गूढोच्छ्वासश्च मूर्च्छितः १६<br>
मद्येन विलपञ्शेते नष्टविभ्रान्तमानसः<br>
गात्राणि विक्षिपन् भूमौ जरां यावन्न याति तत् १७<br>
वेपथुस्वप्नतृष्णाः स्युस्तमश्च विषमूर्च्छिते<br>
वेदितव्यं तीव्रतरं यथास्वं विषलक्षणैः १८<br>
मूर्च्छा पित्ततमः प्राया रजःपित्तानिलाद् भ्रमः<br>
तमोवातकफात्तन्द्रा निद्रा श्लेष्मतमोभवा १९<br>
चक्रवद् भ्रमतो गात्रं भूमौ पतति सर्वदा<br>
भ्रमरोग इति ज्ञेयो रजःपित्तानिलात्मकः १<br>
इन्द्रि यार्थेष्वसंवित्तिर्गौरवं जृम्भणं क्लमः<br>
निद्रा र्तस्येव यस्येहा तस्य तन्द्रां विनिर्दिशेत् २०<br>
दोषेषु मदमूर्च्छायाः कृतवेगेषु देहिनाम्<br>
स्वयमेवोपशाम्यन्ति संन्यासो नौषधैर्विना २१<br>
वाग्देहमनसां चेष्टामाक्षिप्यातिबला मलाः<br>
संन्यस्यन्त्यबलं जन्तुं प्राणायतनमाश्रिताः २२<br>
स ना संन्याससंन्यस्तः काष्ठीभूतो मृतोपमः<br>
प्राणैर्विमुच्यते शीघ्रं मुक्त्वा सद्यः फलां क्रियाम् २३<br>
अथ पानात्ययपरमदपानाजीर्णपानविभ्रमनिदानम्<br>
ये विषस्य गुणाः प्रोक्तास्तेऽपि मद्ये प्रतिष्ठिताः<br>
तेन मिथ्योपयुक्तेन भवत्युग्रो मदात्ययः १<br>
किंतु मद्यं स्वभावेन यथैवान्नं तथा स्मृतम्<br>
अयुक्तियुक्तं रोगाय युक्तियुक्तं यथाऽमृतम् २<br>
प्राणाः प्राणभृतामन्नं तदयुक्त्या हिनस्त्यसून्<br>
विषं प्राणहरं तच्च युक्तियुक्तं रसायनम् ३<br>
विधिना मात्रया काले हितैरन्नैर्यथाबलम्<br>
प्रहृष्टो यः पिबेन्मद्यं तस्य स्यादमृतोपमम् ४<br>
स्निग्धैस्तदन्नैर्मांसैश्च भक्ष्यैश्च सह सेवितम्<br>
भवेदायुःप्रकर्षाय बलायोपचयाय च ५<br>
काम्यता मनसस्तुष्टिस्तेजो विक्रम एव च<br>
विधिवत्सेव्यमाने तु मद्ये संनिहिता गुणाः ६<br>
बुद्धिस्मृतिप्रीतिकरः सुखश्च पानान्ननिद्रा रतिवर्धनश्च<br>
संपाठगीतस्वरवर्धनश्च प्रोक्तोऽतिरम्यः प्रथमो मदो हि ७<br>
अव्यक्तबुद्धिस्मृतिवाग्विचेष्टः सोन्मत्तलीलाकृतिरप्रशान्तः<br>
आलस्यनिद्रा भिहतो मुहुश्च मध्येन मत्तः पुरुषो मदेन ८<br>
गच्छेदगम्यान्न गुरूंश्च मन्येत् खादेदभक्ष्याणि च नष्टसंज्ञाः<br>
ब्रूयाच्च गुह्यानि हृदि स्थितानि मदे तृतीये पुरुषोऽस्वतन्त्रः ९<br>
चतुर्थे तु मदे मूढो भग्नदार्विव निष्क्रियः<br>
कार्याकार्यविभागज्ञो मृतादप्यपरो मृतः १०<br>
को मदं तादृशं गच्छेदुन्मादमिव चापरम्<br>
बहुदोषमिवामूढः कान्तारं स्ववशः कृती ११<br>
निर्भक्तमेकान्तत एव मद्यं निषेव्यमाणं मनुजेन नित्यम्<br>
आपादयेत्कष्टतमान्विकारानापादयेच्चापि शरीरभेदम् १२<br>
क्रुद्धेन भीतेन पिपासितेन शोकाभितप्तेन वुभुक्षितेन<br>
व्यायामभाराध्वपरिक्षतेन वेगावरोधाभिहतेन चापि १३<br>
अत्यम्वुभक्षावततोदरेण साजीर्णभुक्तेन तथाऽबलेन<br>
उष्णाभितप्तेन च सेव्यमानं करोति मद्यं विविधान्विकारान् १४<br>
पानात्ययं परमदं पानाजीर्णमथापि वा<br>
पानविभ्रममुग्रं च तेषां वक्ष्यामि लक्षणम् १५<br>
हिक्काश्वासशिरःकम्पपार्श्वशूलप्रजागरैः<br>
विद्याद्बहुप्रलापस्य वातप्रायं मदात्ययम् १६<br>
तृष्णादाहज्वरस्वेदमोहातीसारविभ्रमैः<br>
विद्याद्धरितवर्णस्य पित्तप्रायं मदात्ययम् १७<br>
छर्द्यरोचकहृल्लास तन्द्रा स्तैमित्यगौरवैः<br>
विद्याच्छीतपरीतस्य कफप्रायं मदात्यम्<br>
ज्ञेयस्त्रिदोषजश्चापि सर्वलिङ्गैर्मदात्ययः १८<br>
श्लेष्मोच्छ्रयोऽङ्गगुरुता विरसास्यता चै<br>
विण्मूत्रसक्तिरथ तन्द्रि ररोचकश्च<br>
लिङ्गं परस्य च मदस्य वदन्ति तज्ज्ञा<br>
स्तृष्णा रुजा शिरसि सन्धिषु तापि भेदः १९<br>
आध्मानमुग्रमथ चोद्गिरणं विदाहः<br>
पानेऽजरां समुपगच्छति लक्षणानि<br>
हृद्गात्रतोदकफसंस्रव कण्ठधूमा<br>
मूर्च्छावमिज्वर शिरोरुजनप्रदाहाः २०<br>
द्वेपः सुरान्नविकृतेष्वपि तेषु तेषु<br>
तं पानविभ्रममुशन्त्यखिलेन धीराः<br>
हीनोत्तरौष्ठमति शीतममन्ददाहं<br>
तैलप्रभास्यमपि पानहतं त्यजेत्तु २१<br>
जिह्वौष्ठदन्तमसितं त्वथवाऽपि नीलं<br>
पीते च यस्य नयने रुधिरप्रभे वा<br>
हिक्काज्वरौ वमथुवेपथुपार्श्वशूलाः<br>
कासभ्रमावपि च पानहतं भजन्ते २२<br>
दाहनिदानम्<br>
त्वचं प्राप्तः स पानोष्मा पित्तरक्ताभिमूर्च्छितः<br>
दाहं प्रकुरुते घोरं पित्तवत्तत्र भेषजम् १<br>
कृत्स्नदेहानुगं रक्तमुद्रि क्तं दहति ध्रुवम्<br>
स उष्यते तृष्यते च ताम्राभस्ताम्रलोचनः २<br>
लोहगन्धाङ्गवदनो वह्निनेवावकीर्यते<br>
पित्तज्वरसमः पित्तात्स चाप्यस्य विधिः स्मृतः ३<br>
तृष्णानिरोधादब्धातौ क्षीणे तेजः समुद्धतम्<br>
सबाह्याभ्यन्तरं देहं प्रदहेन्मन्दचेतसः ४<br>
संशुष्कगलताल्वोष्ठो जिह्वां निष्कृष्य वेपते<br>
असृजा पूर्णकोष्ठस्य दाहोऽन्य स्यात्सुदुःसहः ५<br>
धातुक्षयोत्थो यो दाहस्तेन मूर्च्छातृडर्दितः<br>
क्षामस्वरः क्रियाहीनः स सीदेद् भृशपीडितः ६<br>
क्षतजोऽनश्नतश्चान्नं शोचतो वाऽप्यनेकधा<br>
तेनान्तर्दह्यतेत्यर्थं तृष्णा मूर्च्छा प्रलापवान्<br>
मर्माभिघातजोऽप्यस्ति सोऽसाध्यः सप्तमो मतः<br>
सर्व एव च वर्ज्याः स्यु शीतगात्रस्य देहिनः ७<br>
अथोन्मादनिदानम्<br>
मदयन्त्युद्गता दोषा यस्मादुन्मार्गमागताः<br>
मानसोऽयमतो व्याधिरुन्माद इति कीर्तितः १<br>
एकैकशः सर्वशश्च दोषैरत्यर्थमूर्च्छितैः<br>
मानसेन च दुःखेन स च पञ्चविधो मतः २<br>
विषाद्भवति षष्ठश्च यथास्वं तत्र भेषजम्<br>
स चाप्रवृद्धस्तरुणो मदसंज्ञां बिभर्ति च ३<br>
विरुद्धदुष्टाशुचिभोजनानि प्रधर्षणं देवगुरुद्विजानाम्<br>
उन्मादहेतुर्भयहर्षपूर्वो मनोऽभिघातो विषमाश्च चेष्टाः ४<br>
तैरल्पसत्त्वस्य मलाः प्रदुष्टा बुद्धेर्निवासं हृदयं प्रदूष्य<br>
स्रोतांस्यधिष्ठाय मनोवहानि प्रमोहयन्त्याशु नरस्य चेतः ५<br>
धीविभ्रमः सत्त्वपरिप्लवश्च पर्याकुला दृष्टिरधीरता च<br>
अबद्धवाक्त्वं हृदयं च शून्यं सामान्यमुन्मादगदस्य लिङ्गम् ६<br>
रूक्षाल्पशीतान्नविरेकधातुक्षयोपवासैरनिलोऽतिवृद्धः<br>
चिन्तादिदुष्टं हृदयं प्रदूष्य बुद्धिं स्मृतिं चाप्युपहन्ति शीघ्रम् ७<br>
अस्थानहासस्मितनृत्यगीतवागङ्गविक्षेपणरोदनानि<br>
पारुष्यकार्श्यारुणवर्णताश्च जीर्णे बलं चानिलजस्य रूपम् ८<br>
अजीर्ण कट्वम्लविदाह्यशीतैर्भोज्यैश्चितं पित्तमुदीर्णवेगम्<br>
उन्मादमत्युग्रमनात्मकस्य हृदि स्थितं पूर्ववदाशु कुर्यात् ९<br>
अमर्षसंरम्भविनग्नभावाः सन्तर्जनातिद्र वणौष्ण्यरोषाः<br>
प्रच्छायशीतान्नजलाभिलाषः पीता च भाः पित्तकृतस्य लिङ्गम् १०<br>
संपूरणैर्मन्दविचेष्टितस्य सोष्मा कफो मर्मणि संप्रदुष्टः<br>
वुद्धिं स्मृतिं चाप्युपहत्य चित्तं प्रमोहयन् संजनयेद्विकारम् ११<br>
वाक्चेष्टितं मन्दमरोचकश्च नारीविविक्तप्रियताऽतिनिद्रा<br>
छर्दिश्च लाला च बलं च भुङ्क्ते नखादिशौक्ल्यं च कफात्मके स्यात् १२<br>
यः सन्निपातप्रभवोऽतिघोरः सर्बैः समस्तैः स च हेतुभिः स्यात्<br>
सर्बाणि रूपाणि बिभर्ति तादृग्विरुद्धभैषज्यविधिर्विवर्ज्यः १३<br>
चोरैर्नरेन्द्र पुरुषैररिभिस्तथाऽन्यैर्वित्रासितस्य धनबान्धवसंक्षयाद्वा<br>
गाढं क्षते मनसि च प्रियया रिरंसोर्जायेत चोत्कटतमो मनसो विकारः १४<br>
चित्रं ब्रवीति च मनोऽनुगतं विसंज्ञो<br>
गायत्यथो हसति रोदिति चापि मूढः<br>
रक्तेक्षणो हतबलेन्द्रि यभाः सुदीनः<br>
श्यावाननो विषकृतेऽथ भवेद्विसंज्ञः १५<br>
अवाञ्ची वाप्युदञ्ची वा क्षीणमांसबलो नरः<br>
जागरूको ह्यसंदेहमुन्मादेन विनश्यति १६<br>
अमर्त्यवाग्विक्रमवीर्यचेष्टो ज्ञानादिविज्ञानबलादिभिर्यः<br>
उन्मादकालोऽनियतश्च यस्य भूतोत्थमुन्मादमुदाहरेत्तम् १७<br>
संतुष्टः शुचिरतिदिव्यमाल्यगन्धो निस्तन्द्री रवितथसंस्कृतप्रभाषी<br>
तेजस्वी स्थिरनयनो वरप्रदाता ब्रह्मण्यो भवति नरः स देवजुष्टः १८<br>
संस्वेदी द्विजगुरुदेवदोषवक्ता जिह्माक्षो विगतभयो विमार्गदृष्टिः<br>
संतुष्टो न भवति चान्नपानजातैर्दुष्टात्मा भवति स देवशत्रुजुष्टः १९<br>
हृष्टात्मा पुलिनवनान्तरोपसेवी स्वाचारः प्रियपरिगीतगन्धमाल्यः<br>
नृत्यन्वै प्रहसति चारु चाल्पशब्दं गन्धर्वग्रहपरिपीडितो मनुष्यः २०<br>
ताम्राक्षः प्रियतनुरक्तवस्त्रधारी गम्भीरो द्रुतगतिरल्पवाक् सहिष्णुः<br>
तेजस्वी वदति च किं ददामि कस्मै यो यक्षग्रहपरिपीडितो मनुष्यः २१<br>
प्रेतानां स दिशति संस्तरेषु पिण्डाञ् शान्तात्मा जलमपि चापसव्यवस्त्रः<br>
मांसेप्सुस्तिलगुडपायसाभिकामस्तद्भक्तो भवति पितृग्रहाभिजुष्टः २२<br>
यस्तूर्व्यां प्रसरति सर्पवत्कदाचित् सृक्कण्यौ विलेढि वै जिह्वया तथैव<br>
क्रोधालुर्गुडमधुदुग्धपायसेप्सुर्ज्ञातव्यो भवति भुजङ्गमेन जुष्टः २३<br>
मांसासृग्विविधसुराविकारलिप्सुर्निर्लज्जो भृशमतिनिष्ठुरोऽतिशूरः<br>
क्रोधालुर्विपुलबलो निशाबिहारी शौचद्विड् भवति सराक्षसैर्गृहीतः २४<br>
उद्धस्तः कृशपरुषोऽचिरप्रलापीदुर्गन्धो भृशमशुचिस्तथातिलोलः<br>
बह्वाशी विजनवनान्तरोपसेवी व्याचेष्टन् भ्रमति रुदन् पिशाचजुष्टः २५<br>
स्थूलाक्षो द्रुतमटनः स फेनलेही निद्रा लुः पतति च कम्पते च यो हि<br>
यश्चाद्रि द्विरदनगादिविच्युः स्यात् सोऽसाध्यो भवति तथा त्रयोदशाब्दे २६<br>
देवग्रहाः पौर्णमास्यामसुराः सन्ध्ययोरपि<br>
गन्धर्वाः प्रायशोऽष्टम्यां यक्षाश्च प्रतिपद्यथ २७<br>
पित्र्याःकृष्णक्षये हिंस्युः पञ्चम्यामपि चोरगाः<br>
रक्षांसि रात्रौ पैशाचाश्चतुर्दश्यां विशन्ति हि २८<br>
दर्पणादीन् यथा छाया शीतोष्णं प्राणिनो यथा<br>
स्वमणिं भास्करार्चिश्च यथा देहं च देहधृक्<br>
विशन्ति च न दृश्यन्ते ग्रहास्तद्वच्छरीरिणः २९<br>
प्रविश्याशु शरीरं हि पीडां कुर्वन्ति दुःसहाम् ३०<br>
तपांसि तीव्राणि तथैव दानं व्रतानि धर्मो नियमश्च सत्यम्<br>
गुणास्तथाऽष्टावपि तेषु नित्या व्यस्ताः समस्ताश्च यथाप्रभावम् ३१<br>
न ते मनुष्यैः सह संविशन्ति न वा मनुष्यान् क्कचिदाविशन्ति<br>
ये त्वाविशन्तीति वदन्ति मोहात्ते भूतविद्याविषयादपोह्याः ३२<br>
तेषां ग्रहाणां परिचारका ये कोटीसहस्रायुतपद्मसंख्याः<br>
असृग्वसामांसभुजः सुभीमा निशाविहाराश्च तथाऽविशन्ति<br>
अथापस्मारनिदानम्<br>
चिन्ताशोकादिभिर्दोषाः क्रुद्धा हृत्स्रोतसि स्थिताः<br>
कृत्वा स्मृतेरपध्वंसमपस्मारं प्रकुर्वते १<br>
तमः प्रवेशः संरम्भो दोषोद्रे कहतस्मृतेः<br>
अपस्मार इति ज्ञेयो गदो घोरश्चतुर्विधः १<br>
हृत्कम्पः शून्यता स्वेदो ध्यानं मूर्च्छा प्रमूढता<br>
निद्रा नाशश्च तस्मिंश्च भविष्यति भवत्यथ २<br>
कम्पते प्रदशेद्दन्तान् फेनोवामी श्वसित्यपि<br>
परुषारुणकृष्णानि पश्येद्रू पाणि चानिलात् ३<br>
पीतफेनाङ्गवक्त्राक्षः पीतासृग्रूपदर्शकः<br>
सतृष्णोष्णानलव्याप्तलोकदर्शी च पैत्तिकः ४<br>
शुक्लफेनाङ्गवक्त्राक्षः शीतहृष्टाङ्गजो गुरुः<br>
पश्येच्छुक्लानि रूपाणि श्लैष्मिको मुच्यते चिरात् ५<br>
सर्वैरेतैः समस्तैश्च लिङ्गैर्ज्ञेयस्त्रिदोषजः<br>
अपस्मारः स चासाध्यो यः क्षीणस्यानवश्च यः ६<br>
प्रतिस्फुरन्तं बहुशः क्षीणं प्रचलितभ्रुवम्<br>
नेत्राभ्यां च विकुर्वाणमपस्मारो विनाशयेत् ७<br>
पक्षाद्वा द्वादशाहाद्वा मासाद्वाकुपिता मलाः<br>
अपस्माराय कुर्वन्ति वेगं किंचिदथान्तरम् ८<br>
देवे वर्षत्यपि यथा भूमौ वीजानि कानिचित्<br>
शरदि प्रतिरोहन्ति तथा व्याधिसमुच्छ्रयाः ९<br>
अथ वातव्याधिनिदानम्<br>
रूक्षशीताल्पलघ्वन्न व्यवायातिप्रजागरैः<br>
विषमादुपचाराच्च दोषासृक्स्रवणादपि १<br>
लङ्घनप्लवनात्यध्व व्यायामादिविचेष्टितैः<br>
धातूनां संक्षयाच्चिन्ताशोकरोगातिकर्षणात् २<br>
वेगसंधारणादामाद भिघातादभोजनात्<br>
मर्माबाधाद्गजोष्ट्राश्वशीघ्र यानापतंसनात् ३<br>
देहे स्रोतांसि रिक्तानि पूरयित्वाऽनिलो बली<br>
करोति विविधान् व्याधीन् सर्वाङ्गैकाङ्गसंश्रयान् ४<br>
अव्यक्तं लक्षणं तेषां पूर्वरूपमिति स्मृतम्<br>
आत्मरूपं तु यद्व्यक्तमपायो लघुता पुनः ५<br>
संकोचः पर्वणां स्तम्भो भङ्गोऽस्थ्ना पर्वणामपि<br>
रोमहर्षः प्रलापश्च पाणिपृष्ठशिरोग्रहः ६<br>
खाञ्ज्यपाङ्गुल्यकुब्जत्वं शोथोऽङ्गानामनिद्र ता<br>
गर्भशुक्ररजोनाशः स्पन्दनं गात्रसुप्तता ७<br>
शिरोनासाक्षिजत्रूणां ग्रीवायाश्चापि हुण्डनम्<br>
भेदस्तोदोऽतिराक्षेपो मुहुश्चायास एव च ८<br>
एवंविधानि रूपाणि करोति कुपितोऽनिलः<br>
हेतुस्थानविशेषाच्च भवेद्रो गविशेषकृत् ९<br>
तत्र कोष्ठाश्रिते दुष्टे निग्रहो मूत्रवर्चसोः<br>
ब्रध्नहृद्रो गगुल्मार्शः पार्श्वशूलं च मारुते १०<br>
सर्वाङ्गकुपिते वाते गात्रस्फुरणभञ्जनम्<br>
वेदनाभिः परीताश्च स्फुटन्तीवास्य सन्धयः ११<br>
ग्रहो विण्मूत्रवातानां शूलाध्मानाश्मशर्कराः<br>
लङ्घोरुत्रिकपात्पृष्ठरोगशोषौ गुदे स्थिते १२<br>
रुक् पार्श्वोदरहृन्नाभेस्तृष्णोद्गारविसूचिकाः<br>
कासः कण्ठास्यशोषश्च श्वासश्चामाशयस्थिते १३<br>
पक्वाशयस्थोऽन्त्रकूजं शूलाटोपौ करोति च<br>
कृच्छ्रमूत्रपुरीषत्वमानाहं त्रिकवेदनाम् १४<br>
श्रोत्रादिष्विन्द्रि यवधं कुर्याद् दुष्टः समीरणः<br>
त्वग्रूक्षा स्फुटिता सुप्ता कृशा कृष्णा च तुद्यते<br>
आतन्यते सरागा च पर्वरुक् त्वग्गतेऽनिले १५<br>
रुजस्तीब्राः ससन्तापा वैवर्ण्यं कृशताऽरुचिः<br>
गात्रे चारूंषि भुक्तस्य स्तम्भश्चासृग्गतेऽनिले १६<br>
गुर्वङ्गं तुद्यतेऽत्यर्थं दण्डमुष्टिहतं यथा<br>
सरुक् श्रमितमत्यर्थं मांसमेदोगतेऽनिले १७<br>
भेदोऽस्थिपर्वणां सन्धिशूलं मांसबलक्षयः<br>
अस्वप्नः संतता रुक् च मज्जास्थिकुपितेऽनिले १८<br>
क्षिप्रं मुञ्चति वध्नातिशुक्रं गर्भमथापि वा<br>
विकृतिं जनयेच्चापि शुक्रस्थः कुपितोऽनिलः १९<br>
कुर्यात्सिरागतः शूलं सिराकुञ्चनपूरणम्<br>
स बाह्याभ्यन्तरायामं खल्लीं कौब्ज्यमथापि वा २०<br>
सर्वाङ्गैकाङ्गरोगांश्च कुर्यात् स्नायुगतोऽनिलः<br>
हन्ति सन्धिगतः सन्धीञ् शूलाटोपौ करोति च २१<br>
प्राणोदानौ समानश्च व्यानश्चापान एव च<br>
स्थानस्था मारुताः पञ्च यापयन्ति शरीरिणम्<br>
प्राणे पित्तावृते छर्दिर्दाहश्चैवोपजायते<br>
दौर्बल्यं सदनं तन्द्रा वैरस्यं च कफावृते २२<br>
उदाने पित्तयुक्ते तु दाहो मूर्च्छा भ्रमः क्लमः<br>
अस्वेदहर्षौ मन्दोऽग्नि शीतता च कफावृते २३<br>
स्वेददाहौष्ण्यमूर्च्छाः स्युः समाने पित्तसंवृते<br>
कफेन सक्ते विण्मूत्रे गात्रहर्षश्च जायते २४<br>
अपाने पित्तयुक्ते तु दाहौष्ण्यं रक्तमूत्रता<br>
अधः काये गुरुत्वं च शीतता च कफावृते २५<br>
व्याने पित्तावृते दाहो गात्रविक्षेपणं क्लमः<br>
स्तम्भनो दण्डकश्चापि शूलशोथौ कफावृते २६<br>
यदा तु धमनीः सर्वाः कुपितोऽभ्येति मारुतः<br>
तदाऽक्षिपत्याशु मुहुर्मुहुर्देहं मुहुश्चरः २७<br>
मुहुर्मुहुश्चाक्षेपणादाक्षेपक इति स्मृतः<br>
क्रुद्धः स्वैः कोपनैर्वायुः स्थानादूर्ध्वं प्रवर्तते २८<br>
पीडयन् हृदयं गत्वा शिरं शङ्खौ च पीडयन्<br>
धनुर्वन्नमयेद्गात्राण्याक्षिपेन्मोहयेत्तदा २९<br>
स कृच्छ्रादुच्छ्वसेच्चापि स्तब्धाक्षोऽथ निमीलकः<br>
कपोत इव कूजेच्च निःसंज्ञः सोऽपतन्त्रकः ३०<br>
दृष्टिं संस्तभ्य संज्ञा च हत्वा कण्ठेन कूजति<br>
हृदि मुक्ते नरं स्वास्थ्यं याति मोहं वृते पुनः ३१<br>
वायुना दारुणं प्राहुरेके तदपतानकम्<br>
कफान्वितो भृशं वायुस्तास्वेव यदि तिष्ठति ३२<br>
दण्डवत्स्तम्भयेद्देहं स तु दण्डापतानकः<br>
धनुस्तुल्यं नमेद्यस्तु स धनुःस्तम्भसंज्ञकः ३३<br>
अङ्गुलीगुल्फजठरहृद्वक्षोगलसंश्रितः<br>
स्नायुप्रतानमनिलो यदाऽक्षिपति वेगवान् ३४<br>
विष्टब्धाक्षः स्तब्धहनुर्भग्नपार्श्वः कफं वमन्<br>
अभ्यन्तरं धनुरिव यदा नमति मानवम् ३५<br>
तदाऽस्याभ्यन्तरायामं कुरुते मारुतो बली<br>
बाह्यस्नायुप्रतानस्थो बाह्यायामं करोति च ३६<br>
तमसाध्यं बुधाः प्राहुर्वक्षःकट्यूरुभञ्जनम्<br>
कफपित्तान्वितो वायुर्वायुरेव च केवलः ३७<br>
कुर्यादाक्षेपकं त्वन्यं चतुर्थमभिघातजम्<br>
गर्भपातनिमित्तश्च शोणितातिस्रवाच्च यः ३८<br>
अभिघातनिमित्तश्च न सिद्ध्यत्यपतानकः<br>
गृहीत्वाऽध तनोर्वायुः सिराः स्नायूर्विशोष्य च ३९<br>
पक्षमन्यतरं हन्ति सन्धिबन्धान्विमोक्षयन्<br>
कृत्स्नोऽधकायस्तस्य स्यादकर्मण्यो विचेतनः ४०<br>
एकाङ्गरोगं तं केचिदन्ये पक्षवधं विदुः<br>
सर्वाङ्गरोगस्तद्वच्च सर्वकायाश्रितेऽनिले ४१<br>
दाहसन्तापमूर्च्छाः स्युर्वायौ पित्तसमन्विते<br>
शैत्यशोथगुरुत्वानि तस्मिन्नेव कफान्विते ४२<br>
शुद्धवातहतं पक्षं कृच्छ्रसाध्यतमं विदुः<br>
साध्यमन्येन संयुक्तमसाध्यं क्षयहेतुकम् ४३<br>
गर्भिणी सूतिकाबालवृद्धक्षीणेष्वसृक्स्रुते<br>
पक्षाघातं परिहरेद् वेदनारहितो यदि<br>
उच्चैर्व्याहरतोऽत्यर्थं खादतः कठिनानि वा<br>
हसतो जृम्भतो वाऽपि भाराद्विषमशायिनः ४४<br>
शिरोनासौष्ठचिबुकललाटेक्षणसन्धिगः<br>
अर्दयत्यनिलो वक्त्रमर्दितं जनयत्यतः<br>
वक्रीभवति वक्त्रार्धं ग्रीवा चाप्यपवर्तते ४५<br>
शिरश्चलति वाक्सङ्गोनेत्रादीनां च वैकृतम्<br>
ग्रीवाचिबुकदन्तानां तस्मिन्पार्श्वे च वेदना ४६<br>
यस्याग्रजो रोमहर्षो वेपथुर्नेत्रमाविलम्<br>
वायुरूर्ध्वं त्वचि स्वापस्तोदो मन्याहनुग्रहः<br>
तमर्दितमिति प्राहुर्व्याधिं व्याधिविचक्षणाः<br>
क्षीणस्यानिमिषाक्षस्य प्रसक्ताव्यक्तभाषिणः ४७<br>
न सिध्यत्यर्दितं गाढं त्रिवर्षं वेपनस्य च<br>
गते वेगे भवेत् स्वास्थ्यं सर्वेष्वाक्षेपकादिषु ४८<br>
जिह्वानिर्लेखनाच्छुष्क भक्षणादभिघाततः<br>
कुपितो हनुमूलस्थः स्रंसयित्वाऽनिलो हनुम् ४९<br>
करोति विवृतास्यत्वमथवा संवृतास्यताम्<br>
हनुग्रहः स तेन स्यात्कृच्छ्राच्चर्बणभाषणम् ५०<br>
दिवास्वप्नासमस्थान विवृतोर्ध्वनिरीक्षणैः<br>
मन्यास्तम्भ प्रकुरुते स एव श्लेष्मणाऽवृतः ५१<br>
वाग्वाहिनीसिरासंस्थो जिह्वां स्तम्भयतेऽनिलः<br>
जिह्वास्तम्भः स तेनान्नपानवाक्येष्वनीशता ५२<br>
रक्तमाश्रित्य पवनः कुर्यान्मूर्धधराः सिराः<br>
रूक्षाः सवेदनाः कृष्णाः सोऽसाध्यः स्यात्सिराग्रहः ५३<br>
स्फिक्पूर्वा कटिपृष्ठोरुजानुजङ्घापदं क्रमात्<br>
गृध्रसी स्तम्भरुक्तोदैर्गृह्णाति स्पन्दते मुहुः ५४<br>
वाताद्वातकफात्तन्द्रा गौरवारोचकान्विता<br>
वातजायां भवेत्तोदो देहस्यापि प्रवक्रता<br>
जानुकट्यूरुसंधीनां स्फुरणं स्तब्धता भृशम् ५५<br>
वातश्लेष्मोद्भवायां तु निमित्तं वह्निमार्दवम्<br>
तन्द्रा मुखप्रसेकश्च भक्तद्वेषस्तथैव च ५६<br>
तलं प्रत्यङ्गुलीनां याः कण्डरा बाहुपृष्ठतः ५७<br>
बाह्वोः कर्मक्षयकरी विश्वाची चेति सोच्यते<br>
वातशोणितजः शोथो जानुमध्ये महारुजः ५८<br>
ज्ञेयक्रोष्टुकशीर्षस्तु स्थूलः कोष्टुकशीर्षवत्<br>
वायुः कट्याश्रितः सक्थ्नः कण्डरामाक्षिपेद्यदा ५९<br>
खञ्जस्तदा भवेज्जन्तु पङ्गुः सक्थ्नोर्द्वयोर्वधात्<br>
प्रक्रामन् वेपते यस्तु खञ्जन्निव च गच्छति ६०<br>
कलायखञ्जं तं विद्यान्मुक्तसन्धिप्रबन्धनम्<br>
रुक् पादे विषमन्यस्ते श्रमाद्वा जायते यदा ६१<br>
वातेन गुल्फमाश्रित्य तमाहुर्वातकण्टकम्<br>
पादयोः कुरुते दाहं पित्तासृक्सहितोऽनिलः ६२<br>
विशेषतश्चङ्क्रमतः पाददाहं तमादिशेत्<br>
हृष्येते चरणौ यस्य भवेतां चापि सुप्तकौ ६३<br>
पादहर्षः स विज्ञेयः कफवातप्रकोपतः<br>
अंसदेशस्थितो वायुः शोषयेदंसबन्धनम् ६४<br>
सिराश्चकुञ्च्य तत्रस्थो जनयेदवबाहुकम्<br>
आवृत्य वायुः सकफो धमनीः शब्दवाहिनीः ६५<br>
नरान्करोत्यक्रियकान्मूकमिन्मिनगद्गदान्<br>
अधो या वेदना याति वर्चोमूत्राशयोत्थिता ६६<br>
भिन्दतीव गुदोपस्थं स तूनी नाम नामतः<br>
गुदोपस्थोत्थिता या तु प्रतिलोमं प्रधाविता ६७<br>
वेगैः पक्वाशयं याति प्रतितूनीति सोच्यते<br>
साटोपमत्युग्ररुजमाध्मातमुदरं भृशम् ६८<br>
आध्मानमिति तं विद्याद्धोरं वातनिरोधजम्<br>
विमुक्तपार्श्वहृदयं तदेवामाशयोत्थितम् ६९<br>
प्रत्याध्मानं विजानीयात्कफव्याकुलितानिलम्<br>
नाभेरधस्तात्संजातः संचारी यदि वाऽचलः ७०<br>
अष्ठीलावद्धनो ग्रन्थिरूर्ध्वमायत उन्नतः<br>
वाताष्ठीलां विजानीयाद्वहिर्मार्गावरोधिनीम् ७१<br>
एतामेव रुजोपेतां वातविण्मूत्ररोधिनीम्<br>
प्रत्यष्ठीलामिति वदेज्जठरे तिर्यगुत्थिताम् ७२<br>
मारुतेऽनुगुणे वस्तौ मूत्रं सम्यक् प्रवर्तते<br>
विकारा विविधाश्चास्य प्रतिलोमे भवन्ति च ७३<br>
सर्वाङ्गकम्पः शिरसो वायुर्वेपथुसंज्ञकः<br>
खल्ली तु पादजङ्घोरुकरमूलावमोटनी ७४<br>
अधः प्रतिहतो वायुः श्लेष्मणा मारुतेन वा<br>
करोत्युद्गारबाहुल्यमूर्ध्ववातः स उच्यते ७५<br>
स्थाननामानुरूपैश्च लिङ्गैः शेषान्विनिर्दिशेत्<br>
सर्वेष्वेतेषु संसर्गं पित्ताद्यैरुपलक्षयेत् ७६<br>
हनुस्तम्भार्दिता क्षेपपक्षाघातापतानकाः<br>
कालेन महता वाता यत्नात्सिध्यन्ति वा न वा ७७<br>
नरान् बलवतस्त्वेतान् साधयेन्निरुपद्र वान्<br>
विसर्पदाहरुक्सङ्गमूर्च्छाऽरुच्यग्निमार्दवैः ७८<br>
क्षीणमांसबलं वाता घ्नन्ति पक्षवधादयः<br>
शूनं सुप्तत्वचं भग्नं कम्पाध्माननिपीडितम्<br>
रुजार्तिमन्तं च नरं वातव्याधिर्विनाशयेत् ७९<br>
अव्याहतगतिर्यस्य स्थानस्थः प्रकृतिस्थितः<br>
वायुः स्यात्सोऽधिकं जीवेद्वीतरोगः समाः शतम् ८०<br>
अथ वातरक्तनिदानम्<br>
लवणाम्लकटुक्षारस्निग्धोष्णाजीर्ण भाजनैः<br>
क्लिन्नशुष्काम्बु जानूपमांसपिण्याकमूलकैः १<br>
कुलत्थमाष निष्पावशाकादिपललेक्षुभिः<br>
दध्यारनालसौवीर शुक्ततक्रसुरासवैः २<br>
विरुद्धाध्यशनक्रोध दिवास्वप्नप्रजागरैः<br>
प्रायशः सुकुमाराणां मिथ्याहारविहारिणाम्<br>
स्थूलानां सुखिनां चापि कूप्यते वातशोणितम् ३<br>
हस्त्यश्वोष्ट्रैर्गच्छतश्चाश्नतश्च विदाह्यन्नं स विदाहोऽशनस्य<br>
कृत्स्नं रक्तं विदहत्याशु तच्च स्रस्तं दुष्टं पादयोश्चीयते तु<br>
तत्संपृक्तं वायुना दूषितेन तत्प्राबल्यादुच्यते वातरक्तम् ४<br>
स्वेदोऽत्यर्थं नवा कार्ष्ण्यं स्पर्शाज्ञत्वं क्षतेऽतिरुक्<br>
सन्धिशैथिल्यमालस्यं सदनं पिडकोद्गमः ५<br>
जानुजङ्घोरुकट्यंस हस्तपादाङ्गसन्धिषु<br>
निस्तोदः स्फुरणं भेदो गुरुत्वं सुप्तिरेव च ६<br>
कण्डूः सन्धिषु रुग्भूत्वा भूत्वा नश्यति चासकृत्<br>
वैवर्ण्यं मण्डलोत्पत्तिर्वातासृक्पूर्वलक्षणम् ७<br>
वातेऽधिकेऽधिकं तत्र शूलस्फुरणभञ्जनम्<br>
शोथस्य रौक्ष्यं कृष्णत्वं श्यावतावृद्धिहानयः ८<br>
धमन्यङ्गुलिसन्धीनां संकोचोऽङ्गग्रहोऽतिरुक्<br>
शीतद्वेषानुपशयौ स्तम्भवेपथुसुप्तयः ९<br>
रक्ते शोथोऽतिरुक्तोदस्ताम्रश्चिमिचिमायते<br>
स्निग्धरूक्षैः शमं नैति कण्डूक्लेदसमन्वितः १०<br>
पित्ते विदाहः संमोहः स्वेदो मूर्च्छा मदः सतृट्<br>
स्पर्शासहत्वं रुग्रागः शोथः पाको भृशोष्मता ११<br>
कफे स्तैमित्यगुरुता सुप्तिस्निग्धत्वशीतताः<br>
कण्डूर्मन्दा च रुग्द्वन्द्वसर्वलिङ्गं च संकरात् १२<br>
पादयोर्मूलमास्थाय कचाचिद्धस्तयोरपि<br>
आखोर्विषमिव क्रुद्धं तद्देहमुपसर्पति १३<br>
आजानु स्फुटितं यच्च प्रभिन्नं प्रस्रुतं च यत्<br>
उपद्र वैश्च यज्जुष्टं प्राणमांसक्षयादिभिः १४<br>
वातरक्तमसाध्यं स्याद्याप्यं संवत्सरोत्थितम्<br>
अस्वप्नारोचकश्वासमांस कोथशिरोग्रहाः १५<br>
संमूर्च्छामदरुक्तृष्णा ज्वरमोहप्रवेपकाः<br>
हिक्कापाङ्गुल्य वीसर्पपाकतोदभ्रमक्लमाः १६<br>
अङ्गुलीवक्रता स्फोटदाहमर्मग्रहार्बुदाः<br>
एतैरुपद्र वैर्वर्ज्यं मोहेनैकेन वाऽपि यत् १७<br>
अकृत्स्नोपद्र वं याप्यं साध्यं स्यान्निरुपद्र वम्<br>
एकदोषानुगं साध्यं नवं याप्यं द्विदोषजम्<br>
त्रिदोषजमसाध्यं स्याद्यस्य च स्युरुपद्र वाः १८<br>
अथोरुस्तम्भनिदाम्<br>
शीतोष्णद्रवसंशुष्कगुरुस्निग्धैर्निषेवितैः<br>
जीर्णाजीर्णे तथाऽयाससंक्षोभस्वप्नजागरैः १<br>
सश्लेष्ममेदः पवनः साममत्यर्थसंचितम्<br>
अभिभूयेतरं दोषमूरू चेत्प्रतिपद्यते २<br>
सक्थ्यस्थिनी प्रपूर्यान्तः लेष्मणा स्तिमितेन च<br>
तदा स्तभ्नाति तेनोरू स्तब्धौ शीतावचेतनौ ३<br>
परकीयाविव गुरू स्यातामतिभृशव्यथौ<br>
ध्यानाङ्गमर्दस्तैमित्य तन्द्रा च्छर्द्यरुचिज्वरैः ४<br>
संयुक्तौ पादसदनकृच्छ्रोद्धरणसुप्तिभिः<br>
तमूरुस्तम्भमित्याहुराढ्य वातमथापरे ५<br>
प्राग्रूपं तस्य निद्रा ऽतिध्यानं स्तिमितता ज्वरः<br>
रोमहर्षोऽरुचिच्छर्दिर्जङ्घोर्वोः सदनं तथा ६<br>
वातशङ्किभिरज्ञानात्तस्य स्यात्स्नेहनात्पुनः<br>
पादयोः सदनं सुप्तिः कृच्छ्रादुद्धरणं तथा ७<br>
जङ्घोरुग्लानिरत्यर्थं शश्वच्चादाहवेदने<br>
पादं च व्यथते न्यस्तं शीतस्पर्शं न वेत्ति च ८<br>
संस्थाने पीडने गत्यां चालने चाप्यनीश्वरः<br>
अन्यस्येव हि संभाग्नावूरू पादौ च मन्यते ९<br>
यदा दाहार्तितोदार्तो वेपनः पुरुषो भवेत्<br>
ऊरुस्तम्भस्तदा हन्यात्साधयेदन्यथा नवम् १०<br>
अथामवातनिदानम्<br>
विरुद्धाहारचेष्टस्य मन्दाग्नेर्निश्चलस्य च<br>
स्निग्धं भुक्तवतो ह्यन्नं व्यायामं कुर्वतस्तथा १<br>
वायुना प्रेरितो ह्यामः श्लेष्मस्थानं प्रधावति<br>
तेनात्यर्थं विदग्धोऽसौ धमनीः प्रतिपद्यते २<br>
वातपित्तकफैर्भूयो दूषितः सोऽन्नजो रसः<br>
स्रोतांस्यभिष्यन्दयति नानावर्णोऽतिपिच्छिलः ३<br>
जनयत्याशु दौर्बल्यं गौरवं हृदयस्य च<br>
व्याधीनामाश्रयो ह्येष आमसंज्ञोऽतिदारुणः ४<br>
युगपत्कुपितावन्तस्त्रिक सन्धिप्रवेशकौ<br>
स्तब्धं च कुरुतो गात्रमामवातः स उच्यते ५<br>
अङ्गमर्दोऽरुचिस्तृष्णा ह्यालस्यं गौरवं ज्वरः<br>
अपाकः शूनताऽङ्गानामामवातस्य लक्षणम् ६<br>
स कष्टः सर्वरोगणां यदा प्रकुपितो भवेत्<br>
हस्तपादशिरोगुल्फत्रिकजानूरुसन्धिषु ७<br>
करोति सरुजं शोथं यत्र दोषः प्रपद्यते<br>
स देशो रुज्यतेऽत्यर्थं व्याविद्ध इव वृश्चिकैः ८<br>
जनयेत्सोऽग्निदौर्बल्यं प्रसेकारुचिगौरवम्<br>
उत्साहहानिं वैरस्यं दाहं च बहुमूत्रताम् ९<br>
कुक्षौ कठिनतां शूलं तथा निद्रा विपर्ययम्<br>
तृट्छर्दिभ्रममूर्च्छाश्च हृद्ग्रहं विड्विबद्धताम्<br>
जाड्यान्त्रकूजमानाहं कष्टांश्चान्यानुपद्र वान् १०<br>
पित्तात्सदाहरागं च सशूलं पवनानुगम्<br>
स्तिमितं गुरुकण्डूं च कफदुष्टं तमादिशेत् ११<br>
एकदोषानुगः साध्यो द्विदोषो याप्य उच्यते<br>
सर्वदेहचरः शोथः सः कृच्छ्रः सान्निपातिकः १२<br>
अथ शूलपरिणामशूलान्नद्रवशूलनिदानम्<br>
दोषैः पृथक् समस्तामद्वन्द्वैः शूलोऽष्टधा भवेत्<br>
सर्वेष्वेतेषु शूलेषु प्रायेण पवनः प्रभुः १<br>
व्यायामयानादतिमैथुनाच्च प्रजागराच्छीतजलातिपानात्<br>
कलायमुद्गाढकिकोरदूषादत्यर्थरूक्षाध्यशनाभिघातात् २<br>
कषायतिक्तातिविरूढजान्नविरुद्धवल्लूरकशुष्कशाकात्<br>
विट्शुक्रमूत्रानिलवेगरोधाच्छोकोपवासादतिहास्यभाष्यात् ३<br>
वायुः प्रवृद्धो जनयेद्धि शूलं हृत्पार्श्वपृष्ठत्रिकबस्तिदेशे<br>
जीर्णे प्रदोषे च घनागमे च शीते च कोपं समुपैति गाढम् ४<br>
मुहुर्मुहुश्चोपशमप्रकोपी विड्वातसंस्तम्भनतोदभेदैः<br>
संस्वेदनाभ्यञ्जनमर्दनाद्यैः स्निग्धोष्णभोज्यैश्च शमं प्रयाति ५<br>
क्षारातितीक्ष्णोष्णविदाहितैलनिष्पावपिण्याककुलत्थयूषैः<br>
कट्वम्लसौवीरसुराविकारैः क्रोधानलायासरविप्रतापैः ६<br>
ग्राम्यातियोगादशनैर्विदग्धैः पित्तं प्रकुप्याशु करोति शूलम्<br>
तृण्मोहदाहातिकरं हि नाभ्यां संस्वेदमूर्च्छाभ्रमचोषयुक्तम् ७<br>
मध्यन्दिने कुप्यति चार्धरात्रे विदाहकाले जलदात्यये च<br>
शीते च शीतैः समुपैति शान्तिं सुस्वादुशीतैरपि भोजनैश्च ८<br>
आनूपवारिजकिलाटपयोविकारैर्मांसेक्षुपिष्टकृशरातिलशष्कुलीभिः<br>
अन्यैर्बलासजनकैरपि हेतुभिश्च श्लेष्मा प्रकोपमुपगम्य करोति शूलम् ९<br>
हृल्लासकाससदनारुचिसंप्रसेकैरामाशये स्तिमितकोष्ठशिरोगुरुत्वैः<br>
भुक्ते सदैव हि रुजं कुरुतेऽतिमात्रं सूर्योदयेऽथ शिशिरे कुसुमागमे च १०<br>
सर्वेषु दोषेषु च सर्वलिङ्गं विद्याद्भिषक् सर्वभवं हि शूलम्<br>
सुकष्टमेनं विषवज्रकल्पं विवर्जनीयं प्रवदन्ति तज्ज्ञाः ११<br>
आटोपहृल्लासवमी गुरुत्वस्तैमित्यकानाह कफप्रसेकैः<br>
कफस्य लिङ्गेन समानलिङ्गमामोद्भवं शूलमुदाहरन्ति १२<br>
बस्तौ हृत्पार्श्वपृष्ठेषु स शूलः कफवातिकः<br>
कुक्षौ हृन्नाभिमध्येषु स शूलः कफपैत्तिकः १३<br>
दाहज्वरकरो घोरो विज्ञेयो वातपैत्तिकः<br>
एकदोषोत्थितः साध्यः कृच्छ्रसाध्यो द्विदोषजः १४<br>
सर्वदोषोत्थितो घोरस्त्वसाध्यो भूर्युपद्र वः<br>
स्वैर्निदानैः प्रकुपितो वायुः संनिहितस्तदा १५<br>
कफपित्ते समावृत्य शूलकारी भवेद्वली<br>
भुक्ते जीर्यति यच्छूलं तदेव परिणामजम् १६<br>
तस्य लक्षणमप्येतत्समासेनाभिधीयते<br>
आध्मानाटोपविण्मूत्रविबन्धारतिवेपनैः १७<br>
स्निग्धोष्णोपशमप्रायं वातिकं तद्वदेद्भिषक्<br>
तृष्णादाहारतिस्वेदं कट्वम्लवणोत्तरम् १८<br>
शूलं शीतशमप्रायं पैत्तिकं लक्षयेद् बुधः<br>
छर्दिहृल्लाससंमोहं स्वल्परुग्दीर्घसन्तति १९<br>
कटुतिक्तोपशान्तं च तच्च ज्ञेयं कफात्मकम्<br>
संसृष्टलक्षणं बुद्ध्वा द्विदोषं परिकल्पयेत् २०<br>
त्रिदोषजमसाध्यं तु क्षीणमांसबलानलम्<br>
जीर्णे जीर्यत्यजीर्णे वा यच्छूलमुपजायते २१<br>
पथ्यापथ्यप्रयोगेण भोजनाभोजनेन च<br>
न शमं याति नियमात्सोऽन्नद्र व उदाहृतः २२<br>
अन्नद्र वाख्यशूलेषु न तावत्स्वास्थ्यमश्नुते<br>
वान्तमात्रे जरत्पित्तं शूलमाशु व्यपोहति २२-१<br>
अथोदावर्तानाहनिदानम्<br>
वातविण्मूत्रजृम्भास्नाक्षवोद्गारवमीन्द्रियाः<br>
क्षुत्तृष्णोच्छ्वासनिद्राणां धृत्योदावर्तसंभवः १<br>
वातमूत्रपुरीषाणां सङ्गोऽध्मानं क्लमो रुजा<br>
जठरे वातजाश्चान्ये रोगाः स्युर्वातनिग्रहात् २<br>
आटोपशूलौ परिकर्तिका च सङ्गः पुरीषस्य तथोर्ध्ववातः<br>
पुरीषमास्यादथवा निरेति पुरीषवेगेऽभिहते नरस्य ३<br>
बस्तिमेहनयोः शूलं मूत्रकृच्छ्रं शिरोरुजा<br>
विनामो वङ्क्षणानाहः स्याल्लिङ्गं मूत्रनिग्रहे ४<br>
मन्यागलस्तम्भशिरोविकारा जृम्भोपघातात्पवनात्मकाः स्युः<br>
तथाऽक्षिनासावदनामयाश्च भवन्ति तीव्राः सह कर्णरोगैः ५<br>
आनन्दजं वाऽप्यथ शोकजं वा नेत्रोदकं प्राप्तममुञ्चतो हि<br>
शिरोगुरुत्वं नयनामयाश्च भवन्ति तीव्राः सह पीनसेन ६<br>
मन्यास्तम्भः शिरःशूलमर्दितार्धावभेदकौ<br>
इन्द्रि याणां च दौर्बल्यं क्षवथोः स्याद्विधारणात् ७<br>
कण्ठास्यपूर्णत्वमतीव तोदः कूजश्च वायोरथवाऽप्रवृत्तिः<br>
उद्गारवेगेऽभिहते भवन्ति घोरा विकाराः पवनप्रसूताः ८<br>
कण्डूकोठारुचिव्यङ्गशोथपाण्ड्वामयज्वराः<br>
कुष्ठवीसर्पहृल्लासाश्छर्दिनिग्रहजा गदाः ९<br>
मूत्राशये वै गुदमुष्कयोश्च शोथो रुजा मूत्रविनिग्रहश्च<br>
शुक्राश्मरी तत्स्रवणं भवेच्च ते ते विकारा विहते च शुक्रे १०<br>
तन्द्राङ्गमर्दावरुचिः श्रमश्च क्षुधाभिघातात्कृशता च दृष्टेः<br>
कण्ठास्यशोषः श्रवणावरोधस्तृष्णाविघाताद्धृदये व्यथा च ११<br>
श्रान्तस्य निःश्वासविनिग्रहेण हृद्रो गमोहावथवाऽपि गुल्मः<br>
जृम्भाऽङ्गमर्दोऽक्षिशिरोऽतिजाड्यं निद्रा भिघातादथवाऽपि तन्द्रा १२<br>
वायुः कोष्ठानुगो रूक्षः कषायकटुतिक्तकैः<br>
भोजनैः कुपितः सद्य उदावर्तं करोति हि १३<br>
वातमूत्रपुरीषासृक्कफ मेदोवहानि वै<br>
स्रोतांस्युदावर्तयति पुरीषं चातिवर्तयेत् १४<br>
ततो हृद्बस्तिशूलार्तो हृल्लासारतिपीडितः<br>
वातमूत्रपुरीषाणि कृच्छ्रेण लभते नरः १५<br>
श्वासकास प्रतिश्याय दाहमोहतृषाज्वरान्<br>
वमिहिक्काशिरोरोगमनः श्रवणविभ्रमान्<br>
बहूनन्यांश्च लभते विकारान् वातकोपजान् १६<br>
आमं शकृद्वा निचितं क्रमेण भूयो विबद्धं विगुणानिलेन<br>
प्रवर्तमानं न यथास्वमेनं विकारमानाहमुदाहरन्ति १७<br>
तस्मिन् भवन्त्यामसमुद्भवे तु तृष्णाप्रतिश्यायशिरोविदाहाः<br>
आमाशये शूलमथो गुरुत्वं हृत्स्तम्भ उद्गारविघातनं च १८<br>
स्तम्भः कटीपृष्ठपुरीषमूत्रे शूलोऽथ मूर्च्छा शकृतश्च छर्दिः<br>
श्वासश्च पक्वाशयजे भवन्ति तथाऽलसोक्तानि च लक्षणानि १९<br>
तृष्णार्दितं परिक्लिष्टं क्षीणं शूलैरभिद्रुतम्<br>
शकृद्वमन्तं मतिमानुदावर्तिनमुत्सृजेत् २०<br>
अथ गुल्मनिदानम्<br>
दुष्टा वातादयोऽत्यर्थं मिथ्याहारविहारतः<br>
कुर्वन्ति पञ्चधा गुल्मं कोष्ठान्तर्ग्रन्थिरूपिणम्<br>
तस्य पञ्चविधं स्थानं पार्श्वहृन्नाभिवस्तयः १<br>
हृन्नाभ्योरन्तरे ग्रन्थिः संचारी यदि वाऽचलः<br>
वृत्तश्चयापचयवान् स गुल्म इति कीर्तितः २<br>
स व्यस्तैर्जायते दोषैः समस्तैरपि चोच्छ्रितैः<br>
पुरुषाणां तथा स्त्रीणां ज्ञेयो रक्तेन चापरः ३<br>
उद्गारबाहुल्यपुरीषबन्धतृप्त्यक्षमत्वान्त्रविकूजनानि<br>
आटोप आध्मानमपक्तिशक्तिरासन्नगुल्मस्य वदन्ति चिह्वम् ४<br>
अरुचिः कृच्छ्रविण्मूत्रवातताऽन्त्रविकूजनम्<br>
आनाहश्चोर्ध्ववातत्वं सर्वगुल्मेषु लक्षयेत् ५<br>
रूक्षान्नपानं विषमातिमात्रं विचेष्टनं वेगविनिग्रहश्च<br>
शोकोऽभिघातोऽतिमलक्षयश्च निरन्नता चानिलगुल्महेतुः ६<br>
यः स्थानसंस्थानरुजां विकल्पं विड्वातसङ्गं गलवक्त्रशोषम्<br>
श्यावारुणत्वं शिशिरज्वरं च हृत्कुक्षिपार्श्वांसशिरोरुजं च ७<br>
करोति जीर्णे त्वधिकं प्रकोपं भुक्ते मृदुत्वं समुपैति यश्च<br>
वातात्स गुल्मो न च तत्र रूक्षं कषायतिक्तं कटु चोपशेते ८<br>
कट्वम्लतीक्ष्णोष्णविदाहि रूक्षक्रोधातिमद्यार्कहुताशसेवा<br>
आमाभिघातो रुधिरं च दुष्टं पैत्तस्य गुल्मस्य निमित्तमुक्तम् ९<br>
ज्वरः पिपासा वदनाङ्गरागः शूलं महज्जीर्यति भोजने च<br>
स्वेदो विदाहो व्रणवच्च गुल्मः स्पर्शासहः पैत्तिकगुल्मरूपम् १०<br>
शीतं गुरु स्निग्धमचेष्टनं च संपूरणं प्रस्वपनं दिवा च<br>
गुल्मस्य हेतुः कफसंभवस्य सर्वस्तु दुष्टो निचयात्मकस्य ११<br>
स्तैमित्यशीतज्वरगात्र सादहृल्लासकासारुचिगौरवाणि<br>
शैत्यं रुगल्पा कठिनोन्नतत्वं गुल्मस्य रूपाणि कफात्मकस्य १२<br>
निमित्तरूपाण्युपलभ्य गुल्मे द्विदोषजे दोषबलाबलं च<br>
व्यामिश्रलिङ्गानपरांश्च गुल्मांस्त्रीनादिशेदौषधकल्पनार्थम् १३<br>
महारुजं दाहपरीतमश्मवद्घनोन्नतं शीघ्रविदाहि दारुणम्<br>
मनः शरीराग्निबलापहारिणं त्रिदोषजं गुल्ममसाध्यमादिशेत् १४<br>
नवप्रसूताऽहितभोजना या या चामगर्भं विसृजेदृतौ वा<br>
वायुर्हि तस्याः परिगृह्य रक्तं करोति गुल्मं सरुजं सदाहम्<br>
पैत्तस्य लिङ्गेन समानलिङ्गं विशेषणं चाप्यपरं निबोध १५<br>
यः स्पन्दते पिण्डित एव नाङ्गैश्चिरात्सशूलः समगर्भलिङ्गः<br>
स रौधिरः स्त्रीभव एव गुल्मो मासे व्यतीते दशमे चिकित्स्यः १६<br>
संचितः क्रमशो गुल्मो महावास्तुपरिग्रहः<br>
कृतमूलः सिरानद्धो यदा कूर्म इवोत्थितः १७<br>
दौर्बल्यारुचिहृल्लास कासच्छर्द्यरतिज्वरैः<br>
तृष्णातन्द्रा प्रतिश्यायैर्युज्यते स न सिध्यति १८<br>
गृहीत्वा सज्वरं श्वासच्छर्द्यतीसारपीडितम्<br>
हृन्नाभिहस्तपादेषु शोथः कर्षति गुल्मिनम् १९<br>
श्वासः शूलं पिपासाऽन्नविद्वेषो ग्रन्थिमूढता<br>
जायते दुर्बलत्वं च गुल्मिनो मरणाय वै २०<br>
अथ हृद्रोगनिदानम्<br>
अत्युष्णगुर्वन्नकषायतिक्तश्रमाभिघाताध्यशनप्रसङ्गैः<br>
संचिन्तनैर्वेगविधारणैश्च हृदामयः पञ्चविधः प्रदिष्टः १<br>
दूषयित्वा रसं दोषा विगुणा हृदयं गताः<br>
हृदि बाधां प्रकुर्वन्ति हृद्रो गं तं प्रचक्षते २<br>
आयम्यते मारुतजे हृद्रो गं तुद्यते तथा<br>
निर्मथ्यते दीर्यते च स्फोट्यते पाट्यतेऽपि च ३<br>
तृष्णोष्मादाहचोषाः स्युः पैत्तिके हृदयक्लमः<br>
धूमायनं च मूर्च्छा च स्वेदः शोषो मुखस्य च ४<br>
गौरवं कफसंस्रावोऽरुचिः स्तम्भोऽग्निमार्दवम्<br>
माधुर्यमपि चास्यस्य बलासावतते हृदि ५<br>
विद्यात्त्रिदोषं त्वपि सर्वलिङ्गम् तीव्रार्तितोदं क्रिमिजं सकण्डूम्<br>
उत्क्लेदः ष्ठीवनं तोदः शूलं हृल्लासकस्तमः<br>
अरुचिः श्यावनेत्रत्वं शोथश्च क्रिमिजे भवेत् ६<br>
क्लमः सादो भ्रमः शोषो ज्ञेयास्तेषामुपद्र वाः<br>
क्रिमिजे क्रिमिजातीनां श्लैष्मिकाणां च ये मताः ७<br>
अथ मूत्रकृच्छ्रनिदानम्</p>
<p>व्यायामतीक्ष्णौषध रूक्षमद्यप्रसङ्गनित्यद्रुतपृष्ठयानात्<br>
आनूपमांसाध्यशनादजीर्णात्स्युर्मूत्रकृच्छ्राणि नृणां तथाऽष्टौ १<br>
पृथङ्मलाः स्वैः कुपिता निदानैः सर्वेऽथवा कोपमुपेत्य वस्तौ<br>
मूत्रस्य मार्गं परिपीडयन्ति यदा तदा मूत्रयतीह कृच्छ्रात् २<br>
तीव्रार्तिरुग्वङ्क्षणवस्तिमेढ्रेस्वल्पं मुहुर्मूत्रयतीह वातात्<br>
पीतं सरक्तं सरुजं सदाहं कृच्छ्रं मुहुर्मूत्रयतीह पित्तात् ३<br>
वस्तेः सलिङ्गस्य गुरुत्वशोथौ मूत्रं सपिच्छं कफमूत्रकृच्छ्रे<br>
सर्वाणि रूपाणि तु सान्निपाताद्भवन्ति तत्कृच्छ्रतमं हि कृच्छ्रम् ४<br>
मूत्रवाहिषु शल्येन क्षतेष्वभिहतेषु वा<br>
मूत्रकृच्छ्रं तदाघाताज्जायते भृशदारुणम् ५<br>
वातकृच्छ्रेण तुल्यानि तस्य लिङ्गानि निर्दिशेत्<br>
शकृतस्तु प्रतीघाताद्वायुर्विगुणतां गतः ६<br>
आध्मानं वातशूलं च मूत्रसङ्गं करोति च<br>
अश्मरीहेतु तत्पूर्वं मूत्रकृच्छ्रमुदाहरेत् ७<br>
शुक्रे दोषैरुपहते मूत्रमार्गं विधाविते<br>
सशुक्रं मूत्रयेत्कृच्छ्राद् वस्तिमेहनशूलवान् ८<br>
अश्मरी शर्करा चैव तुल्यसंभवलक्षणे<br>
विशेषणं शर्करायाः शृणु कीर्तयतो मम ९<br>
पच्यमानाऽश्मरी पित्ताच्छोष्यमाणा च वायुना<br>
विभुक्तकफसन्धाना क्षरन्ती शर्करा मता १०<br>
हृत्पीडा वेपथुः शूलं कुक्षावग्निश्च दुर्बलः<br>
तथा भवति मूर्च्छा च मूत्रकृच्छ्रं च दारुणम् ११<br>
मूत्रवेगनिरस्ताभिः प्रशमं याति वेदना<br>
यावदस्याः पुनर्नैति गुडिका स्रोतसो मुखम् १२<br>
अथ मूत्राघातनिदानम्<br>
जायन्ते कुपितैर्दोषैर्मूत्राघातास्त्रयोदश<br>
प्रायो मूत्रविघाताद्यैर्वातकुण्डलिकादयः १<br>
रौक्ष्याद्वेगविघाताद्वा वायुर्वस्तौ सवेदनः<br>
मूत्रमाविश्य चरति विगुणः कुण्डलीकृतः २<br>
मूत्रमल्पाल्पमथवा सरुजं स्रंपवर्तते<br>
वातकुण्डलिकां तां तु व्याधिं विद्यात्सुदारुणाम् ३<br>
आध्मापयन्वस्तिगुदं रुद्ध्वा वायुश्चलोन्नताम्<br>
कुर्यात्तीव्रार्तिमष्ठीलां मूत्रविण्मार्गरोधिनीम् ४<br>
वेगं विधारयेद्यस्तु मूत्रस्याकुशलो नरः<br>
निरुणद्धि मुखं तस्य वस्तेर्वस्तिगतोऽनिलः ५<br>
मूत्रसङ्गो भवेत्तेन वस्तिकुक्षिनिपीडितः<br>
वातवस्तिः स विज्ञेयो व्याधिः कृच्छ्रप्रसाधनः ६<br>
चिरं धारयतो मूत्रं त्वरया न प्रवर्तते<br>
मेहमानस्य मन्दं वा मूत्रातीतः स उच्यते ७<br>
मूत्रस्य वेगेऽभिहते तदुदावर्तहेतुकः<br>
अपानःकुपितो वायुरुदरं पूरयेद् भृशम् ८<br>
नाभेरधस्तादाध्मानं जनयेत्तीव्रवेदनम्<br>
तन्मूत्रजठरं विद्यादधोवस्तिनिरोधनम् ९<br>
वस्तौ वाऽप्यथवा नाले मणौ वा यस्य देहिनः<br>
मूत्रं प्रवृत्तं सज्जेत सरक्तं वा प्रवाहतः १०<br>
स्रवेच्छनैरल्पमल्पं सरुजं वाऽथ नीरुजम्<br>
विगुणानिलजो व्याधिः स मूत्रोत्सङ्गसंज्ञितः ११<br>
रूक्षस्य क्लान्तदेहस्य वस्तिस्थौ पित्तमारुतौ<br>
मूत्रक्षयं सरुग्दाहं जनयेतां तदाह्वयम् १२<br>
अन्तर्वस्तिमुखे वृत्तः स्थिरोऽल्प सहसा भवेत्<br>
अश्मरीतुल्यरुग्ग्रन्थिर्मूत्रग्रन्थिः स उच्यते १३<br>
मूत्रितस्य स्त्रियं यातो वायुना शुक्रमुद्धतम्<br>
स्थानाच्च्युतं मूत्रयतः प्राक् पश्चाद्वा प्रवर्तते १४<br>
व्यायामाध्वातपैः पित्तं वस्तिं प्राप्यानिलान्वितम् १५<br>
वस्तिं मेढ्रं गुदं चैव प्रदहेत्स्रावयेदधः<br>
मूत्रं हारिद्र मथवा सरक्तं रक्तमेव वा १६<br>
कृच्छ्रात्पुनः पुनर्जन्तोरुष्णवातं ब्रुवन्ति तम्<br>
पित्तं कफो द्वावपि वा संहन्येतेऽनिलेन चेत् १७<br>
कृच्छ्रान्मूत्रं तदा पीतं श्वेतं रक्तं घनं सृजेत्<br>
सदाहं रोचनाशङ्खचूर्णवर्णं भवेत्तु तत् १८<br>
शुष्कं समस्तवर्णं वा मूत्रसादं वदन्ति तम्<br>
रूक्षदुर्बलयोर्वातेनोदावृत्तं शकृद्यदा १९<br>
मूत्रस्रोतोऽनुपद्येत विट्संसृष्टं तदा नरः<br>
विड्गन्धं मूत्रयेत्कृच्छ्राद्विड्विघातं विनिर्दिशेत् २०<br>
द्रुताध्वलङ्घनायासै रभिघातात्प्रपीडनात्<br>
स्वस्थानाद्वस्तिरुद्वृत्तः स्थूलस्तिष्ठति गर्भवत् २१<br>
शूलस्पन्दनदाहार्तो विन्दुं बिन्दुं स्रवत्यपि<br>
पीडितस्तु सृजेद्धारां संस्तम्भोद्वेष्टनार्तिमान् २२<br>
वस्तिकुण्डलमाहुस्तं घोरं शस्त्रविषोपमम्<br>
पवनप्रबलं प्रायो दुर्निवारमबुद्धिभिः २३<br>
तस्मिन्पित्तान्विते दाहः शूलं मूत्रविवर्णता २४<br>
श्लेष्मणा गौरवं शोथः स्निग्धं मूत्रं घनं सितम्<br>
श्लेष्मरुद्धबिलो वस्तिः पित्तोदीर्णो न सिध्यति<br>
अविभ्रान्तबिलः साध्यो न तु यः कुण्डलीकृतः २५<br>
स्यादस्तौ कुण्डलीभूते तृण्मोहः श्वास एव च २६<br>
अथाश्मरीनिदानम्<br>
वातपित्तकफैस्तिस्रश्चतुर्थी शुक्रजाऽपरा<br>
प्रायः श्लेष्माश्रयाः सर्वा अश्मर्यः स्युर्यमोपमाः १<br>
विशोषयेद्वस्तिगतं सशुक्रं मूत्रं सपित्तं पवनः कफं वा<br>
यदा तदाश्मर्युपजायते तु क्रमेण पित्तेष्विव रोचना गोः २<br>
नैकदोषाश्रयाः सर्वाः &ndash; अथासां पूर्वलक्षणम्<br>
बस्त्याध्मानं तदासन्नदेशेषु परितोऽतिरुक् ३<br>
मूत्रे बस्तसगन्धत्वं मूत्रकृच्छ्रं ज्वरोऽरुचिः<br>
सामान्यलिङ्गं रुङ्नाभिसेवनीबस्तिमूर्धसु ४<br>
विशीर्णधारं मूत्रं स्यात्तया मार्गे निरोधिते<br>
तद्व्यपायात्सुखं मेहेदच्छं गोमेदकोपमम् ५<br>
तत्संक्षोभात्क्षते सास्रमायासाच्चातिरुग्भवेत्<br>
तत्र वाताद् भृशं चार्तो दन्तान् खादति वेपते ६<br>
गृह्णाति मेहनं नाभिं पीडयत्यनिशं क्कणन्<br>
सानिलं मुञ्चति शकृन्मुहुर्मेहति बिन्दुशः ७<br>
श्यावारुणाऽश्मरी चास्य स्याच्चिता कण्टकैरिव<br>
पित्तेन दह्यते वस्तिः पच्यमान इवोष्मवान् ८<br>
भल्लातकास्थिसंस्थाना रक्तपीताऽसिताश्मरी<br>
वस्तिर्निस्तुद्यत इव श्लेष्मणा शीतलो गुरुः ९<br>
अश्मरी महती श्लक्ष्णा मधुवर्णाऽथवा सिता<br>
एता भवन्ति बालानां तेषामेव च भूयसा १०<br>
आश्रयोपचयाल्पत्वाद् ग्रहणाहरणे सुखाः<br>
शुक्राश्मरी तु महतां जायते शुक्रधारणात् ११<br>
स्थानाच्च्युतममुक्तं हि मुष्कयोरन्तरेऽनिलः<br>
शोषयत्युपसंगृह्य शुक्रं तच्छुक्रमश्मरी १२<br>
वस्तिरुङ्मूत्रकृच्छ्रत्वमुष्कश्वयथुकारिणी<br>
तस्यामुत्पन्नमात्रायां शुक्रमेति बिलीयते १३<br>
पीडिते त्ववकाशेऽस्मिन् अश्मर्येब च शर्करा<br>
अणुशो वायुना भिन्ना सा तस्मिन्ननुलोमगे १४<br>
निरेति सह मूत्रेण प्रतिलोमे निरुध्यते<br>
मूत्रस्रोतः प्रवृत्ता सा सक्ता कुर्यादुपद्र वान् १५<br>
दौर्वल्यं सदनं कार्श्यं कुक्षिशूलमथारुचिम्<br>
पाण्डुत्वमुष्णवातं च तृष्णां हृत्पीडनं वमिम् १६<br>
प्रशूननाभिवृषणं बद्धमूत्रं रुजातुरम्<br>
अश्मरी क्षपयत्याशु सिकता शर्करान्विता १७<br>
इति श्रीमाधवकरविरचिते माधवनिदानेऽश्मरीनिदानं समाप्तम् ३३<br>
समाप्तं चेदमश्मरीनिदानम्</p>
<p>अथ प्रमेहप्रमेहपिडकानिदानम्<br>
आस्यासुखं स्वप्नसुखं दधीनि ग्राम्यौदकानूपरसाः पयांसि<br>
न वान्नपानं गुडवैकृतं च प्रमेहहेतुः कफकृच्च सर्वम् १<br>
मेदश्च मासं च शरीरजं च क्लेदं कफो वस्तिगतः प्रदूष्य<br>
करोति मेहान् समुदीर्णमुष्णैस्तानेव पित्तं परिदूष्य चापि २<br>
क्षीणेषु दोषेष्ववकृष्य धातून् संदूष्य मेहान् कुरुतेऽनिलश्च<br>
साध्याः कफोत्था दशै पित्तजाः षड्याप्या न साध्यः पवनाच्चतुष्कः ३<br>
समक्रियत्वाद्विषमक्रियत्वान्महात्ययत्वाच्च यथाक्रमं ते<br>
कफः सपित्तः पवनश्च दोषौ मेदोऽस्रशुक्राम्बुवसालसीकाः<br>
मज्जारसौजः पिशितं च दूष्यौः प्रमेहिणां विंशतिरेव मेहाः ४<br>
दन्तादीनां मलाढ्यत्वं प्राग्रूपं पाणिपादयोः<br>
दाहश्चिक्कणता देहे तृट् स्वाद्वास्यं च जायते ५<br>
सामान्यं लक्षणं तेषां प्रभूताबिलमूत्रता<br>
दोषदूष्याविशेषेऽपि तत्संयोगविशेषतः ६<br>
मूत्रवर्णादिभेदेन भेदो मेहेषु कल्प्यते<br>
अच्छं बहु सितं शीतं निर्गन्धमुदकोपमम् ७<br>
मेहत्युदकमेहेन किंचिदाविलपिच्छिलम्<br>
इक्षो रसमिवात्यर्थं मधुरं चेक्षुमेहतः ८<br>
सान्द्री भवेत् पर्युषितं सान्द्र मेहेन मेहति<br>
सुरामेही सुरातुल्यमुपर्यच्छमधो घनम् ९<br>
संहृष्टरोमा पिष्टेन विष्टवद्वहुलं सितम्<br>
शुक्राभं शुक्रमिश्रं वा शुक्रमेही प्रमेहति १०<br>
मूर्ताणून्सिकतामेही सिकतारूपिणो मलान्<br>
शीतमेही सुबहुशो मधुरं भृशशीतलम् ११<br>
शनैः शनैः शनैर्मेही मन्दं मन्दं प्रमेहति<br>
लालातन्तुयुतं मूत्रं लालामेहेन पिच्छिलम् १२<br>
गन्धवर्णरसस्पर्शैः क्षारेण क्षारतोयवत्<br>
नीलमेहेन नीलाभं कालमेही मसीनिभम् १३<br>
हारिद्र मेही कटुकं हरिद्रा संनिभं दहत्<br>
विस्रं माञ्जिष्ठमेहेन मञ्जिष्ठासलिलोपमम् १४<br>
विस्रमुष्णं सलवणं रक्ताभं रक्त मेहतः<br>
वसामेही वसामिश्रं वसाभं मूत्रयेन्मुहुः १५<br>
मज्जाभं मज्जमिश्रं वा मज्जमेही मुहुर्मुहुः<br>
कषायं मधुरं रूक्षं क्षौद्र मेहं वदेद् बुधः १६<br>
हस्ती मत्त इवाजस्रं मूत्रं वेगविवर्जितम्<br>
सलसीकं विबद्धं च हस्तिमेही प्रमेहति १७<br>
अविपाकोऽरुचिश्छर्दिर्निद्रा कासः सपीनसः<br>
उपद्र वाः प्रजायन्ते मेहानां कफजन्मनाम् १८<br>
बस्तिमेहनयोस्तोदो मुष्कावदरणं ज्वरः<br>
दाहस्तृष्णाऽम्लिका मूर्च्छा विड्भेदः पित्तजन्मनाम् १९<br>
वातजानामुदावर्तः कम्पहृद्ग्रहलोलताः<br>
शूलमुन्निद्र ता शोषः कासः श्वासश्च जायते २०<br>
यथोक्तोपद्र वाविष्टमतिप्रस्रुतमेव च<br>
पिडकापीडितं गाढः प्रमेहो हन्ति मानवम् २१<br>
जातः प्रमेही मधुमेहिनो वा न साध्य उक्तः स हि बीजदोषात्<br>
ये चापि केचित्कुलजा विकारा भवन्ति तांस्तान् प्रवदन्त्यसाध्यान् २२<br>
सर्व एवप्रमेहास्तु कालेनाप्रतिकारिणः<br>
मधुमेहत्वमायान्ति तदाऽसाध्या भवन्ति हि २३<br>
मधुमेह मधुसमं जायते स किल द्विधा<br>
क्रुद्धे धातुक्षयाद्वायौ दोषावृतपथेऽथवा २४<br>
आवृतो दोषलिङ्गानि सोऽनिमित्तं प्रदर्शयन्<br>
क्षणात्क्षीणः क्षणात्पूर्णो भजते कृच्छ्रसाध्यताम् २५<br>
मधुरं यच्च मेहेषु प्रायो मध्विव मेहति<br>
सर्वेऽपि मधुमेहाख्या माधुर्याच्च तनोरतः २६<br>
शराविका कच्छपिका जालिनी विनताऽलजी<br>
मसूरिका सर्षपिका पुत्रिणी सविदारिका २७<br>
विद्र धिश्चेति पिडकाः प्रमेहोपेक्षया दश<br>
सन्धिमर्मसु जायन्ते मांसलेषु च धामसु २८<br>
अन्तोन्नता तु तद्रू पा निम्नमध्या शराविका<br>
गौरसर्षपसंस्थाना तत्प्रमाणा च सर्षपी २९<br>
सदाहा कूर्मसंस्थाना ज्ञेया कच्छपिका बुधैः<br>
जालिनी तीव्रदाहा तु मांसजालसमावृता ३०<br>
अवगाढरुजाक्लेदा पृष्ठे वाऽप्युदरेऽपि वा<br>
महती पिडका नीला विनता नाम सा स्मृता ३१<br>
महत्यल्पचिता ज्ञेया पिडका चापि पुत्रिणी<br>
मसूराकृतिसंस्थाना विज्ञेया तु मसूरिका ३२<br>
रक्ता सिता स्फोटचिता दारुणात्वलजीभवेत्<br>
विदारीकन्दवद् वृत्ता कठिना च विदारिका ३३<br>
विद्र धेर्लक्षणैर्युक्ता ज्ञेया विद्र धिका तु सा<br>
ये यन्मयाः स्मृता मेहास्तेषामेतास्तु तन्मया ३४<br>
विना प्रमेहमप्येता जायन्ते दुष्टमेदसः<br>
तावच्चैता न लक्ष्यन्ते यावद्वास्तुपरिग्रहः ३५<br>
गुदे हृदि शिरस्यंसे पृष्ठे मर्मसु चोत्थिताः<br>
सोपद्र वा दुर्वलाग्नेः पिडकाः परिवर्जयेत् ३६<br>
अथ मेदरोगनिदानम्<br>
अव्यायामदिवास्वप्नश्लेष्मलाहारसेविनः<br>
मधुरोऽन्नरसः प्रायः स्नेहान्मेदं प्रवर्धयेत् १<br>
मेदसाऽवृतमार्गत्वात् पुष्यन्त्यन्ये न धातवः<br>
मेदस्तु चीयते तस्मादशक्तः सर्वकर्मसु २<br>
क्षुद्र श्वासतृषा मोहस्वप्नक्रथनसादनैः<br>
युक्तः क्षुत्स्वेददौर्गन्ध्यैरल्पप्राणोऽल्पमैथुनः ३<br>
मेदस्तु सर्वभूतानामुदरेष्वस्थिषु स्थितम्<br>
अत एवोदरे वृद्धिः प्रायो मेदस्विनो भवेत् ४<br>
मेदसाऽवृतमार्गत्वाद्वायुः कोष्ठे विशेषतः<br>
चरन् सन्धुक्षयत्यग्निमाहारं शोषयत्यपि ५<br>
तस्मात् स शीघ्रं जरयत्याहारमभिकाङ्क्षति<br>
विकारांश्चाप्नुते घोरान् कांश्चित् कालव्यतिक्रमात् ६<br>
एतावुपद्र वकरौ विशेषादग्निमारुतौ<br>
एतौ तु दहतः स्थूलं वनदावो वनं यथा ७<br>
मेदस्यतीव संवृद्धे सहसैवानिलादयः<br>
विकारान् दारुणान् कृत्वा नाशयन्त्याशु जीवितम् ८<br>
मेदोमांशाति वृद्धत्वाच्चलस्फिगुदरस्तनः<br>
अयथोपचयोत्साहो नरोऽतिस्थूल उच्यते ९<br>
अथोदरनिदानम्<br>
रोगाः सर्वेऽपि मन्देऽग्नौ सुतरामुदराणि च<br>
अजीर्णान्मलिनैश्चान्नैर्जायन्ते मलसंचयात् १<br>
रुद्ध्वा स्वेदाम्वुवाहीनि दोषाः स्रोतांसि संचिताः<br>
प्राणाग्न्यपानान् संदूष्य जनयन्त्युदरं नृणाम् २<br>
आध्मानं गमनेऽशक्तिर्दौर्बल्यं दुर्बलाग्निता<br>
शोथः सदनमङ्गानां सङ्गो वातपुरीषयोः ३<br>
दाहस्तन्द्रा च सर्वेषु जठरेषु भवन्ति हि<br>
पृथग्दोषैः समस्तैश्च प्लीहबद्धक्षतोदकैः ४<br>
संभवन्त्युदराण्यष्टौ तेषां लिङ्गं पृथक् शृणु<br>
तत्र वातोदरे शोथः पाणिपान्ना भिकुक्षिषु ५<br>
कुक्षिपार्श्वोदरकटीपृष्ठरुक् पर्वभेदनम्<br>
शुष्ककासोऽङ्गमर्दोऽधोगुरुता मलसंग्रहः ६<br>
श्यावारुणत्वगादित्वमक स्मादवृद्धिह्रासवत्<br>
सतोदभेदमुदरं तनुकृष्णसिराततम् ७<br>
आध्मातदृतिवच्छब्दमाहतं प्रकरोति च<br>
वायुश्चात्र सरुक्शब्दो विचरेत्सर्वतोगतिः ८<br>
पित्तोदरे ज्वरो मूर्च्छा दाहस्तृट् कटुकास्यता<br>
भ्रमोऽतिसारः पीतत्वं त्वगादावुदरं हरित् ९<br>
पीतताम्रसिरानद्धं सस्वेदं सोष्म दह्यते<br>
धूमायते मृदुस्पर्श क्षिप्रपाकं प्रदूयते १०<br>
श्लेष्मोदरेऽङ्गसदनं स्वापः श्वयथुगौरवम्<br>
निद्रो त्क्लेशोऽरुचिः श्वासः कासः शुक्लत्वगादिता ११<br>
उदरं स्तिमितं स्निग्धं शुक्लराजीततं महत्<br>
चिराभिवृद्धं कठिनं शीतस्पर्शं गुरु स्थिरम् १२<br>
स्त्रियोऽन्नपानं नखलोममूत्रविडार्तवैर्युक्तमसाधुवृत्ताः<br>
यस्मै प्रयच्छन्त्यरयो गरांश्च दुष्टाम्बुदूषीविषसेवनाद्वा १३<br>
तेनाशुरक्तं कुपिताश्च दोषाः कुर्युः सुघोरं जठरं त्रिलिङ्गम्<br>
तच्छीतवाते भृशदुर्दिने च विशेषतः कुप्यति दह्यते च १४<br>
स चातुरो मुह्यति हि प्रसक्तं पाण्डुः मुखं शुष्यति तृष्णया च<br>
दूष्योदरं कीर्तितमेतदेव प्लीहोदरं कीर्तयतो निबोध १५<br>
विदाह्यभिष्यन्दिरतस्य जन्तोः प्रदुष्टमत्यर्थमसृक् कफश्च<br>
प्लीहाभिवृद्धिं कुरुतः प्रवृद्धौ प्लीहोत्थमेतज्जठरं वदन्ति १६<br>
तद्वामपार्श्वे परवृद्धिमेति विशेषतः सीदति चातुरोऽत्र<br>
मन्दज्वराग्निः कफपित्तलिङ्गैरुपद्रुतः क्षीणबलोऽतिपाण्डुः<br>
सव्यान्यपार्श्वे यकृति प्रवृद्धे ज्ञेयं यकृद्दाल्युदरं तदेव १७<br>
उदावर्त रुजानाहै र्मोहतृड्दहनज्वरैः<br>
गौरवारुचिकाठिन्यैर्विद्यात्तत्र मलान् क्रमात् १८<br>
यस्यान्त्रमन्नैरुपलेपिभिर्वा बालश्मभिर्वा पिहितं यथावत्<br>
संचीयते तस्य मलः सदोषः शनैः शनैः संकरवच्च नाड्याम् १९<br>
निरुध्यते यस्य गुदे पुरीषं निरेति कृच्छ्रादपि चाल्पमल्पम्<br>
हृन्नाभिमध्ये परिवृद्धिमेति तस्योदरं बद्धगुदं वदन्ति २०<br>
शल्यं तथाऽन्नोपहितं यदन्त्रं भुक्तं भिनत्त्यागतमन्यथा वा<br>
तस्मात्स्रुतोऽन्त्रात्सलिलप्रकाशः स्रावः स्रवेद्वै गुदतस्तु भूयः २१<br>
नाभेरधश्चोदरमेति वृद्धिं निस्तुद्यते दाल्यति चातिमात्रम्<br>
एतत्परिस्राव्युरं प्रदिष्टं दकोदरं कीर्तयतो निबोध २२<br>
यः स्नेहपीतोऽत्यनुवासितो वा वान्तो विरिक्तोऽप्यथवा विरूढः<br>
पिबेज्जलं शीतलमाशु तस्य स्रोतांसि दुष्यन्ति हि तद्वहानि २३<br>
स्नेहोपलिप्तेष्वथवाऽपि तेषु दकोदरं पूर्ववदभ्युपैति<br>
स्निग्धं महत्तत्परिवृत्तनाभि समासतं पूर्णमिवाम्बुना च<br>
यथा दृतिः क्षुभ्यति कम्पते च शब्दायते चापि दकोदरं तत् २४<br>
जन्मनैवोदरं सर्वं प्रायः कूच्छ्रतमं मतम्<br>
बलिनस्तदजाताम्बु यत्नसाध्यं नवोत्थितम् २५<br>
पक्षाद् बद्धगुदं तूर्ध्वं सर्वं जातोदकं तथा<br>
प्रायो भवत्यभावाय छिद्रा न्त्रं चोदरं नृणाम् २६<br>
शूनाक्षं कुटिलोपस्थमुपक्लिन्नतनुत्वचम्<br>
बलशोणितमांसाग्निपरिक्षीणं च वर्जयेत् २७<br>
पार्श्वभङ्गान्नविद्वेषशोथातीसारपीडितम्<br>
विरिक्तं चाप्युदरिणं पूर्यमाणं विवर्जयेत् २८<br>
अथ शोथनिदाम्<br>
रक्तपित्तकफान् वायुर्दुष्टो दुष्टान् बहिःसिराः<br>
नीत्वा रुद्धगतिस्तैर्हि कुर्यात्त्वङ्मांससंश्रयम् १<br>
उत्सेधं संहतं शोथं तमाहुर्निचयादतः<br>
सर्वं हेतुविशेषैस्तु रूपभेदान्नवात्मकम् २<br>
दोषैः पृथग्द्वयैः सर्वैरभिघाताद्विषादपि<br>
तत्पूर्वरूपं दवथुः शिरायामोऽङ्गगौरवम् ३<br>
शुद्ध्यामयाभुक्तकृशाबलानां क्षाराम्लतीक्ष्णोष्णगुरूपसेवा<br>
दध्याममृच्छाकविरोधिदुष्टगरोपसृष्टान्ननिवेषणं च ४<br>
अर्शास्यचेष्टा न च देहशुद्धिर्मर्मोपघातो विषमा प्रसूतिः<br>
मिथ्योपचारः प्रतिकर्मणां च निजस्य हेतु श्वयथोः प्रदिष्टः ५<br>
सगौरवं स्यादनवस्थितत्वं सोत्सेधमूष्माऽथ सिरातनुत्वम्<br>
सलोमहर्षश्च विवर्णता च सामान्यलिङ्गं श्वयथोः प्रदिष्टम् ६<br>
चलस्तनु त्वक् परुषोऽरुणोऽसितः सुषुप्तिहर्षातियुतोऽनिमित्ततः<br>
प्रशाम्यति प्रोन्नमति प्रपीडितो दिवाबली च श्वयथुः समीरणात् ७<br>
मृदुः सगन्धोऽसितपीतरागवान् भ्रमज्वरस्वेदतृषामदान्वितः<br>
य उष्यते स्पष्टरुगक्षिरागकृत् स पित्तशोथो भृशदाहपाकवान् ८<br>
गुरुः स्थिरः पाण्डुररोचकान्वितः प्रसेकनिद्रा वमिवह्निमान्द्यकृत्<br>
स कृच्छ्रजन्मप्रशमो निपीडितो न चेन्नमेद्रा त्रिबली कफात्मकः ९<br>
निदानाकृतिसंसर्गाच्छ्वयथुः स्याद् द्विदोषजः<br>
सर्वाकृतिः सन्निपाताच्छोथो व्यामिश्रलक्षणः १०<br>
अभिघातेन शस्त्रादिच्छेदभेदक्षतादिभिः<br>
हिमानिलोदध्यनिलैर्भल्लातकपिकच्छुजैः ११<br>
रसैः शूकैश्च संस्पर्शाच्छ्वयथुः स्याद्विसर्पवान्<br>
भृशोष्मा लोहिताभासः प्रायशः पित्तलक्षणः १२<br>
विषजः सविषप्राणिपरिसर्पणमूत्रणात्<br>
दंष्ट्रादन्तनखा घातादविष प्राणिनामपि १३<br>
विण्मूत्रशुक्रो पहतमलवद्वस्त्रसंकरात्<br>
विषवृक्षानिलस्पर्शाद्गर योगावचूर्णनात् १४<br>
मृदुश्चलोऽवलम्बी च शीघ्रो दाहरुजाकरः<br>
दोषाः श्वयथुमूर्ध्वं हि कुर्वन्त्यामाशयस्थिताः १५<br>
पक्वाशयस्था मध्ये तु वर्चःस्थानगतास्त्वधः<br>
कृत्स्नदेहमनुप्राप्ताः कुर्युः सर्वसरं तथा १६<br>
यो मध्यदेशे श्वयथुः स कष्टः सर्वगश्च यः<br>
अर्धाङ्गे रिष्टभूतः स्याद्यश्चोर्ध्वं परिसर्पति १७<br>
श्वासः पिपासा छर्दिश्च दौर्बल्यं ज्वर एव च<br>
यस्य चान्ने रुचिर्नास्ति श्वयथुं तं विवर्जयेत् १८<br>
अनन्योपद्र वकृतः शोथः पादसमुत्थितः<br>
पुरुषं हन्ति नारीं च मुखजो गुह्यजो द्वयम्<br>
नवोऽनुपद्र वः शोथः साध्योऽसाध्यः पुरेरितः १९<br>
विवर्जयेत् कुक्ष्युदराश्रितं च तथा गले मर्मणि संश्रितं च<br>
स्थूलः खरश्चापि भवेद्विवर्ज्यो यश्चापि बालस्थविराबलानाम् २०<br>
अथो वृद्धिनिदानम्<br>
वृद्धोऽनूर्ध्वगतिर्वायुः शोथशूलकरश्चरन्<br>
मुष्कौ वङ्क्षणतः प्राप्य फलकोषाभिवाहिनीः १<br>
प्रपीड्य धमनीबृद्धिं करोति फलकोषयोः<br>
दोषास्रमेदोमूत्रान्त्रैः स वृद्धिः सप्तधा गदः २<br>
मूत्रान्त्रजावप्यनिलाद्धेतुभेदस्तु केवलम्<br>
वातपूर्णदृतिस्पर्शो रूक्षो वातादहेतुरुक् ३<br>
पक्वोदुम्बरसंकाशः पित्तद्दाहोष्मपाकवान्<br>
कफाच्छीतो गुरुः स्निग्धः कण्डूमान् कठिनोऽल्परुक् ४<br>
कृष्णस्फोटावृतः पित्तवृद्धिर्लिङ्गश्च रक्तजः<br>
कफवन्मेदसा वृद्धिर्मृदुस्तालफलोपमः ५<br>
मूत्रधारणशीलस्य मूत्रजः स तु गच्छतः<br>
अम्भोभिः पूर्णदृतिवत् क्षोभं याति सरुङ्मृदुः ६<br>
मूत्रकृच्छ्रमधः स्याच्च चालयन् फलकोषयोः<br>
वातकोपिभिराहरैः शीततोयावगाहनैः ७<br>
धारणेरणभाराध्व विषमान्नप्रवर्तनैः<br>
क्षोभणैः क्षोमितोऽन्यैश्च क्षुद्रा न्त्रावयवं यदा ८<br>
पवनो विगुणीकृत्य स्वनिदेशादधो नयेत्<br>
कुर्याद्वङ्क्षणसन्धिस्थो ग्रन्थ्याभं श्वयथुं तदा ९<br>
उपेक्षमाणस्य च मुष्कवृद्धिमाध्मानरुक्स्तम्भवतीं स वायुः<br>
प्रपीडितोऽन्त स्वनवान् प्रयाति प्रध्मापयन्नेति पुनश्च मुक्तः १०<br>
अन्त्रवृद्धिरसाध्योऽय वातवृद्धिसमाकृतिः<br>
अथ गलगण्डगण्डमालापचीग्रन्थ्यर्बुदनिदानम्<br>
निबद्धः श्वयथुर्यस्य मुष्कवल्लम्बते गले<br>
महान् वा यदि वा ह्रस्वो गलगण्डं तमादिशेत् १<br>
वातः कफश्चापि गले प्रदुष्टो मन्ये च संश्रित्य तथैव मेदः<br>
कुर्वन्ति गण्डं क्रमशः स्वलिङ्गैः समन्वितं तं गलगण्डमाहुः २<br>
तोदान्वितः कृष्णसिरावनद्धः श्यावोऽरुणो वा पवनात्मकस्तु<br>
पारुष्ययुक्तश्चिरवृद्ध्यपाको यदृच्छया पाकमियात् कदाचित् ३<br>
वैरस्यमास्यस्य च तस्य जन्तोर्भवेत्तथा तालुगलप्रशोषः<br>
स्थिरः सवर्णो गुरुरुग्रकण्डूः शीतो महांश्चापि कफात्मकस्तु ४<br>
चिराभिवृद्धिं भजते चिराद्वा प्रपच्यते मन्दरुजः कदाचित्<br>
माधुर्यमास्यस्य च तस्य जन्तोर्भवेत्तथा तालुगलप्रलेपः ५<br>
स्निग्धो गुरुः पाण्डुरनिष्टगन्धो मेदोभवः कन्डुयुतोऽल्परुक् च<br>
प्रलम्बतेऽलाबुवदल्पमूलौ देहानुरूपक्षयवृद्धियुक्तः ६<br>
स्निग्धास्यता तस्य भवेच्च जन्तोर्गलेऽनुशब्दं कुरुते च नित्यम्<br>
कृच्छ्राच्छ्वसन्तं मृदुसर्वगात्रं संवत्सरातीतमरोचकार्तम् ७<br>
क्षीणं च वैद्यो गलगण्डयुक्तं भिन्नस्वरं चापि विवर्जयेच्च<br>
कर्कन्धुकोलामलकप्रमाणैः कक्षांसमन्यागलवङ्क्षणेषु ८<br>
मेदःकफाभ्यां चिरमन्दपाकैः स्याद् गण्डमालाबहुभिश्चगण्डैः<br>
ते ग्रन्थयः केचिदवाप्तपाकाः स्रवन्ति नश्यन्ति भवन्ति चान्ये ९<br>
कालानुबन्धं चिरमादधाति सैवापचीति प्रवदन्ति तज्ज्ञाः<br>
साध्याः स्मृताः पीनसपार्श्वशूलकासज्वरच्छर्दियुतास्त्वसाध्याः १०<br>
वातादयो मांसमसृक् प्रदुष्टाः संदूष्य मेदश्च तथा सिराश्च<br>
वृत्तोन्नतं विग्रथितं च शोथं कुर्वन्त्यतो ग्रन्थिरिति प्रदिष्टः ११<br>
आयम्यते वृश्च्यति तुद्यते च प्रत्यस्यते मथ्यति भिद्यते च<br>
कृष्णो मृदुर्बस्तिरिवाततश्च भिन्नः स्रवेच्चानिलजोऽस्रमच्छम् १२<br>
दन्दह्यते धूप्यति वृश्च्यते च पापच्यते प्रज्वलतीव चापि<br>
रक्तः सपीतोऽप्यथवाऽपि पित्ताद्भिन्नः स्रवेदुष्णमतीव चास्रम् १३<br>
शीतोऽविवर्णोऽल्परुजोऽतिकण्डुः पाषाणवत् संहननोपपन्नः<br>
चिराभिवृद्धश्च कफप्रकोपाद्भिन्नः स्रवेच्छुक्लघनं च पूयम् १४<br>
शरीरवृद्धिक्षयवृद्धिहानिः स्निग्धो महान् कण्डुयुतोऽरुजश्च<br>
मेदःकृतो गच्छति चात्र भिन्नपिण्याकसर्पिःप्रतिमं तु मेदः १५<br>
व्यायामजातैरबलस्य तैस्तैराक्षिप्य वायुस्तु सिराप्रतानम्<br>
संकुच्य संपीड्य विशोष्य चापि ग्रन्थिं करोत्युन्नतमाशु वृत्तम् १६<br>
ग्रन्थिः सिराजः स तु कृच्छ्रसाध्यो भवेद्यदि स्यात् सरुजश्चलश्च<br>
अरुक्स एवाप्य चलो महांश्च मर्मोत्थितश्चापि विवर्जनीयः १७<br>
गात्रप्रदेशे क्कचिदेव दोषाः संमूर्च्छिता मांसमसृक् प्रदूष्य<br>
वृत्तं स्थिरं मन्दरुजं महान्तमनल्पमूलं चिरवृद्ध्यपाकम् १८<br>
कुर्वन्ति मांसोच्छ्रयमत्यगाधं तदर्बुदं शास्त्रविदो वदन्ति<br>
वातेन पित्तेन कफेन चापि रक्तेन मांसेन च मेदसा वा १९<br>
तज्जायते तस्य च लक्षणानि ग्रन्थे समानानि सदा भवन्ति<br>
दोषः प्रदुष्टो रुधिरं सिराश्च संकुच्य संपिण्ड्य ततस्त्वपाकम् २०<br>
सास्रावमुन्नह्यति मांसपिण्डं मांसाङ्कुरैराचितमाशुवृद्धम्<br>
करोत्यजस्रं रुधिरप्रवृत्तिमसाध्यमेतद्रुधिरात्मकं तु २१<br>
रक्तक्षयोपद्र वपीडितत्वात् पाण्डुर्भवेदर्बुदपीडितस्तु<br>
मुष्ठिप्रहारादिभिरर्दितेऽङ्गे मांसं प्रदुष्टं जनयेद्धि शोथम् २२<br>
अवेदनं स्निग्धमनन्य वर्णमपाकमश्मोपममप्रचाल्यम्<br>
प्रदुष्टमांसस्य नरस्य गाढमेतद्भवेन्मांसपरायणस्य २३<br>
मांसार्बुदं त्वेतदसाध्यमुक्तं साध्येष्वपीमानि तु वर्जयेच्च<br>
संप्रस्रुतं मर्मणि यच्च जातं स्रोतःसु वा यच्च भवेदचाल्यम् २४<br>
यज्जायतेऽन्यत् खलु पूर्वजाते ज्ञेयं तदध्यर्बुदमर्बुदज्ञैः<br>
यद् द्वन्द्वजातं युगपत् क्रमाद्वा द्विरर्बुदं तच्च भवेदसाध्यम् २५<br>
न पाकमायान्ति कफाधिकत्वान्मेदोबहुत्वाच्च विशेषतस्तु<br>
दोषस्थिरत्वाद् ग्रथनाच्च तेषां सर्वार्वुदान्येव निसर्गतस्तु २६<br>
अथ श्लीपदनिदानम्<br>
यः सज्वरो वङ्क्षणजो भृशार्तिः शोथो नृणां पादगतः क्रमेण<br>
तच्छ्लीपदं स्यात् करकर्णनेत्रशिश्नौष्ठनासास्वपि केचिदाहुः १<br>
वातजं कृष्णरूक्षं च स्फुटितं तीव्रवेदनम्<br>
अनिमित्तरुजं तस्य बहुशो ज्वर एव च २<br>
पित्तजं पीतसङ्काशं दाहज्वरयुतं मृदु<br>
श्लैष्मिकं स्निग्धवर्णं च श्वेतं पाण्डु गुरु स्थिरम् ३<br>
वल्मीकमिव संजातं कण्टकैरुपचीयते<br>
अब्दात्मकं महत्तच्च वर्जनीयं विशेषतः ४<br>
त्रीण्यप्येतानि जानीयाच्छ्लीपदानि कफोच्छ्रयात्<br>
गुरुत्वं च महत्वं च यस्मान्नास्ति कफं विना ५<br>
पुराणोदकभूयिष्ठाः सर्वर्तुषु च शीतलाः<br>
ये देशास्तेषु जायन्ते श्लीपदानि विशेषतः ६<br>
यच्छ्लेष्मलाहारविहारजातं पुंसः प्रकृत्याऽपि कफात्मकस्य<br>
सास्रावमत्युन्नतसर्वलिङ्गं सकण्डुरं श्लेष्मयुतं विवर्ज्यम् ७<br>
अथ विद्रधिनिदानम्<br>
त्वग्रक्तमांसमेदासि संदूष्यास्थिसमाश्रिताः<br>
दोषाः शोथं शनैर्घोरं जनयन्त्युच्छ्रिता भृशम् १<br>
महामूलं रुजावन्तं वृत्तं वाऽप्यथवाऽयतम्<br>
स विद्र धिरिति ख्यातो विज्ञेयः षड्विधश्च सः २<br>
पृथग्दोषैः समस्तैश्च क्षतेनाप्यसृजा तथा<br>
षण्णामपि हि तेषां तु लक्षणं संप्रवक्ष्यते ३<br>
कृष्णोऽरुणो वा विषमो भृशमत्यर्थवेदनः<br>
चित्रोत्थानप्रपाकश्च विद्र धिर्वातसंभवः ४<br>
पक्वोदुम्बरसंकाशः श्यावो वा ज्वरदाहवान्<br>
क्षिप्रोत्थानप्रपाकश्च विद्र धिः पित्तसंभवः ५<br>
शरावसदृशः पाण्डुः शीतः स्निग्धोऽल्पवेदनः<br>
चिरोत्थानप्रपाकश्च विद्र धिः कफसंभवः ६<br>
तनुपीतसिताश्चैषामास्रावाः क्रमशः स्मृताः<br>
नानावर्णरुजास्रावो घाटालो विषमो महान् ७<br>
विषमं पच्यते चापि विद्र धिः सान्निपातिकः<br>
तैस्तैर्भावैरभिहते क्षते वाऽपथ्यकारिणः ८<br>
क्षतोष्मा वायुविसृतः सरक्तं पित्तमीरयेत्<br>
ज्वरस्तृष्णा च दाहश्च जायते तस्य देहिनः ९<br>
आगन्तुर्विद्र धिर्ह्येष पित्तविद्र धिलक्षणः<br>
कृष्णस्फोटावृतः श्यावस्तीव्रदाहरुजाकरः १०<br>
पित्तविद्र धिलिङ्गस्तु रक्तविद्र धिरुच्यते<br>
पृथक् संभूय वा दोषाः कुपिता गुल्मरूपिणम् ११<br>
वल्मीकवत् समुन्नद्धमन्तः कुर्वन्ति विद्र धिम्<br>
गुदे बस्तिमुखे नाभ्यां कुक्षौ वङ्क्षणयोस्तथा १२<br>
वृक्कयोः प्लीह्नि यकृति हृदि वा क्लोम्नि वाऽप्यथ<br>
तेषामुक्तानि लिङ्गानि वाह्य विद्र धि लक्षणैः १३<br>
अधिष्ठानविशेषेण लिङ्गंशृणुविशेषतः<br>
गुदे वातनिरोधश्च बस्तौ कृच्छ्राल्पमूत्रता १४<br>
नाभ्यां हिक्का तथाऽटोपः कुक्षौ मारुतकोपनम्<br>
कटीपृष्ठग्रहस्तीव्रो वङ्क्षणोत्थे तु विद्र धौ १५<br>
वृक्कयोः पार्श्वसंकोचः प्लीह्न्युच्छ्वासावरोधनम्<br>
सर्वाङ्गप्रग्रहस्तीव्रो हृदि कासश्च जायते<br>
श्वासो यकृति हिक्का च क्लोम्नि पेपीयते पयः १६<br>
नाभेरुपरिजाः पक्वा यान्त्यूर्ध्वमितरे त्वधः<br>
अधः स्रुतेषु जीवेत्तु स्रुतेषूर्ध्वं न जीवति १७<br>
हृन्नाभिबस्तिवर्ज्या ये तेषु भिन्नेषु बाह्यतः<br>
जीवेत् कदाचित् पुरुषो नेतरेषु कदाचन १८<br>
साध्या विद्र धयः पञ्च विवर्ज्यः सान्निपातिकः<br>
आमपक्वविदग्धत्वं तेषां शोथवदादिशेत् १९<br>
आध्मातं बद्धनिष्यन्दं छर्दिहिक्कातृषान्वितम्<br>
रुजाश्वाससमायुक्तं विद्र धिर्नाशयेन्नरम् २०<br>
अथ व्रणशोथनिदानम्<br>
एकदेशोत्थितः शोथो व्रणानां पूर्वलक्षणम्<br>
षड्विधः स्यात् पृथक्सर्वरक्तागन्तुनिमित्तजः १<br>
शोथाः षडेते विज्ञेयाः प्रागुक्तैः शोथलक्षणैः<br>
विशेषः कथ्यते चैषां पक्वापक्वादिनिश्चये २<br>
विषमं पच्यते वातात् पित्तोत्थश्चाचिराच्चिरम्<br>
कफजः पित्तवच्छोथो रक्तागन्तुसमुद्भवः ३<br>
मन्दोष्मताऽल्पशोथत्वं काठिन्यं त्वक्सवर्णता<br>
मन्दवेदनता चैतच्छोथानामामलक्षणम् ४<br>
दह्यते दहनेनेव क्षारेणेव च पच्यते<br>
पिपीलिकागणेनेव दश्यते छिद्यते तथा ५<br>
भिद्यते चैव शस्त्रेण दण्डेनेव च ताड्यते<br>
पीड्यते पाणिनेवान्तः सूचिभिरिव तुद्यते ६<br>
सोषाचोषो विवर्णः स्यादङ्गुल्येवावघट्यते<br>
आसने शयने स्थाने शान्तिं वृश्चिकविद्धवत् ७<br>
न गच्छेदाततः शोथो भवेदाध्मातबस्तिवत्<br>
ज्वरस्तृष्णाऽरुचिश्चैव पच्यमानस्य लक्षणम् ८<br>
वेदनोपशमः शोथोऽलोहितोऽल्पो न चोन्नतः<br>
प्रादुर्भावो वलीनां च तोदः कण्डूर्मुहुर्मुहुः ९<br>
उपद्र वाणां प्रशमो निम्नता स्फुटनं त्वचाम्<br>
वस्ताविवाम्बुसंचारः स्याच्छोथेऽङ्गुलिपीडिते १०<br>
पूयस्य पीडयत्येकमन्तमन्ते च पीडिते<br>
भक्ताकाङ्क्षा भवेच्चैतच्छोथानां पक्वलक्षणम् ११<br>
नर्तेऽनिलाद्रुङ्न विना च पित्तं पाकः कफं चापि विना न पूयः<br>
तस्माद्धि सर्वान् परिपाककाले पचन्ति शोथांस्त्रय एव दोषाः १२<br>
कक्षं समासाद्य यथैव वह्निर्वाय्वीरितः सन्दहति प्रसह्य<br>
तथैव पूयो ह्यविनिःसृता हि मांसं सिराः स्नायु च खादतीह १३<br>
आमं विदह्यमानं च सम्यक् पक्वं च यो भिषक्<br>
जानीयात् स भवेद्वैद्यः शेषास्तस्करवृत्तयः १४<br>
यश्छिनत्त्याममज्ञानाद्यो वा पक्वमुपेक्षते<br>
श्वपचाविव मन्तव्यौ तावनिश्चितकारिणौ १५<br>
अथ शारीरव्रणनिदाम्<br>
द्विधा व्रणः स विज्ञेयः शारीरागन्तुभेदतः<br>
दोषैराद्यस्तयोरन्यः शस्त्रादिक्षतसंभवः १<br>
स्तब्धः कठिनसंस्पर्शो मन्दस्रावो महारुजः<br>
तद्यते स्फुरति श्यावो व्रणो मारुतसंभवः २<br>
तृष्णामोहज्वरक्लेद दाहदुष्ट्यवदारणैः<br>
व्रणं पित्तकृतं विद्याद्गन्धैः स्रावैश्च पूतिकैः ३<br>
बहुपिच्छो गुरुः स्निग्धः स्तिमितो मन्दवेदनः<br>
पाण्डुवर्णोऽल्पसंक्लेदश्चिरपाकी कफव्रणः ४<br>
रक्तो रक्तस्रुती रक्तात् द्वित्रिजः स्यत्तदन्वयैः<br>
त्वङ्मांसजः सुखे देशे तरुणस्यानुपद्र वः ५<br>
धीमतोऽभिनवः काले सुखे साध्वः सुखं व्रणः<br>
गुणैरन्यतमैर्हीनस्ततः कृच्छ्रो ब्रणः स्मृतः ६<br>
सर्वैर्विहीनो विज्ञेयस्त्वसाध्यो भूर्युपद्र वः<br>
पूतिः पूयातिदुष्टासृक्स्राव्युत्सङ्गो चिरस्थितिः ७<br>
दुष्टो व्रणोऽतिगन्धादिः शुद्धलिङ्गविपर्ययः<br>
जिह्वातलाभोऽतिमृदुः श्लक्ष्णः स्निग्धोऽल्पवेदनः ८<br>
सुव्यवस्थो निरास्रावः शुद्धो व्रण इति स्मृतः<br>
कपोतवर्णप्रतिमा यस्यान्ताः क्लेदवर्जिताः ९<br>
स्थिराश्च पिडकावन्तो रोहतीति तमादिशेत्<br>
रुढवर्त्मानमग्रन्थिमशूनमरुजं व्रणम् १०<br>
त्वक्सवर्णं समतलं सम्यग्रूढं विनिर्दिशेत्<br>
कुष्ठिनां विषयुष्टानां शोषिणां मधुमेहिनाम् ११<br>
व्रणाः कृच्छ्रेण सिध्यन्ति येषां चापि व्रणे व्रणाः<br>
वसां मेदोऽथ मज्जानं मस्तुलुङ्गं च यः स्रवेत् १२<br>
आगन्तुजो व्रणः सिद्ध्येन्न सिद्ध्येद्दोषसंभवः<br>
मद्यागुर्वाज्यसुमनः पद्मचन्दनचम्पकैः १३<br>
सगन्धा दिव्यगन्धाश्च मुमूर्षूणां व्रणाः स्मृताः<br>
ये च मर्मस्वसंभूता भवन्त्यत्यर्थवेदनाः १४<br>
दह्यन्ते चान्तरत्यर्थं बहिः शीताश्च ये व्रणाः<br>
दह्यन्ते बहिरत्यर्थं भवन्त्यन्तश्च शीतलाः १५<br>
प्राणमांसक्षयश्वासकासा रोचकपीडिताः<br>
प्रवृद्धपूयरुधिरा व्रणा येषां च मर्मसु १६<br>
क्रियाभिः सम्यगारब्धा न सिध्यन्ति च ये व्रणाः<br>
वर्जयेदपि तान् वैद्यः संरक्षन्नात्मनो यशः १७<br>
अथ सद्योव्रणनिदानम्<br>
नानाधारमुखैः शस्त्रैर्नानास्थाननिपातितैः<br>
भवन्ति नानाकृतयो व्रणास्तांस्तान्निबोध मे १<br>
छिन्नं भिन्नं तथा विद्धं क्षतं पिच्चितमेव च<br>
घृष्टमाहुस्तथा षष्ठं तेषां वक्ष्यामि लक्षणम् २<br>
तिर्यक् छिन्न ॠजुर्वाऽपि यो व्रणस्त्वायतो भवेत्<br>
गात्रस्य पातनं तच्च छिन्नमित्यभिधीयते ३<br>
शक्तिर्दन्तेषुखड्गाग्रविषाणैराशयो हतः<br>
यत्किंचित् प्रस्रवेत्तद्धि भिन्नलक्षणमुच्यते ४<br>
स्थानान्यामाग्निपक्वानां मूत्रस्य रुधिरस्य च<br>
हृदुण्डुकः फुफ्फुसश्च कोष्ठ इत्यभिधीयते ५<br>
तस्मिन् भिन्ने रक्तपूर्णे ज्वरो दाहश्च जायते<br>
मूत्रमार्गगुदास्येभ्यो रक्तं घ्राणाच्च गच्छति ६<br>
मूर्च्छाश्वासस्तृषाऽध्मानमभक्तच्छन्द एव च<br>
विण्मूत्रवातसङ्गश्च स्वेदास्रावोऽक्षिरक्तता ७<br>
लोहगन्धित्वमास्यस्य गात्रदौर्गन्ध्यमेव च<br>
हृच्छूलं पार्श्वयोश्चापि विशेषं चात्र मे शृणु ८<br>
आमाशयस्थे रुधिरे रुधिरं छर्दयत्यपि<br>
आध्मानमतिमात्रं च शूलं च भृशदारुणम् ९<br>
पक्वाशयगते चापि रुजा गौरवमेव च<br>
अधः काये विशेषेण शीतता च भवेदिह १०<br>
सूक्ष्मास्यशल्याभिहतं यदङ्गं त्वाशयं विना<br>
उत्तुण्डितं निर्गतं वा तद्विद्धमिति निर्दिशेत् ११<br>
नातिच्छिन्नं नातिभिन्नमुभयोर्लक्षणान्वितम्<br>
विषमं व्रणमङ्गे यत्तत् क्षतं त्वभिधीयते १२<br>
प्रहारपीडनाभ्यां तु यदङ्गं पृथुतां गतम्<br>
सास्थि तत् पिच्चितं विद्यान्मज्जरक्तपरिप्लुतम् १३<br>
घर्षणादभिघाताद्वा यदङ्गं विगतत्वचम्<br>
उषास्रावान्वितं तच्च घृष्टमित्यभिधीयते १४<br>
श्यावंसशोथं पिडकाचितं चमुहुर्मुहुः शोणितवाहिनं च<br>
मृदूद्गतं बुद्वुदतुल्यमांसं व्रणं सशल्यं सरुजं वदन्ति १५<br>
त्वचोऽतीत्य सिरादीनि भित्त्वा वा परिहृत्य वा<br>
कोष्ठे प्रतिष्ठितं शल्यं कुर्यादुक्तानुपद्र वान् १६<br>
तत्रान्तर्लोहितं पाण्डुशीतपादकराननम्<br>
शीतोच्छासं रक्तनेत्रमानद्धं च विवर्जयेत् १७<br>
भ्रमः प्रलापः पतनं प्रमोहो विचेष्टनं ग्लानिरथोष्णता च<br>
स्नस्ताङ्गता मूर्च्छनमूर्ध्ववातस्तीव्रा रुजो वातकृताश्च तास्ताः १८<br>
मांसोदकाभं रुधिरं च गच्छेत् सर्वेन्द्रि यार्थोपरमस्तथैव<br>
दशार्धसंख्येष्वथ विक्षतेषु सामान्यतो मर्मसु लिङ्गमुक्तम् १९<br>
सुरेन्द्र गोपप्रतिमं प्रभूतं रक्तं स्रवेत्तत्क्षतजश्च वायुः<br>
करोति रोगान्विविधान्यथोक्तान् सिरासु विद्धास्वथ वा क्षतासु २०<br>
कौब्ज्यं शरीरावयवावसादः क्रियास्वशक्तिस्तुमुला रुजश्च<br>
चिराद् व्रणो रोहति यस्य चापि तं स्नायुविद्धं पुरुषं व्यवस्येत् २१<br>
शोथाभिवृद्धिस्तुमुला रुजश्च बलक्षयः सर्वत एव शोथः<br>
क्षतेषु सन्धिष्वचलाचलेषु स्यात् सर्वकर्मोपरमश्च लिङ्गम् २२<br>
घोरा रुजो यस्य निशादिनेषु सर्वास्ववस्थासु च नैति शान्तिम्<br>
भिषग्विपश्चिद्विदितार्थसूत्रस्तमस्थिविद्धं पुरुषं वयवस्येत् २३<br>
यथास्वमेतानि विभावयेच्च लिङ्गानि मर्मस्वभिताडितेषु<br>
पाण्डुर्विवर्णः स्पृशति न वेत्ति यो मांसमर्मण्यभिपीडितः स्यात् २४<br>
विसर्पः पक्षघातश्च सिरास्तम्भोऽपतानकः<br>
मोहोन्मादव्रणरुजो ज्वरस्तृष्णा हनुग्रहः २५<br>
कासश्छर्दिरतीसारो हिक्का श्वासः सवेपथुः<br>
षोडशोपद्र वाः प्रोक्ता व्रणानां व्रणचिन्तकैः २६<br>
अथ भग्ननिदानम्<br>
भग्नं समासाद् द्विविधं हुताश काण्डे च सन्धौ च हि तत्र सन्धौ<br>
उत्पिष्टविश्लिष्टविवर्तितं च तिर्यग्गतं क्षिप्तमधश्च षट् च १<br>
प्रसारणाकुञ्चनवर्तनोग्रा रुक् स्पर्शविद्वेषणमेतदुक्तम्<br>
सामान्यतः सन्धिगतस्य लिङ्गम् उत्पिष्टसन्धेः श्वयथुः समन्तात् २<br>
विशेषतो रात्रिभवा रुजा च विश्लिष्टजे तौ च रुजा च नित्यम्<br>
विवर्तिते पार्श्वरुजश्च तीव्रास्तिर्यग्गते तीव्ररुजो भवन्ति ३<br>
काण्डे त्वतः कर्कटकाश्वकर्णविचूर्णितं पिच्चितमस्थिछल्लिका ४<br>
काण्डेषु भग्नं ह्यतिपातितं च मज्जागतं च स्फुटितं च वक्रम्<br>
छिन्नं द्विधा द्वादशधाऽपि काण्डे स्रस्ताङ्गता शोथरुजाऽतिवृद्धिः ५<br>
सम्पीड्यमाने भवतीह शब्दः स्पर्शासहं स्पन्दनतोदशूलाः<br>
सर्वास्ववस्थासु न शर्मलाभो भग्नस्य काण्डे खलु चिह्नमेतत् ६<br>
भग्नं तु काण्डे बहुधा प्रयाति समासतो नामभिरेव तुल्यम् ७<br>
अल्पाशिनोऽनात्मवतो जन्तोर्वातात्मकस्य च<br>
उपद्र वैर्वा जुष्टस्य भग्नं कृच्छ्रेण सिद्ध्यति ८<br>
भिन्नं कपालं कट्यां तु सन्धिमुक्तं तथा च्युतम्<br>
जघनं प्रतिपिष्टं च वर्जयेद्धि विचक्षणः ९<br>
असंश्लिष्टकपालं च ललाटे चूर्णितं च यत्<br>
भग्नं स्तनान्तरे पृष्ठे शङ्खे मूर्ध्नि च वर्जयेत् १०<br>
सम्यक् सन्धितमप्यस्थि दुर्निक्षेपनिबन्धनात्<br>
संक्षोभाद्वाऽपि यद्गच्छेद्विक्रियां तच्च वर्जयेत् ११<br>
तरुणास्थीनि नम्यन्ते भिद्यन्ते नलकानि च<br>
कपालानि विभज्यन्ते स्फुटन्ति रुचकानि च १२<br>
अथ नाडीव्रणनिदानम्<br>
यः शोथमाम मतिपक्कमुपेक्षतेऽज्ञो<br>
यो वा व्रणं प्रचुरपूयमसाधुवृत्तः<br>
अभ्यन्तरं प्रविशति प्रविदार्य तस्य<br>
स्थानानि पूर्वविहितानि ततः स पूयः १<br>
तस्यातिमात्र गमनाद्गतिरिष्यते तु<br>
नाडीव यद्वहति तेन मता तु नाडी<br>
दोषैस्त्रिभिर्भवति सा पृथगेकशश्च<br>
संमूर्च्छितैरपि च शल्यनिमित्ततोऽन्या २<br>
तत्रानिलात् परुषसूक्ष्ममुखी सशूला<br>
फेनानुविद्धमधिकं स्रवति क्षपासु<br>
पित्तात्तृषाज्वरकरी परिदाहयुक्ता<br>
पीतं स्रवत्यधिकमुष्णमहःसुचापि ३<br>
ज्ञेया कफाद्वहुघनार्जुनपिच्छिलास्रा<br>
स्तब्धा सकण्डुररुजा रजनीप्रवृद्धा<br>
दाहज्वरश्वसन मूर्च्छनवक्त्रशोषा<br>
यस्यां भवन्त्यभिहितानि च लक्षणानि ४<br>
तमादिशेत् पवनपित्तकफप्रकोपाद्<br>
घोरामसुक्षयकरीमिव कालरात्रिम्<br>
नष्टं कथंचिदनु मार्गमुदीरितेषु<br>
स्थानेषु शल्यमचिरेण गतिं करोति ५<br>
साफेनिलं मथितमुष्णमसृग्विमिश्रं<br>
स्रावं करोति सहसा सरुजा च नित्यम्<br>
नाडी त्रिदोषप्रभवा न सिध्ये<br>
च्छेषाश्चतस्रः खलु यत्नसाध्याः ६<br>
अथ भगन्दरनिदानम्<br>
गुदस्य द्व्यङ्गुले क्षेत्रे पार्श्वतः पिडकाऽतिकृत्<br>
भिन्ना भगन्दरो ज्ञेयः स च पञ्चविधो मतः १<br>
कषायरूक्षैस्त्वतिकोपितोऽनिलस्त्वपानदेशे पिडकां करोति याम्<br>
उपेक्षणात् पाकमुपैति दारुणं रुजा च भिन्नाऽरुणफेनवाहिनी २<br>
तत्रागमो मूत्रपुरीषरेतसांव्रणैरनेकैः शतपोनकं वदेत्<br>
प्रकोपणैः पित्तमतिप्रकोपितंकरोक्ति रक्तां पिडकां गुदाश्रिताम् ३<br>
तदाऽशुपाकाहिमपूतिवाहिनीं भगन्दरं उष्ट्रशिरोधरं वदेत् ४<br>
कण्डूयनो घनस्रावी कठिनो मन्दवेदनः<br>
श्वेतावभासः कफजः परिस्रावी भगन्दरः ५<br>
बहुवर्णरुजास्रावा पिडका गोस्तनोपमा<br>
शम्बूकावर्तवन्नाडी शम्बूकावर्तको मतः ६<br>
क्षताद्गतिः पायुगता विवर्धतेह्यपेक्षणात् स्युः क्रिमयो विदार्य ते<br>
प्रकुर्वते मार्गमनेकधा मुखैव्रणैस्तदुन्मार्गि भगन्दरं वदेत् ७<br>
घोराः साधयितुं दुःखाः सर्व एव भगन्दराः<br>
तेष्वसाध्यस्त्रिदोषोत्थः क्षतजश्च विशेषतः ८<br>
वातमूत्रपुरीषाणि क्रिमयः शुक्रमेव च<br>
भगन्दरात् स्रवन्तस्तु नाशयन्ति तमातुरम् ९<br>
अथोपदंशनिदानम्</p>
<p>हस्ताभिघातान्नखदन्तपातादधावनाद्रत्यतिसेवनाद्वा<br>
योनिप्रदोषाच्च भवन्ति शिश्ने पञ्चोपदंशा विविधोपचारैः १<br>
सतोदभेदैः स्फुरणैः सकृष्णैः स्फोटैर्व्यवस्येत् पवनोपदंशम्<br>
पीतैर्वहुक्लेदयुतैः सदाहैः पित्तेन रक्तात् पिशितावभासैः २<br>
स्फोटैः सकृष्णै रुधिरं स्रवन्तं रक्तात्मकं पित्तसमानलिङ्गम्<br>
सकण्डुरैः शोथयुतैर्महद्भिः शुक्लैर्घनैः स्रावयुतैः कफेन ३<br>
नानाविधस्रावरुजोपपन्नम साध्यमाहुस्त्रिमलोपदंशम्<br>
विशीर्णमांसं कृमिभिः प्रजग्धं मुष्कावशेषं परिवर्जयेच्च ४<br>
संजातमात्रे न करोति मूढः क्रियां नरो यो विषये प्रसक्तः<br>
कालेन शोथक्रिमिदाहपाकैर्विशीर्णशिश्नो म्रियते स तेन ५<br>
अङ्कुरैरिव सङ्घातैरुपर्युपरि संस्थितैः<br>
क्रमेण जायते वर्तिस्ताम्रचूडशिखोपमा ६<br>
कोषस्याभ्यन्तरे सन्धौ सर्वसन्धिगताऽपि वा<br>
सवेदना पिच्छिला च दुश्चिकित्स्या त्रिदोषजा<br>
लिङ्गवर्तिरभिख्याता लिङ्गार्श इति चापरे ७<br>
अथ शूकदोषनिदानम्<br>
अक्रमाच्छेफसो वृद्धिं योऽभिवाञ्छति मूढधीः<br>
व्याधयस्तस्य जायन्ते दश चाष्टौ च शूकजाः १<br>
गौरसर्षपसंस्थाना शूकदुर्भुग्नहेतुका<br>
पिडका श्लेष्मवाताभ्यां ज्ञेया सर्षपिका तु सा २<br>
कठिना विषमैर्भुग्नैर्वायुनाऽष्ठीलिका भवेत्<br>
शूकैर्यत् पूरितं शश्वद् ग्रथितं नाम तत् कफात् ३<br>
कुम्भिका रक्तपित्तोत्था जाम्बवास्थिनिभाऽशुभा<br>
तुल्यजां त्वलजीं विद्याद्यथाप्रोक्तां विचक्षणः ४<br>
नृदितं पीडितं यच्च संरब्धं वातकोपतः<br>
पाणिभ्यां भृशसंमूढे संमूढपिडका भवेत् ५<br>
दीर्घा बह्व्यश्च पिडका दीर्यन्ते मध्यतस्तु याः<br>
सोऽधिमन्थः कफासृग्भ्यां वेदनारोमहर्षकृत् ६<br>
पिडका पिडकाव्याप्ता पित्तशोणितसंभवा<br>
पद्मकर्णिकसंस्थाना ज्ञेया पुष्करिका तु सा ७<br>
स्पर्शहानिं तु जनयेच्छोणितं शूकदूषितम्<br>
मुद्गमाषोपमा रक्ता रक्तपित्तोद्भवा तु या ८<br>
व्याधिरेषोत्तमा नाम शूकाजीर्णनिमित्तजा<br>
छिद्रै रणुमुखैर्लिङ्गं चितं यस्य समन्ततः ९<br>
वातशोणितजो व्याधिः स ज्ञेयः शतपोनकः<br>
वातपित्तकृतो ज्ञेयस्त्वक्पाको ज्वरदाहकृत् १०<br>
कृष्णैः स्फोटैः सरक्ताभिः पिडकाभिर्निपीडितम्<br>
यस्य वास्तुरुजश्चोग्रा ज्ञेयं तच्छोणितार्बुदम् ११<br>
मांसदोषेण जानीयादर्बुदं मांससंभवम्<br>
शीर्यन्ते यस्य मांसानि यस्य सर्वाश्च वेदनाः १२<br>
विद्यात्तं मांसपाकं तु सर्वदोषकृतं भिषक्<br>
विद्र धिं सन्निपातेन यथोक्तमिति निर्दिशेत् १३<br>
कृष्णानि चित्राण्यथवा शूकानि सविषाणि वा<br>
पातितानि पचन्त्याशु मेढ्रं निरवशेषतः १४<br>
कालानि भूत्वा मांसानि शीर्यन्ते यस्य देहिनः<br>
सन्निपातसमुत्थांस्तु तान् विद्यात्तिलकालकान् १५<br>
तत्र मांसार्बुदं यच्च मांसपाकश्च यः स्मृतः<br>
विद्र धिश्च न सिद्ध्यन्ति ये च स्युस्तिकालकाः १६<br>
अथ कुष्ठनिदानम्<br>
विरोधीन्यन्नपानानि द्रवस्निग्धगुरूणि च<br>
भजतामागतां छर्दिं वेगाश्चान्यान् प्रतिघ्नताम् १<br>
व्यायाममतिसन्तापमतिभुक्त्वा निषेविणाम्<br>
घर्मश्रमभयार्तानां युतं शीताम्वु सेविनाम् २<br>
अजीर्णाध्यशिनां चैव पञ्चकर्मापचारिणाम्<br>
नवान्न दधि मत्स्यातिलवणाम्ल निषेविणाम् ३<br>
माषमूलकपिष्टान्नतिलक्षीर गुडाशिनाम्<br>
व्यवायं चाप्यजीर्णेन्ने निद्रां च भजतां दिवा ४<br>
विप्रान् गुरून् धर्षयतां पापं कर्म च कुर्वताम्<br>
वातादयस्त्रयो दुष्टास्त्वग्रक्तं मांसमम्बु च ५<br>
दूषयन्ति स कुष्ठानां सप्तको द्र व्यसंग्रहः<br>
अतः कुष्ठानि जायन्ते सप्त चैकादशैव च ६<br>
कुष्ठानि सप्तधा दोषैः पृथग्द्वन्द्वैः समागतैः<br>
सर्वेष्वपि त्रिदोषेषु व्यपदेशोऽधिकत्वतः ७<br>
अतिश्लक्ष्णखरस्पर्श स्वेदास्वेदविवर्णताः<br>
दाहः कण्डूस्त्वचि स्वापस्तोदः कोठोन्नतिर्भ्रमः ८<br>
व्रणानामधिकं मूलं शीघ्रोत्पत्तिश्चिरस्थितिः<br>
रूढानामपि रूक्षत्वं निमित्तेऽल्पेऽपिकोपनम् ९<br>
रोमहर्षोऽसृजः कार्ष्ण्यं कुष्ठलक्षणमग्रजम्<br>
कृष्णारुणकपालाभं यद्रू क्षं परुषं तनु १०<br>
कापालं तोदबहुलं तत् कुष्ठं विषमं स्मृतम्<br>
रुग्दाहरागकण्डूभिः परीतं रोमपिञ्जरम् ११<br>
उदुम्बरफलाभासं कुष्ठमौदुम्बरं वदेत्<br>
श्वेतं रक्तं स्थिरं स्त्यानं स्निग्धमुत्सन्नमण्डलम् १२<br>
कृच्छ्रमन्योन्यसंयुक्तं कुष्ठं मण्डलमुच्यते<br>
कर्कशं रक्तपर्यन्तमन्तःश्याव सवेदनम् १३<br>
यदृष्यजिह्वसंस्थानमृष्यजिह्वं यदुच्यते<br>
सश्वेतं रक्तपर्यन्तं पुण्डरीकदलोपमम् १४<br>
सोत्सेधं च सरागं च पुण्डरीकं तदुच्यते<br>
श्वेतं ताम्रं तनु च यद्र जो घृष्टं विमुञ्चति १५<br>
प्रायश्चोरसि तत् सिध्ममलावुकुसुमोपमम्<br>
यत्काकणन्तिकावर्णं सपाकं तीव्रवेदनम् १६<br>
त्रिदोषलिङ्गं तत्कुष्ठं काकणं नैव सिध्यति<br>
अस्वेदनं महावास्तु यन्मत्स्यशकलोपमम् १७<br>
यदेककुष्ठं चर्माख्यं बहलं हस्तिचर्मवत्<br>
श्यावं किणखरस्पर्शं परुषं किटिभं स्मृतम् १८<br>
वैपादिकं पाणिपादस्फुटनं तीव्रवेदनम्<br>
कण्डूमद्भिः सरागैश्च गण्डैरलसकं चितम् १९<br>
सकण्डूरागपिडकं दद्रुमण्डलमुद्गतम्<br>
रक्तं सशूलं कण्डूमत् सस्फोटं यद्गलत्यपि<br>
तच्चर्मदलमाख्यातं संस्पर्शासहमुच्यते २०<br>
सूक्ष्मा वह्व्यः पिडकः स्राववत्यः<br>
पामेत्युक्ताः कण्डुमत्यः सदाहाः<br>
सैव स्फोटैस्ती व्रदाहैरुपेता<br>
ज्ञेया पाण्योः कच्छुरुग्रा स्फिचोश्च २१<br>
स्फोटाः श्यावरुणाभासा विस्फोटाः स्युस्तनुत्वचः<br>
रक्तं श्यावं सदाहार्ति शतारुः स्याद्वहुव्रणम् २२<br>
सकण्डूः पिडका श्यावा बहुस्रावा विचर्चिका<br>
खरं श्यावारुणं रुक्षं वातात् कुष्ठं सवेदनम् २३<br>
पित्तात् प्रक्वथितं दाहरागस्रावान्वितं मतम्<br>
कफात् क्लेदि घनं स्निग्धं सकण्डूशैत्यगौरवम् २४<br>
द्विलिङ्गं द्वन्द्वजंकुष्ठं त्रिलिङ्गं सान्निपातिकम्<br>
त्वक्स्थे वैवर्ण्यमङ्गेषु कुष्ठे रौक्ष्यं च जायते २५<br>
त्वक्स्वापो रोमहर्षश्च स्वेदस्यातिप्रवर्तनम्<br>
कण्डूर्विपूयकश्चैव कुष्ठे शोणितसंश्रिते २६<br>
बाहुल्यं वक्त्रशोषश्च कार्कश्यं पिडकोद्गमः<br>
तोदः स्फोटः स्थिरत्वं च कुष्ठे मांससमाश्रिते २७<br>
कौण्यं गतिक्षयोऽङ्गानां संभेदः क्षतसर्पणम्<br>
भेदः स्थानगते लिङ्गं प्रागुक्तानि तथैव च २८<br>
नासाभङ्गोऽक्षिरागश्च क्षतेषु क्रिमिसंभवः<br>
स्वरोपघातश्च भवेदस्थिमज्जसमाश्रिते २९<br>
दम्पत्योः कुष्ठबाहुल्याद् दुष्टशोणितशुक्रयोः<br>
यदपत्यं तयोर्जातं ज्ञेयं तदपि कुष्ठितम् ३०<br>
साध्यं त्वग्रक्तमांसस्थं वातश्लेष्माधिकं च यत्<br>
मेदसि द्वन्द्वजं याप्यं वर्ज्यं मज्जास्थिसंश्रितम् ३१<br>
क्रिमितृड्दाहमन्दाग्निसंयुक्तं यत्त्रिदोषजम्<br>
प्रभिन्नं प्रस्रुताङ्गं च रक्तनेत्रं हतस्वरम् ३२<br>
पञ्चकर्मगुणातीतं कुष्ठं हन्तीह मानवम्<br>
वातेन कुष्ठं कापालं पित्तेनौदुम्बरं कफात् ३३<br>
मण्डलाख्यं विचर्ची च ॠष्याख्यं वातपित्तजम्<br>
चर्मैककुष्ठं किटिभं सिध्मालसविपादिकाः ३४<br>
वातश्लेष्मोद्भवाः श्लेष्मपित्ताद्दद्रुशतारुषी<br>
पुण्डरीकं सविस्फोटं पामा चर्मदलं तथा ३५<br>
सर्वैः स्यात्काकणं पूर्वत्रिकं दद्रु सकाकणम्<br>
पुण्डरीकर्ष्यजिह्वे च महाकुष्ठानि सप्त तु ३६<br>
कुष्ठैकसम्भवं श्वित्रं किलासं वारुणं भवेत्<br>
निर्दिष्टमपरिस्रावि त्रिधातूद्भवसंश्रयम् ३७<br>
वाताद्रू क्षारुणं पित्तात्ताम्रं कमलपत्रवत्<br>
सदाहं रोमविध्वंसि कफाच्छ्वेतं घनं गुरु ३८<br>
सकण्डुरं क्रमाद्र क्तमांसमेदःसु चादिशेत्<br>
वर्णेनैवेदृगुभयं कृच्छ्रं तच्चोत्तरोत्तरम् ३९<br>
अशुक्लरोमाऽबहुलमसंश्लिष्टमथो नवम्<br>
अनग्निदग्धजं साध्यं श्वित्रं वर्ज्यमतोऽन्यथा ४०<br>
गुह्यपाणितलौष्ठेषु जातमप्यचिरन्तनम्<br>
वर्जनीयं विशेषेण किलासं सिद्धिमिच्छता ४१<br>
प्रसङ्गाद्गात्रसंस्पर्शान्निःश्वासात् सहभोजनात्<br>
एकशय्यासनाच्चैव वस्त्रमाल्यानुलेपनात् ४२<br>
कुष्ठं ज्वरश्च शोषश्च नेत्राभिष्यन्द एव च<br>
औपसर्गिकरोगाश्च संक्रामन्ति नरान्नरम् ४३<br>
अथ शीतपित्तोदर्दकोठनिदानम्<br>
शीतमारुतसंस्पर्शात्प्रदुष्टौ कफमारुतौ<br>
पित्तेनसह सम्भूय बहिरन्तर्विसर्पतः १<br>
पिपासाऽरुचिहृल्लासदेहसादाङ्गगौरवम्<br>
रक्तलोचनता तेषांपूर्वरूपस्य लक्षणम् २<br>
वरटीदष्टसंस्थानः शोथः संजायते बहिः<br>
सकण्डूस्तोदबहुलश्छर्दिज्वरविदाहवान् ३<br>
उदर्दमिति तं विद्याच्छीतपित्तमथापरे<br>
वाताधिकं शीतपित्तमुदर्दस्तु कफाधिकः ४<br>
सोत्सङ्गैश्च सरागैश्च कण्डूमद्भिश्च मण्डलैः<br>
शैशिरः कफजो व्याधिरुदर्द इति कीर्तितः ५<br>
असम्यग्वमनोदीर्ण पित्तश्लेष्मान्ननिग्रहैः<br>
मण्डलानि सकण्डूनि रागवन्ति बहूनि च<br>
उत्कोठः सानुबन्धश्च कोठ इत्यभिधीयते ६<br>
अथाम्लपित्तनिदानम्<br>
विरुद्धदुष्टाम्लविदाहिपित्तप्रकोपिपानान्नभुजो विदग्धम्<br>
पित्तं स्वहेतूपचितं पुरा यत्तदम्लपित्तं प्रवदन्ति सन्तः १<br>
अविपाकक्लमोत्क्ले शतिक्ताम्लोद्गारगौरवैः<br>
हृत्कण्ठदाहारुचिभिश्चाम्लपित्तं वदेद्भिषक् २<br>
तृड्दाहमूर्च्छाभ्रममोहकारि प्रयात्यधो वा विविधप्रकारम्<br>
हृल्लासकोठानलसादहर्षस्वेदाङ्गपीतत्वकरं कदाचित् ३<br>
वान्तं हरित्पीतकनीलकृष्णमारक्तरक्ताभमतीव चाम्लम्<br>
मांसोदकाभं त्वतिपिच्छिलाच्छं श्लेष्मानुजातं विविधं रसेन ४<br>
भुक्ते विदग्धे त्वथवाऽप्यभुक्ते करोति तिक्ताम्लवमिं कदाचित्<br>
उद्गारमेवंविधमेव कण्ठहृत्कुक्षिदाहं शिरसो रुजं च ५<br>
करचरणदाहमौष्ण्यं महतीमरुचिं ज्वरं च कफपित्तम्<br>
जनयति कण्डूमण्डलपिण्डकाशतनिचितगात्ररोगचयम् ६<br>
रोगोऽयमम्लपित्ताख्यो यत्नात् संसाध्यते नवः<br>
चिरोत्थितो भवेद्याप्यः कृच्छ्रसाध्यः स कस्यचित् ७<br>
सानिलं सानिलकफं सकफं तच्च लक्षयेत्<br>
दोषलिङ्गेन मतिमान् भिषङ्मोहकरं हि तत् ८<br>
कम्पप्रलापमूर्च्छाचिमिगात्रावसादशूलानि<br>
तमसो दर्शनविभ्रमविमोहहर्षाण्यनिलकोपात् ९<br>
कफनिष्ठीवनगौरवजडतारुचिशीतसादवमिलेपाः<br>
दहनबलसादकण्डूनिद्रा श्चिह्नं कफानुगते १०<br>
उभयमिदमेव चिह्नं मारुतकफसंभवे भवत्यम्ले<br>
तिक्ताम्लकटुकोद्गारहृत्कुक्षिकण्ठदाहकृत् ११<br>
भ्रमो मूर्च्छारुचिश्छर्दिरालस्यं च शिरोरुजा<br>
प्रसेको मुखमाधुर्यं श्लेष्मपित्तस्य लक्षणम् १२<br>
अथ विसर्पनिदानम्<br>
लवणाम्लकटूष्णादिसंसेवादोषकोपतः<br>
विसर्पः सप्तधा ज्ञेयः सर्वतः परिसर्पणात् १<br>
पृथक् त्रयस्त्रिभिश्चैको विसर्पा द्वन्द्वजास्त्रयः<br>
वातिकः पैत्तिकश्चैव कफजः सन्निपातिकः २<br>
चत्वार एते वीसर्पा वक्ष्यन्ते द्वन्द्वजास्त्रयः<br>
आग्नेयो वातपित्ताभ्यां ग्रन्थ्याख्यः कफवातजः ३<br>
यस्तु कर्दमको घोरः स पित्तकफसंभवः<br>
रक्तं लसीका त्वङ्मांसं दूष्यं दोषास्त्रयो मलाः ४<br>
विसर्पाणां समुत्पत्तौ विज्ञेयाः सप्त धातवः<br>
तत्र वातात् स वीसर्पो वातज्वरसमव्यथः ५<br>
शोथस्फुरणनिस्तोद भेदायासार्तिहर्षवान्<br>
पित्ताद्द्रुतगतिः पित्तज्वरलिङ्गोऽतिलोहितः ६<br>
कफात् कण्डूयुतः स्निग्धः कफज्वरसमानरुक्<br>
सन्निपातसमुत्थश्च सर्वलिङ्गसमन्वितः ७<br>
वातपित्ताज्ज्वरच्छर्दि मूर्च्छातीसारतृड्भ्रमैः<br>
ग्रन्थिभेदाग्नि सदनतमकारोचकैर्युतः ८<br>
करोति सर्वमङ्गं च दीप्ताङ्गारावकीर्णवत्<br>
यं यं देशं विसर्पश्च विसर्पति भवेत् स सः ९<br>
शान्ताङ्गारासितो नीलो रक्तो वाऽशु च चीयते<br>
अग्निदग्ध इव स्फोटैः शीघ्रगत्वाद् द्रुतं च सः १०<br>
मर्मानुसारी वीसर्पः स्याद्वातोऽतिबलस्ततः<br>
व्यथतेऽङ्ग हरेत्संज्ञां निद्रां च श्वासमीरयेत् ११<br>
हिक्कां च स गतोऽवस्थामीदृशीं लभते न ना<br>
क्वचिच्छर्मारतिग्रस्तो भूमिशय्यासनादिषु १२<br>
चेष्टमानस्ततः क्लिष्टो मनोदेहप्रमोहवान्<br>
दुस्प्रबोधोऽश्नुते निद्रां सोऽग्निवीसर्प उच्यते १३<br>
कफेन रुद्धः पवनो भित्त्वा तं बहुधा कफम्<br>
रक्तं वा बृद्धरक्तस्य त्वक्सिरास्नायुमांसगम् १४<br>
दूषयित्वा तु दीर्घाणुवृत्तस्थूलखरात्मनाम्<br>
ग्रन्थीनां कुरुते मालां सरक्तां तीव्ररुग्ज्वराम् १५<br>
श्वासकासातिसारास्य शोषहिक्कावमिभ्रमैः<br>
मोहवैवर्ण्यमूर्च्छाङ्ग भङ्गाग्निसदनैर्युताम् १६<br>
इत्ययं ग्रन्थिवीसर्पः कफमारुतकोपजः<br>
कफपित्ताज्ज्वरः स्तम्भो निद्रा तन्द्रा शिरोरुजा १७<br>
अङ्गावसादविक्षेपौ प्रलेपारोचकभ्रमाः<br>
मूर्च्छाग्निहानिर्भेदोऽस्थ्ना पिपासेन्द्रि यगौरवम् १८<br>
आमोपवेशनं लेपः स्रोतसां स च सर्पति<br>
प्रायेणामाशयं गृह्णन्नेकदेशं न चातिरुक् १९<br>
पिडकैरवकीर्णोऽतिपीत लोहितपाण्डुरैः<br>
स्निग्धोऽसितो मेचकाभो मलिनः शोथवान् गुरुः २०<br>
गम्भीरपाकः प्राज्योष्मा स्पृष्टः क्लिन्नोऽवदीर्यते<br>
पङ्कवच्छीर्णमांसश्च स्पष्टस्नायुसिरागणः २१<br>
शवगन्धी च वीसर्पः कर्दमाख्यमुशन्ति तम्<br>
बाह्यहेतोः क्षतात् क्रुद्धः सरक्तं पित्तमीरयन् २२<br>
वीसर्पं मारुतः कुर्यात् कुलत्थसदृशैश्चितम्<br>
स्फोटैः शोथज्वररुजादाहाढ्यं श्यावशोणितम् २३<br>
ज्वरातिसारौ वमथुस्त्वङ्मांसदरणं क्लमः<br>
अरोचकाविपाकौ च विसर्पाणामुपद्र वाः २४<br>
सिध्मन्ति वातकफपित्तकृता विसर्पाः<br>
सर्वात्मकः क्षतकृतश्च न सिद्धिमेति<br>
पित्तात्मकोऽञ्जनवपुश्च भवेदसाध्यः<br>
कृच्छ्राश्च मर्मसु भवन्ति हि सर्व एव २५<br>
अथ विस्फोटनिदानम्<br>
कट्वम्लतीक्ष्णोष्णविदाहिरूक्षक्षारैरजीर्णाध्यशनातपैश्च<br>
तथर्तुदोषेण विपर्ययेण कुप्यन्ति दोषाः पवनादयस्तु १<br>
त्वचमाश्रित्य ते रक्तमांसास्थीनि प्रदूष्य च<br>
घोरान् कुर्वन्ति विस्फोटान् सर्वान् ज्वरपुरःसरान् २<br>
अग्निदग्धनिभाः स्फोटाः सज्वरा रक्तपित्तजाः<br>
क्कचित् सर्वत्र वा देहे विस्फोटा इति ते स्मृताः ३<br>
शिरोरुक्शूलभूयिष्ठं ज्वरस्तृट् पर्वभेदनम्<br>
सकृष्णवर्णता चेति वातविस्फोटलक्षणम् ४<br>
ज्वरदाहरुजास्रावपाक तृष्णाभिरन्वितम्<br>
पीतलोहितवर्णं च पित्तविस्फोटलक्षणम् ५<br>
छर्द्यरोचकजाड्यानि कण्डूकाठिन्यपाण्डुताः<br>
अवेदनश्चिरात् पाकी स विस्फोटः कफात्मकः ६<br>
वातपित्तकृतो यस्तु कुरुते तीव्रवेदनाम्<br>
कण्डूस्तैमित्यगुरुभिर्जानीयात् कफवातिकम् ७<br>
कण्डूर्दाहो ज्वरश्छर्दिरेतैस्तु कफपैत्तिकः<br>
मध्ये निम्नोन्नतोऽन्ते च कठिनोऽल्पप्रपाकवान् ८<br>
दाहरागतृषामोहच्छर्दि मूर्च्छारुजाज्वराः<br>
प्रलापो वेपथुस्तन्द्रा सोऽसाध्यः स्यात् त्रिदोषजः ९<br>
रक्ता रक्तसमुत्थाना गुञ्जाविद्रुमसन्निभाः<br>
वेदितव्यास्तु रक्तेन पैत्तिकेन च हेतुना १०<br>
न ते सिद्धिं समायान्ति सिद्धैर्योगशतैरपि<br>
एकदोषोत्थितः साध्यः कृच्छ्रसाध्यो द्विदोषजः<br>
सर्वदोषोत्थितो घोरस्त्वसाध्यो भूर्युपद्र वः ११<br>
अथ मसूरिकानिदानम्<br>
कट्वम्ललवणक्षारविरुद्धाध्यशनाशनैः<br>
दुष्टनिष्पावशाकाद्यैः प्रदुष्टपवनोदकैः १<br>
क्रूरग्रहेक्षणाच्चापि देशे दोषाः समुद्धताः<br>
जनयन्ति शरीरेऽस्मिन् दुष्टरक्तेन सङ्गताः २<br>
मसूराकृतिसंस्थानाः पिडकाः स्युर्मसूरिकाः<br>
तासां पूर्वं ज्वरः कण्डूर्गात्रभङ्गोऽरतिर्भ्रमः ३<br>
त्वचि शोथः सवैवर्ण्यो नेत्ररागश्च जायते<br>
स्फोटाः श्यावारुणा रूक्षास्तीव्रवेदनयाऽन्विताः ४<br>
कठिनाश्चिरपाकाश्च भवन्त्यनिलसंभवाः<br>
सन्ध्यस्थिपर्वणां भेदः कासः कम्पोऽरति क्लमः ५<br>
शोषस्ताल्वोष्ठजिह्वानां तृष्णा चारुचिसंयुता<br>
रक्ताः पीतसिताः स्फोटाः सदाहास्तीव्रवेदनाः ६<br>
भवन्त्यचिरपाकाश्च पित्तकोपसमुद्भवाः<br>
विड्भेदश्चाङ्गमर्दश्च दाहस्तृष्णाऽरुचिस्तथा ७<br>
मुखपाकोऽक्षिरागश्च ज्वरस्तीव्रः सुदारुणः<br>
रक्तजायां भवन्त्येते विकाराः पित्तलक्षणाः ८<br>
कफप्रसेकः स्तैमित्यं शिरोरुगात्रगौरवम्<br>
हृल्लासः सारुचिर्निद्रा तन्द्रा लस्यसमन्विताः ९<br>
श्वेताः स्निग्धाः भृशं स्थूलाः कण्डूबरा मन्दवेदनाः<br>
मसूरिकाः कफोत्थाश्च चिरपाकाः प्रकीर्तिताः १०<br>
नीलाश्चिपिटविस्तीर्णा मध्ये निम्ना महारुजः<br>
चिरपाकाः पूतिस्रावाः प्रभूताः सर्वदोषजाः ११<br>
कण्ठरोधारुचिस्तम्भ प्रलापारतिसंयुताः<br>
दुश्चिकित्स्याः समुद्दिष्टाः पिडकाश्चर्मसंज्ञिताः १२<br>
रोमकूपोन्नतिसमा रागिण्यः कफपित्तजाः<br>
कासारोचकसंयुक्ता रोमान्त्यो ज्वरपूर्विकाः १३<br>
तोयबुद्वुदसङ्काशास्त्वग्गतास्तु मसूरिकाः<br>
स्वल्पदोषाः प्रजायन्ते भिन्नास्तोयं स्रवन्ति च १४<br>
रक्तस्था लोहिताकाराः शीघ्रपाकास्तनुत्वचः<br>
साध्या नात्यर्थदुष्टाश्च भिन्ना रक्तं स्रवन्ति च १५<br>
मांसस्थाः कठिनाः स्निग्धाश्चिरपाका घनत्वचः<br>
गात्रशूलतृषाकण्डू ज्वरारतिसमन्विताः १६<br>
मेदोजा मण्डलाकारा मृदवः किंचिदुन्नताः<br>
घोरज्वरपरीताश्च स्थूलाः स्निग्धाः सवेदनाः १७<br>
संमोहारतिसंतापाः कश्चिदाभ्यो विनिस्तरेत्<br>
क्षुद्रा गात्रसमा रूक्षाश्चिपिटाः किंचिदुन्नताः १८<br>
मज्जोत्था भृशसंमोहवेदनारतिसंयुताः<br>
छिन्दन्ति मर्मधामानि प्राणानाशु हरन्ति हि १९<br>
भ्रमरेणेव विद्धानि कुर्वन्त्यस्थीनि सर्वतः<br>
पक्वाभाः पिडकाः स्निग्धाः सूक्ष्माश्चात्यर्थवेदनाः २०<br>
स्तैमित्यारति संमोहदाहोन्माद समन्विताः<br>
शुक्रजायां मसूर्यां तु लक्षणानि भवन्ति हि २१<br>
निर्दिष्टं केवलं चिह्नं दृश्यते न तु जीवितम्<br>
दोषमिश्रास्तु सप्तैता द्र ष्टव्या दोषलक्षणैः २२<br>
त्वग्गता रक्तजाश्चैव पित्तजाः लेष्मजास्तथा<br>
श्लेष्मपित्तकृताश्चैव सुखसाध्या मसूरिकाः २३<br>
वातजा वातपित्तोत्थाः श्लेष्मवातकृताश्च याः<br>
कृच्छ्रसाध्यतमास्तस्माद्यत्नादेता उपाचरेत् २४<br>
असाध्याः सन्निपातोत्थास्तासां वक्ष्यामि लक्षणम्<br>
प्रवालसदृशाः काश्चित् काश्चिज्जम्बूफलोपमाः २५<br>
लोहजालसमाः काश्चिदतसीफलसन्निभाः<br>
आसांबहुविधा वर्णा जायन्ते दोषभेदतः २६<br>
कासो हिक्का प्रमेहश्च ज्वरस्तीव्रः सुदारुणः<br>
प्रलापश्चारतिर्मूर्च्छा तृष्णा दाहोऽतिघूर्णता २७<br>
मुखेन प्रस्रवेद्र क्तं तथा घ्राणेन चक्षुषा<br>
कण्ठे घुर्घुरकं कृत्वा श्वसित्यत्यर्थवेदनम् २८<br>
मसूरिकाभिभूतस्य यस्यैतानि भिषग्वरैः<br>
लक्षणानि च दृश्यन्ते न दद्यादत्र भेषजम् २९<br>
मसूरिकाभिभूता यो भृशं घ्राणेन निःश्वसेत्<br>
स भृशं त्यजति प्राणाँ स्तृषार्तो वायुदूषितः ३०<br>
मसूरिकान्ते शोथः स्यात् कूर्परे मणिबन्धके<br>
तथांऽसफलके चापि दुश्चिकित्स्यः सुदारुणः ३१<br>
अथ क्षुद्ररोगनिदाम्<br>
स्निग्धाः सवर्णा ग्रथिता नीरुजो मुद्गसंनिभाः<br>
कफवातोत्थिता ज्ञेया बालानामजगल्लिकाः १<br>
यवाकारा सुकठिना ग्रथिता मांससंश्रिता<br>
पिडका कफवाताभ्यां यवप्रख्येति सोच्यते २<br>
घनामवक्रां पिडकामुन्नतां परिमण्डलाम्<br>
अन्त्रालजीमल्पपूयां तां विद्यात् कफवातजाम् ३<br>
विवृतास्यां महादाहां पक्वोदुम्बरसंनिभाम्<br>
विवृतामिति तां विद्यात् पित्तोत्थां परिमण्डलाम् ४<br>
ग्रथिताः पञ्च वा षड् वा दारुणाः कच्छपोपमाः<br>
कफानिलाभ्यां पिडका ज्ञेयाः कच्छपिका बुधैः ५<br>
ग्रीवांसकक्षाकरपाददेशे सन्धौ गले वा त्रिभिरेव दोषैः<br>
ग्रन्थिः स वल्मीकवदक्रियाणां जातः क्रमेणैव गतः प्रवृद्धिम् ६<br>
मुखैरनेकैः स्रुतितोदवद्भिर्विसर्पवत् सर्पति चोन्नताग्रैः<br>
वल्मीकमाहुर्भिषजो विकारं निष्प्रत्यनीकं चिरजं विशेषात् ७<br>
पद्मकर्णिकवन्मध्ये पिडकाभिः समाचिताम्<br>
इन्द्र विद्धां तु तां विद्याद् वातपित्तोत्थितां भिषक् ८<br>
मण्डलं वृत्तमुत्सन्नं सरक्तं पिडकाचितम्<br>
रुजाकरीं गर्दभिकां तां विद्याद्वातपित्तजाम् ९<br>
वातश्लेष्मसमुद्भूतः श्वयथुर्हनुसन्धिजः<br>
स्थिरो मन्दरुजः स्निग्धो ज्ञेयः पाषाणगर्दभः १०<br>
कर्णस्याभ्यन्तरे जातां पिडकामुग्रवेदनाम्<br>
स्थिरां पनसिकां तां तु विद्याद्वातकफोत्थिताम् ११<br>
विसर्पवत् सर्पति यः शोथस्तनुरपाकवान्<br>
दाहज्वरकरः पित्तात् स ज्ञेयो जालगर्दभः १२<br>
पिडकामुत्तमाङ्गस्थां वृत्तामुग्ररुजाज्वराम्<br>
सर्वात्मिकां सर्वलिङ्गां जानीयादिरिवेल्लिकाम् १३<br>
बाहुपार्श्वांसकक्षेषु कृष्णस्फोटां सवेदनाम्<br>
पित्तप्रकोपसंभूतां कक्षामित्यभिनिर्दिशेत् १४<br>
एकामेतादृशीं दृष्ट्वा पिडकां स्फोटसंनिभाम्<br>
त्वग्गतां पित्तकोपेन गन्धमालां प्रचक्षते १५<br>
कक्षभागेषु ये स्फोटा जायन्ते मांसदारणाः<br>
अन्तर्दाहज्वरकरा दीप्तपावकसंनिभाः १६<br>
सप्ताहाद्वा दशाहाद्वा पक्षाद्वा हन्ति मानवम्<br>
तामग्निरोहिणीं विद्यादसाध्यां सर्वदोषजम् १७<br>
नखमांसमधिष्ठाय वायुः पित्तं च देहिनाम्<br>
कुर्वाते दाहपाकौ च तं व्याधिं चिप्पमादिशेत् १८<br>
तदेवाल्पतरैर्दोषैः पुरुषं कुनखं वदेत् १९<br>
गम्भीरामल्पसंरम्भां सवर्णामुपरिस्थिताम्<br>
वादस्यानुशयीं तां तु विद्यादन्तःप्रपाकिनीम् २०<br>
विदारीकन्दवद् वृत्ताकक्षावङ्क्षणसन्धिषु<br>
विदारिका भवेद्र क्ता सर्वजा सर्वलक्षणा २१<br>
प्राप्य मांससिरास्नायुः श्लेष्मा मेदस्तथाऽनिलः<br>
ग्रन्थिं करोत्यसौ भिन्नो मनुसर्पिर्वसानिभम् २२<br>
स्रवत्यास्रावमनिलस्तत्र वृद्धिं गतः पुनः<br>
मांसं संशोष्य ग्रथितां शर्करां जनयेत्ततः २३<br>
दुर्गन्धि क्लिन्नमत्यर्थं नानावर्णं ततः सिराः<br>
स्रवन्ति रक्तं सहसा तं विद्याच्छर्करार्बुदम् २४<br>
परिक्रमणशीलस्य वायुरत्यर्थरूक्षयोः<br>
पादयोः कुरुते दारीं पाददारीं तमादिशेत् २५<br>
शर्करोन्मथिते पादे क्षते वा कण्टकादिभिः<br>
ग्रन्थिः कोलवदुत्सन्नो जायते कदरं हि तत् २६<br>
क्लिन्नाङ्गुल्यन्तरौ पादौ कण्डूदाहरुजान्वितौ<br>
दुष्टकर्दमसंस्पर्शादलसं तं विभावयेत् २७<br>
रोमकूपानुगं पित्तं वातेन सह मूर्च्छितम्<br>
प्रच्यावयति रोमाणि ततः श्लेष्मा सशोणितः २८<br>
रुणद्धि रोमकूपांस्तु ततोऽन्येषामसंभवः<br>
तदिन्द्र लुप्तं रवालित्यं रुह्येतिच विभाव्यते २९<br>
दारुणा कण्डुरा रूक्षा केशभूमिः प्रपाट्यते<br>
कफमारुतकोपेन विद्याद्दारुणकं तु तम् ३०<br>
अरूंषि बहुवक्त्राणि वहुक्लेदीनि मूर्घ्नि तु<br>
कफासृक्क्रिमिकोपेन नृणां विद्यादरूंषिकाम् ३१<br>
क्रोधशोकश्रमकृतः शरीरोष्मा शिरोगतः<br>
पित्तं च केशान् पचति प्रमितं तेन जायते ३२<br>
शाल्मलीकण्टकप्रख्याः कफमारुतरक्तजाः<br>
युवानपिडका यूनां विज्ञेया मुखदूषिकाः ३३<br>
कण्टकैराचितं वृत्तं मण्डलं पाण्डुकण्डुरम्<br>
पद्मिनीकण्टकप्रख्यैस्तदाख्यं कफवातजम् ३४<br>
सममुत्सन्नमरुजं मण्डलं कफरक्तजम्<br>
सहजं लक्ष्म चैकेषां लक्ष्यो जतुमणिस्तु सः ३५<br>
अवेदनं स्थिरं चैव यस्मिन् गात्रे प्रदृश्यते<br>
माषवत्कृष्णमुत्सन्नमनिलान्मषकं तु तत् ३६<br>
कृष्णानि तिलमात्राणि नीरुजानि समानि च<br>
वातपित्तकफोच्छोषात्तान् विद्यात्तिलकालकान् ३७<br>
महद्वा यदि वा चाल्पं श्याव वा यदि वाऽसितम्<br>
नीरुजं मण्डलं गात्रे न्यच्छमित्यभिधीयते ३८<br>
क्रोधायासप्रकुपितो वायुः पित्तेन संयुतः<br>
मुखमागत्य सहसा मण्डलं विसृजत्यतः ३९<br>
नीरुजं तनुकं श्यावं मुखे व्यंङ्गं तमादिशेत्<br>
कृष्णमेवंगुणं गात्रे मुखे वा नीलिकां विदुः ४०<br>
मर्दनात् पीडनाद्वाऽति तथैवाप्यभिघाततः<br>
मेढ्रचर्म यदा वायुर्भजते सर्वतश्चरन् ४१<br>
तदा वातोपसृष्टत्वात्तच्चर्म परिवर्तते<br>
मणेरधस्तात् कोशश्च ग्रन्थिरूपेण लम्बते ४२<br>
सरुजां वातसंभूतां तां विद्यात् परिवर्तिकाम्<br>
सकण्डूः कटिना चापि सैव श्लेष्मसमुत्थिता ४३<br>
अल्पीयःखां यदा हर्षाद्वलाद्गच्छेत् स्त्रियं नरः<br>
हस्ताभिधातादपि वा चर्मण्युद्वर्तिते बलात् ४४<br>
यस्यावपाठ्यते चर्म तां विद्यादवपाटिकाम्<br>
वातोपसृष्टे मेढ्रे वै चर्म संश्रयते मणिम् ४५<br>
मणिश्चर्मोपनद्धस्तु मूत्रस्रोतो रुणद्धि च<br>
निरुद्धप्रकशे तस्मिन् मन्दधारमवेदनम् ४६<br>
मूत्रं प्रवर्तते जन्तोर्मणिविव्रियते न च<br>
निरुद्धप्रकशं विद्यात् सरुजं वातसंभवम् ४७<br>
वेगसंधारणाद्वायुर्विहतो गुदसंश्रितः<br>
निरुणद्धि महास्रोतः सूक्ष्मद्वारं करोति च ४८<br>
मार्गस्य सौक्ष्म्यात् कृच्छ्रेण पुरीषं तस्य गच्छति<br>
सन्निरुद्धगुदं व्याधिमेतं विद्यात् सुदारुणम् ४९<br>
शकृन्मूत्रसमायुक्तेऽधौतेऽपाने शिशोर्भवेत्<br>
स्विन्ने वाऽस्नाप्यमाने वा कण्डू रक्तकफोद्भवा ५०<br>
कण्डूयनात्ततः क्षिप्रं स्फोटः स्रावश्च जायते<br>
एकीभूतं व्रणैर्घोरं तं विद्यादहिपूतनम् ५१<br>
स्नानोत्सादनहीनस्य मलो वृषणसंस्थितः<br>
यदा प्रक्लिद्यते स्वेदात् कण्डूं जनयते तदा ५२<br>
कण्डूयनात्ततः क्षिप्रं स्फोटः स्रावश्च जायते<br>
प्राहुर्वृषणकच्छूं तां श्लेष्मरक्तप्रकोपजाम् ५३<br>
प्रवाहणातिसाराभ्यां निर्गच्छति गुदं बहिः<br>
रूक्षदुर्बलदेहस्य गुदभ्रंशं तमादिशेत् ५४<br>
सदाहो रक्तपर्यन्तस्त्वक्पाकी तीव्रवेदनः<br>
कण्डूमाञ् ज्वरकारी च स स्याच्छूकरदंष्ट्रकः ५५<br>
अथ मुखरोगनिदानम्<br>
आनूपपिशित क्षीरदधिमत्स्यातिसेवनात्<br>
मुखमध्ये गदान् कुर्युः क्रुद्धा दोषाः कफोत्तराः १<br>
कर्कशौ परुषौ स्तब्धौ संप्राप्तानिलवेदनौ<br>
दाल्येते परिपाट्येते ओष्ठौ मारुतकोपतः २<br>
चीयते पिडकाभिश्च सरुजाभिः समन्ततः<br>
सदाहपाकपिडकौ पीताभासौ च पित्ततः ३<br>
सवर्णाभिश्च चीयेते पिडकाभिरवेदनौ<br>
भवतस्तु कफादोष्ठौ पिच्छिलौ शीतलौ गुरू ४<br>
सकृत्कृष्णौ सकृत्पीतौ सकृच्छ्वेतौ तथैव च<br>
सन्निपातेन विज्ञेयावनेकपिडकाचितौ ५<br>
खर्जूरफलवर्णाभिः पिडकाभिर्निपीडितौ<br>
रक्तोपसृष्टौ रुधिरं स्रवतः शोणितप्रभौ ६<br>
गुरू स्थूलौ मांसदुष्टौ मांसपिण्डवदुद्गतौ<br>
जन्तवश्चात्र मूर्च्छन्ति नरस्योभयतो मुखात् ७<br>
सर्पिर्मण्डप्रतीकाशौ मेदसा कण्डुरौ गुरू<br>
अच्छं स्फटिकसंकाशमास्रावं स्रवतो भृशम् ८<br>
तयोर्व्रणो न संरोहेन्मृदुत्वं च न गच्छति<br>
क्षतजाभौ विदीर्येते पाट्येते चाभिघाततः ९<br>
ग्रथितौ च तथा स्यातामोष्ठौ कण्डूसमन्वितौ<br>
शोणितं दन्तवेष्टेभ्यो यस्याकस्मात् प्रवर्तते<br>
दुर्गन्धीनि सकृष्णानि प्रक्लेदीनि मृदुनि च १०<br>
दन्तमांसानि शीर्यन्ते पचन्ति च परस्परम्<br>
शीतादो नाम स व्याधिः कफशोणितसंभवः ११<br>
दन्तयोस्त्रिषु वा यस्य श्वयथुर्जायते महान्<br>
दन्तपुप्पुटको नाम स व्याधिः कफरक्तजः १२<br>
स्रवन्ति पूयरुधिरं चला दन्ता भवन्ति च<br>
दन्तवेष्टः स विज्ञेयो दुष्टशोणितसंभवः १३<br>
श्वयथुर्दन्तमूलेषु रुजावान् कफरक्तजः<br>
लालास्रावी स विज्ञेयः शैषिरो नाम नामतः १४<br>
दन्ताश्चलन्ति वेष्टेभ्यस्तालु चाप्यवदीर्यते<br>
यस्मिन् स सर्वजो व्याधिर्महाशौषिरसंज्ञितः १५<br>
दन्तमांसानि शीर्यन्ते यस्मिन् ष्ठीवति चाप्यसृक्<br>
पित्तासृक्कफजो व्याधिर्ज्ञेयः परिदरो हि सः १६<br>
वेष्टेषु दाहः पाकश्च ताभ्यां दन्ताश्चलन्ति च<br>
यस्मिन् सोपकुशो नाम पित्तरक्तकृतो गदः १७<br>
घृष्टेषु दन्तमांसेषु संरम्भो जायते महान्<br>
चला भवन्ति दन्ताश्च स वैदर्भोऽभिघातजः १८<br>
मारुतेनाधिको दन्तो जायते तीव्रवेदनः<br>
खलिवर्धनसंज्ञोऽसौ जाते रुक् च प्रशाम्यति १९<br>
शनैः शनैः प्रकुरुते वायुर्दन्तसमाश्रितः<br>
करालान् विकटान् दन्तान् करालो न स सिध्यति २०<br>
हानव्ये पश्चिमे दन्ते महाञ् शोथो महारुजः<br>
लालास्रावी कफकृतो विज्ञेयः सोऽधिमांसकः<br>
दन्तमूलगता नाड्यः पञ्च ज्ञेया यथेरिताः २१<br>
दीर्यमाणेष्विव रुजा यस्य दन्तेषु जायते<br>
दालनो नाम स व्याधिः सदागतिनिमित्तजः २२<br>
कृष्णच्छिद्र श्चलः स्रावी ससंरम्भो महारुजः<br>
अनिमित्तरुजो वाताद्विज्ञेयः क्रिमिदन्तकः २३<br>
वक्त्रं वक्रं भवेद्यस्य दन्तभङ्गश्च जायते<br>
कफवातकृतो व्याधिः स भञ्जनकसंज्ञितः २४<br>
शीतरूक्षप्रवाताम्लस्पर्शानामसहा द्विजाः<br>
पित्तमारुतकोपेन दन्तहर्षः स नामतः २५<br>
मलो दन्तगतो यस्तु पित्तमारुतशोषितः<br>
शर्करेव खरस्पर्शा सा ज्ञेया दन्तशर्करा २६<br>
कपालेष्विव दीर्यत्सु दन्तानां सैव शर्करा<br>
कपालिकेति विज्ञेया सदा दन्तविनाशिनी २७<br>
योऽसृङिमश्रेण पित्तेन दग्धो दन्तस्त्वशेषतः<br>
श्यावतां नीलतां वापि गतः स श्यावदन्तकः २८<br>
दन्तमांसे मलैः सास्रैर्वाह्यान्तः श्वयथुर्गुरुः<br>
सदाहरुक् स्रवेद्भिन्नः पूयास्रं दन्तविद्र धिः २९<br>
जिह्वाऽनिलेन स्फुटिता प्रसुप्ता भवेच्च शाकच्छदनप्रकाशा<br>
पित्तेन दह्यत्युपचीयते च दीर्घैः सरक्तैरपि कण्टकैश्च<br>
कफेन गुर्वी बहुलाचिता च मांसोच्छ्रायैः शाल्मलिकण्टकाभैः ३०<br>
जिह्वातले यः श्वयथुः प्रगाढः सोऽलाससंज्ञः कफरक्तमूर्तिः<br>
जिह्वां स तु स्तम्भयति प्रवृद्धो मूले च जिह्वा भृशमेति पाकम् ३१<br>
जिह्वाग्ररूपः श्वयथुर्हि जिह्वामुन्नस्य जातः कफरक्तमूलः<br>
लालाकरः कण्डुयुतः सचोषः सा तूपजिह्वा पठिता भिषग्भिः ३२<br>
श्लेष्मासृग्भ्यां तालमूले प्रवृद्धो दीर्घः शोथो ध्मातबस्तिप्रकाशः<br>
तृष्णाकासश्वासकृत्तं वदन्ति व्याधिं वैद्याः कण्ठशुण्डीति नाम्ना ३३<br>
शोथः स्थूलस्तोददाहप्रपाकी प्रागुक्ताभ्यां तुण्डिकेरी मता तु<br>
मृदुः शोथो लोहितः शोणितोत्थो ज्ञेयोऽध्रुषः सज्वरस्तीव्ररुक् च ३४<br>
कूर्मोन्नतोऽवेदनोऽशीघ्रजन्मा रोगो ज्ञेयः कच्छपः श्लेष्मणा तु<br>
पद्माकारं तालुमध्ये तु शोथं विद्याद्र क्तादर्वुदं प्रोक्तलिङ्गम् ३५<br>
दुष्टं मांसं नीरुजं तालुमध्ये कफाच्छूनं मांससंघातमाहुः<br>
नीरुक्स्थायी कोलमात्रःकफात् स्यान्मेदोयुक्तात् पुप्पुटस्तालुदेशे ३६<br>
शोषोऽत्यर्थं दीर्यते चापि तालुः श्वासश्चोग्रस्तालुशोषोऽनिलाच्च<br>
पित्तं कुर्यात् पाकमत्यर्थघोरं तालुन्येवं तालुपाकंवदन्ति ३७<br>
गलेऽनिलः पित्तकफौ च मूर्च्छितौ प्रदूष्य मांसं च तथैव शोणितम्<br>
गलोपसंरोधकरैस्तथाऽङकुरैर्निहन्त्यसून् व्याधिरियं हि रोहिणी ३८<br>
जिह्वासमन्ताद्भृशवेदनास्तु मांसाङ्कुराः कण्ठविरोधिनो ये<br>
सा रोहिणी वातकृता प्रदिष्टा वातात्मकोपद्र वगाढयुक्ता ३९<br>
क्षिप्रोद्गमा क्षिप्रविदाहपाका तीव्रज्वरा पित्तनिमित्तजा तु<br>
स्रोतोविरोधिन्यचलोद्गता च स्थिराङ्कुरा या कफसंभवा सा ४०<br>
गम्भीरपाकिन्यनिवार्यवीर्या त्रिदोषलिङ्गा त्रितयोत्थिता च<br>
स्फोटैश्चिता पित्तसमानलिङ्गा साध्या प्रदिष्टा रुधिरात्मिका तु ४१<br>
कीलास्थिमात्रः कफसंभवो यो ग्रन्थिर्गले कण्टकशूकभूतः<br>
खरः स्थिरः शस्त्रनिपातसाध्यस्तं कण्ठशालूकमिति ब्रुवन्ति ४२<br>
जिह्वाग्ररूपः श्वयथुः कफात्तु जिह्वोपरिष्टादपि रक्तमिश्रात्<br>
ज्ञेयोऽधिजिह्वः खलु रोग एष विवर्जयेदागतपाकमेनम् ४३<br>
वलास एवायतमुन्नतं च शोथं करोत्यन्नगतिं निवार्य<br>
तं सर्वथैवाप्रतिवार्यवीर्यं विवर्जनीयं बलयं वदन्ति ४४<br>
गले तु शोथं कुरुतः प्रवृद्धौ श्लेष्मानिलौ श्वासरुजोपपन्नम्<br>
मर्मच्छिदं सुस्तरमेनमाहुर्बलाशसंज्ञं निपुणा विकारम् ४५<br>
वृत्तोन्नतोऽन्त श्वयथुः सदाहः सकण्डुरोऽपाक्यमृदुर्गुरुश्च<br>
नाम्नैकवृन्दः परिकीर्तितोऽसौ व्याधिर्बलासक्षतजप्रसूतः ४६<br>
समुन्नतं वृत्तममन्ददाहं तीव्रज्वरं वृन्दमुदाहरन्ति<br>
तच्चापि पित्तक्षतजप्रकोपाज्ज्ञेयं सतोदं पवनात्मकं तु ४७<br>
वर्तिर्घना कण्ठनिरोधिनी या चिताऽतिमात्रं पिशितप्ररोहैः<br>
अनेकरुक् प्राणहरी त्रिदोषाज्ज्ञेया शतघ्नी च शतघ्निरूपा ४८<br>
ग्रन्थिर्गले त्वामलकास्थिमात्रः स्थिरोऽतिरुग्यः कफरक्तमूर्त्तिः<br>
संलक्ष्यते सक्तमिवाशनं च सशस्त्रसाध्यस्तु गलायुसंज्ञः ४९<br>
सर्वं गलं व्याप्य समुत्थितो यः शोथो रुजं सन्ति च यत्र सर्वाः<br>
स सर्वदोषैर्गलविद्र धिस्तु तस्यैव तुल्यः खलु सर्वजस्य ५०<br>
शोथो महानन्नजलावरोधी तीव्रज्वरो वायुगतेर्निहन्ता<br>
कफेन जातो रुधिरान्वितेन गले गलौघः परिकीर्त्यते तु ५१<br>
यस्ताम्यमानः श्वसिति प्रसक्तं भिन्नस्वरः शुष्कविमुक्तकण्ठः<br>
कफोपदिग्धेष्वनिलायनेषु ज्ञेयः स रोगः श्वसनात् स्वरघ्नः ५२<br>
प्रतानवान् यः श्वयथुः सुकष्टो गलोपरोधं कुरुते क्रमेण<br>
स मांस तानः कथितोऽवलम्वी प्राण प्रणुत् सर्वकृतो विकारः ५३<br>
सदाहतोदं श्वयथुं सुताम्रमन्तर्गले पूतिविशीर्णमांसम्<br>
पित्तेन विद्याद्वदने विदारीं पार्श्वे विशेषात् स तु येन शेते ५४<br>
स्फोटैः सतोदैर्वदनं समन्ताद्यस्यावितं सर्वसरः स वातात्<br>
रक्तैः सदाहैस्तनुभिः सपीतैर्यस्याचितं चापि स पित्तकोपात्<br>
अवेदनैः कण्डुयुतैः सवर्णैर्यस्याचितं चापि स वै कफेन ५५<br>
ओष्ठप्रकोपे वर्ज्याः स्युर्मांसरक्तत्रिदोषजाः<br>
दन्तमूलेषु वर्ज्यौ च त्रिलिङ्गगतिशौषिरौ ५६<br>
दन्तेषु च न सिध्यन्ति श्यावदालनभञ्जनाः<br>
जिह्वारोगे बलाशस्तु तालव्येष्वर्बुदं तथा ५७<br>
स्वरघ्नो वलयो वृन्दो बलाशश्च विदारिका<br>
गलौघो मांसतानश्च शतघ्नी रोहिणी गले ५८<br>
असाध्याः कीर्तिता ह्येते रोगा नव दशैव तु<br>
तेषु चापि क्रियां वैद्यः प्रत्याख्याय समाचरेत् ५९<br>
अथ कर्णरोगनिदानम्<br>
समीरणः श्रोत्रगतोऽन्यथाचरन् समन्ततः शूलमतीव कर्णयोः<br>
करोति दोषैश्च यथास्वमावृतः स कर्णशूलः कथितो दुराचरः १<br>
कर्णस्रोतःस्थिते वाते शृणोति विविधान् स्वरान्<br>
भेरीमृदङ्गशङ्खानां कर्णनादः स उच्यते २<br>
यदा शब्दवहं वायुः स्रोतः आवृत्य तिष्ठति<br>
शुद्धःश्लेष्मान्वितो वाऽपि बाधिर्यं तेन जायते ३<br>
वायुः पित्तादिभिर्युक्तो वेणुघोषोपमं स्वनम्<br>
करोति कर्णयोः क्ष्वेडं कर्णक्ष्वेडः स उच्यते ४<br>
शिरोऽभिघातादथवा निमज्जतो जले प्रपाकादथवाऽपि विद्र धेः<br>
स्रवेद्धि पूयं श्रवणोऽनिलादितः स कर्णसंस्राव इति प्रकीर्तितः ५<br>
मारुतः कफसंयुक्तः कर्णकण्डूं करोति च<br>
पित्तोष्मशोषितः श्लेष्मा कुरुते कर्णगूथकम् ६<br>
स कर्णगूथो द्र वतां गतो यदा विलायितो घ्राणमुखं प्रपद्यते<br>
तदा स कर्णप्रतिनाहसंदितो भवेद्विकारः शिरसोऽधभेदकृत् ७<br>
यदा तु मूर्च्छन्त्यथवाऽपि जन्तवः सृजन्त्यपत्यान्यथवाऽपि मक्षिकाः<br>
यद्व्यञ्जनत्वाच्छ्रवणो निरुच्यते भिषग्भिराद्यैः क्रिमिकर्णको गदः ८<br>
पतङ्गाः शतपद्यश्च कर्णस्रोतः प्रविश्य हि<br>
अरतिं व्याकुलत्वं च भृशं कुर्वन्ति वेदनाम् ९<br>
कर्णो निस्तुद्यते तस्य तथा फरफरायते<br>
कीटे चरति रुक् तीव्रा निष्पन्दे मन्दवेदना १०<br>
क्षताभिघातप्रभवस्तु विद्र धिर्भवेत्तथा दोषकृतोऽपरः पुनः<br>
सरक्तपीतारुणमस्रमास्रवेत् प्रतोदधूमायनदाहचोषवान् ११<br>
कर्णपाकस्तु पित्तेन कोथविक्लेदकृद्भवेत्<br>
कर्णविद्र धिपाकाद्वा जायते चाम्बुपूरणात् १२<br>
पूयं स्रवति पूतिं वा स ज्ञेयः पूतिकर्णकः<br>
कर्णशोथार्बुदार्शांसि जानीयादुक्तलक्षणैः १३<br>
नादोऽतिरुक् कर्णमलस्य शोषः स्रावस्तनुश्चाश्रवणं च वातात्<br>
शोथः सरागो दरणं विदाहः सपीतपूतिस्रवणं च पित्तात् १४<br>
वैश्रुत्यकण्डूस्थिरशोथशुक्लस्निग्धस्रुतिः स्वल्परुजः कफाच्च<br>
सर्वाणि रूपाणि च सन्निपातात् स्रावश्च तत्राधिकदोषवर्णः १५<br>
सौकुमार्याच्चिरोत्सृष्टे सहसाऽतिप्रवर्धिते<br>
कर्णशोथो भवेत् पाल्यां सरुजः परिपोटवान्<br>
कृष्णारुणनिभः स्तव्धः स वातात् परिपोटकः १६<br>
गुर्वाभरणसंयोगात्ताडनाद् घर्षणादपि<br>
शोथः पाल्यां भवेच्छ्यावो दाहपाकरुजान्वितः १७<br>
रक्तो वा रक्तपित्ताभ्यामुत्पातः स गदो मतः<br>
कर्णं बलाद्वर्धयतः पाल्यां वायुः प्रकुप्यति १८<br>
कफं संगृह्य कुरुते शोफं स्तब्धमवेदनम्<br>
उन्मन्थकः सकण्डूको विकारः कफवातजः १९<br>
संवर्ध्यमाने दुर्विद्धे कण्डूपाकरुजान्वितः<br>
शोथो भवति पाकश्च त्रिदोषो दुःखवर्धनः २०<br>
कफासृक्कृमयः क्रुद्धाः सर्षपाभा विसर्पिणः<br>
कुर्वन्ति पाल्यां पिडकाः कण्डूदाहरुजान्विताः २१<br>
कफासृक्कृमिसंभूतः स विसर्पन्नितस्ततः<br>
लिहेत् सशष्कुलद्यं पालद्यं परिलेहीति स स्मृतः २२<br>
अथ नासारोगनिदानम्<br>
आनह्यते यस्य विशुष्यते च प्रक्लिद्यते धूप्यति चापि नासा<br>
न वेत्ति यो गन्धरसांश्च जन्तुर्जुष्टं व्यवस्येत्तमपीनसेन<br>
तं चानिलश्लेष्मभवं विकारं ब्रूयात् प्रतिश्यायसमानलिङ्गम् १<br>
दोषैर्विदग्धैर्गलतालुमूले संमूर्च्छितो यस्य समीरणस्तु<br>
निरेति पूतिर्मुखनासिकाभ्यां तं पूतिनस्यं प्रवदन्ति रोगम् २<br>
घ्राणाश्रितं पित्तमरूंषि कुर्याद्यस्मिन् विकारे बलवांश्च पाकः<br>
तं नासिकापाकमिति व्यवस्येद्विक्लेदकोथावथवाऽपि यत्र ३<br>
दोषैर्विदग्धैरथवाऽपि जन्तोर्ललाटदेशेऽभिहतस्य तैस्तैः<br>
नासा स्रवेत् पूयमसृग्विमिश्रं तं पूयरक्तं प्रवदन्ति रोगम् ४<br>
घ्राणाश्रिते मर्मणि संप्रदुष्टो यस्यानिलो नासिकया निरेति<br>
कफानुजातो बहुशोऽतिशब्दस्तं रोगमाहुः क्षवथुं विधिज्ञाः ५<br>
तीक्ष्णोपयोगादभिजिघ्रतो वा भावान् कटूनर्कनिरीक्षणाद्वा<br>
सूत्रादिभिर्वा तरुणास्थिमर्मण्युद्धाटितेऽन्य क्षवथुर्निरेति ६<br>
प्रभ्रश्यते नासिकया तु यस्य सान्द्रो विदग्धो लवणः कफस्तु<br>
प्राक्संचितो मूर्धनि सूर्यतप्तस्तं भ्रंशथुं रोगमुदाहरन्ति ७<br>
घ्राणे भृशं दाहसमन्विते तु विनिःसरेद् धूम इवेह वायुः<br>
नासा प्रदीप्तेव च यस्य जन्तोर्व्याधिं तुतं दीप्तमुदाहरन्ति ८<br>
उछ्वासमार्गं तु कफः सवातो रुन्ध्यात् प्रतीनाहमुदाहरेत्तम्<br>
घ्राणाद् घनः पीतसितस्तनुर्वा दोषः स्रवेत् स्रावमुदाहरेत्तम् ९<br>
घ्राणाश्रिते स्रोतसि मारुतेन गाढं प्रतप्ते परिशोषिते च<br>
कृच्छ्राच्छ्वसेदूर्ध्वमधश्चजन्तुर्यस्मिन् स नासापरिशोष उक्तः १०<br>
शिरोगुरुत्वमरुचिर्नासास्रावस्तनुः स्वरः<br>
क्षामः ष्ठीवत्यथाभीक्ष्णमामपीनसलक्षम् ११<br>
आमलिङ्गान्वितः श्लेष्मा घनः खेषु निमज्जति<br>
स्वरवर्णविशुद्धिं च परिपक्वस्य लक्षणम् १२<br>
संधारणजीर्णरजोतिभाष्य क्रोधर्तुवैषम्यशिरोभितापैः<br>
प्रजागरातिस्वपनाम्बुशीतैरवश्यया मैथुनबाष्पधूमैः<br>
संस्त्यानदोषे शिरसि प्रवृद्धो वायुः प्रतिश्यायमुदीरयेत्तु १३<br>
चयं गता मूर्धनि मारुतादयः पृथक् समस्ताश्च तथैव शोणितम्<br>
प्रकुप्यमाणा विविधैः प्रकोपणैस्ततः प्रतिश्यावकरा भवन्ति हि १४<br>
क्षवप्रवृत्तिः शिरसोऽतिपूर्णता स्तम्भोऽङ्गमर्दः परिहृष्टरोमता<br>
उपद्र वाश्चाप्यपरे पृथग्विधा नृणां प्रतिश्यायपुरःसराः स्मृताः १५<br>
आनद्धा पिहिता नासा तनुस्रावप्रसेकिनी<br>
गलताल्वोष्ठशोषश्च निस्तोदः शङ्खयोस्तथा १६<br>
क्षवप्रवृत्तिरत्यर्थं वक्त्रवैरस्यमेव च<br>
भवेत् स्वरोपघातश्च प्रतिश्यायेऽनिलात्मके १७<br>
उष्णः सपीतकः स्रावो घ्राणात् स्रवति पैत्तिके<br>
कृशोऽतिपाण्डुः संतप्तो भवेदुष्णाभिपीडितः १८<br>
सधूममग्निं सहसा वमतीव स मानवः<br>
घ्राणात् कफः कफकृतेशीतः पाण्डुः स्रवेद् बहुः<br>
शुक्लावभासः शुक्लाक्षो भवेद् गुरुशिरा नरः १९<br>
कण्ठताल्वोष्ठशिरसां कण्डूभिरभिपीडितः<br>
भूत्वा भूत्वा प्रतिश्यायो यस्याकस्मान्निवर्तते २०<br>
संपक्वो वाऽप्यपक्वो वा स सर्वप्रभवः स्मृतः<br>
प्रक्लिद्यते पुनर्नासा पुनश्च परिशुष्यति २१<br>
पुनरानह्यते वाऽपि पुनर्विव्रियते तथा<br>
निश्वासो वाऽतिदुर्गन्धो नरो गन्धान् न वेत्ति च २२<br>
एवं दुष्टप्रतिश्यायं जानीयात् कृच्छ्रसाधनम्<br>
रक्तजे तु प्रतिश्याये रक्तस्रावः प्रवर्तते २३<br>
ताम्राक्षश्च भवेज्जन्तुरुरोघातप्रपीडितः<br>
दुर्गन्धोच्छ्वासवदनो गन्धानपि न वेत्ति सः २४<br>
सर्व एव प्रतिश्याया नरस्याप्रतिकारिणः<br>
दुष्टतां यान्ति कालेन तदाऽसाध्या भवन्ति हि २५<br>
मूर्च्छन्ति चात्र कृमयः श्वेताः स्निग्धास्तथाऽणवः<br>
कृमितो यः शिरोरोगस्तुल्यं तेनास्य लक्षणम् २६<br>
बाधिर्यमान्ध्यमघ्रत्वं घोरांश्च नयनामयान्<br>
शोथाग्निसादकासांश्च क्रुद्धाः कुर्वन्ति पीनसाः २७<br>
अर्बुदं सप्तधा शोथाश्चत्वारोऽशश्चचुर्विधम्<br>
चतुर्विधं रक्तपित्तमुक्तं घ्राणेऽपि तद्विदुः २८<br>
अथ नेत्ररोगनिदानम्<br>
उष्णाभितप्तस्य जले प्रवेशाद् दूरेक्षणात् स्वप्नविपर्ययाच्च<br>
स्वेदाद्र जोधूमनिषेवणाच्च छर्देर्विघाताद्वमनातियोगात् १<br>
द्र वात्तथाऽन्नान्निशि सेविताच्च विण्मूत्रवातक्रमनिग्रहाच्च<br>
प्रसक्तसंरोदनकोप शोकाच्छिरोऽभिघातादतिमद्यपानात् २<br>
तथा ॠतूनां च विपर्ययेण क्लेशाभिघातादतिमैथुनाच्च<br>
बाष्पग्रहात् सूक्ष्मनिरीक्षणाच्च नेत्रे विकाराज्जनयन्ति दोषाः ३<br>
वातात् पित्तात् कफाद्र क्तादभिष्यन्दश्चतुर्विधः<br>
प्रायेण जायते घोरः सर्वनेत्रामयाकरः ४<br>
निस्तोदनस्तम्भनरोमहर्ष संघर्षपारुष्यशिरोऽभितापाः<br>
विशुष्कभावः शिशिराश्रुता च वाताभिपन्ने नयने भवन्ति ५<br>
दाहप्रपाकौ शिशिराभिनन्दा धूमायनं वाष्पसमुच्छ्रयश्च<br>
उष्णाश्रुता पीतकनेत्रता च पित्ताभिपन्ने नयने भवन्ति ६<br>
उष्णाभिनन्दा गुरुताऽभिशोथः कण्डूपदेहावतिशीतता च<br>
स्रावो मुहुः पिच्छिल एव चापि कफाभिपन्ने नयने भवन्ति ७<br>
ताम्राश्रुता लोहितनेत्रता च नाड्यः समन्तादतिलोहिताश्च<br>
पित्तस्य लिङ्गानि च यानि तानि रक्ताभिपन्ने नयने भवन्ति ८<br>
वृद्धैरेतैरभिष्यन्दैर्नराणाम क्रियावताम्<br>
तावन्तस्त्वधिमन्थाः स्युर्नयने तीव्रवेदनाः ९<br>
उत्पाट्यत इवात्यर्थं नेत्रं निर्मथ्यते तथा<br>
शिरसोऽध च तं विद्यादधिमन्थं स्वलक्षणैः १०<br>
हन्याद् दृष्टिं श्लैष्मिकः सप्तरात्रादधीमन्थो रक्तजः पञ्चरात्रात्<br>
यत्षड्रात्राद्वातिको वै निहन्याद् मिथ्याचारात् पैत्तिकः सद्य एव ११<br>
उदीर्णवेदनं नेत्रं रागशोथसमन्वितम्<br>
घर्षनिस्तोदशूलाश्रुयुक्तमामान्वितं विदुः १२<br>
मन्दवेदनता कण्डूः संरम्भाश्रुप्रशान्तता<br>
प्रशस्तवर्णता चाक्ष्णोः संपक्वं दोषमादिशेत् १३<br>
कण्डूपदेहाश्रुयुतः पक्वोदुम्बरसंनिभः<br>
संरम्भी पच्यते यस्तु नेत्रपाकः स शोथजः<br>
शोथहीनानि लिङ्गानि नेत्रपाके त्वशोथजे १४<br>
उपेक्षणादक्षि यदाऽधिमन्थो वातात्मकः सादयति प्रसह्य<br>
रुजाभिरुग्राभिरसाध्य एष हताधिमन्थः खलु नाम रोगः १५<br>
वारंवारं च पर्येति भ्रुवौ नेत्रे च मारुतः<br>
रुजश्च विविधास्तीव्राः स ज्ञेया वातपर्ययः १६<br>
यत् कूणितं दारुणरूक्षवर्त्म संदह्यते चाविलदर्शनं यत्<br>
सुदारुणं यत् प्रतिबोधने च शुष्काक्षिपाकोपहतं तदक्षि १७<br>
यस्यावटुः कर्णशिरोहनुस्थो मन्यागतो वाऽप्यनिलोऽन्यतो वा<br>
कुर्याद्रुजं वै भ्रुवि लोचने च तमन्यतोवातमुदाहरन्ति १८<br>
श्यावं लोहितपर्यन्तं सर्वं चाक्षि प्रपच्यते<br>
सदाहशोथं सास्रावमम्लाध्युषितमम्लतः १९<br>
आवेदना वाऽपि सवेदना वा यस्याक्षिराज्यो हि भवन्ति ताम्राः<br>
मुहुर्विरज्यन्ति च याः स तादृग्व्याधिः सिरोत्पात इति प्रदिष्टः २०<br>
मोहात्सिरोत्पात उपेक्षितस्तु जायेत रोगस्तु सिराप्रहर्षः<br>
ताम्राभमस्रंस्रवति प्रगाढं तथा न शक्नोत्यभिवीक्षितुं च २१<br>
निमग्नरूपं तु भवेद्धि कृष्णे सूच्येव विद्धं प्रतिभाति यद्वत्<br>
स्रावं स्रवेदुष्णमतीव यच्च तत् सव्रणं शुक्लमुदाहरन्ति २२<br>
दृष्टेः समीपे न भवेत्तु यच्च न चावगाढं न च संस्रवेद्धि<br>
अवेदनं वः न च युग्मशुक्लं तत् सिद्धिमायाति कदाचिदेवं २३<br>
स्यन्दात्मकं कृष्णगतं सचोषं शङ्खेन्दुकुन्दप्रतिमावभासम्<br>
वैहायसाभ्रप्रतनुप्रकाशमथाव्रणं साध्यतमं वदन्ति २४<br>
गम्भीरजातं बहुलं च शुक्लं चिरोत्थितं चापि वदन्ति कृच्छ्रम्<br>
विच्छिन्नमध्यं पिशितावृतं वा चलं सिरासूक्ष्ममदृष्टिकृच्च<br>
द्वित्वग्गतं लोहितमन्ततश्च चिरोत्थितं चापि विवर्जनीयम् २५<br>
उष्णाश्रपातः पिडका च नेत्रे यस्मिन् भवेन्मुद्गनिभं च शुक्लम्<br>
तदप्यसाध्यं प्रवदन्ति केचिदन्यच्च यत्तित्तिरिपक्षतुल्यम् २६<br>
श्वेतः समाक्रामति सर्वतो हि दोषेण यस्यासितमण्डलं च<br>
तमक्षिपाकात्ययमक्षिरोगं सर्वात्मकं वर्जयितव्यमाहुः २७<br>
अजापुरीषप्रतिमो रुजावान् सलोहितो लोहितपिच्छिलास्रः<br>
विगृह्यकृष्णं प्रचयोऽभ्युपैति तच्चाजकाजातमिति व्यवस्येत् २८<br>
प्रथमे पटले दोषा यस्य दृष्ट्यां व्यवस्थितः<br>
अव्यक्तानि स रूपाणि कदाचिदथ पश्यति २९<br>
दृष्टिर्भृशं विह्वलति द्वितीयं पटलं गते<br>
मक्षिकामशकांश्चापि जालकानि च पश्यति ३०<br>
मण्डलानि पताकांश्च मरीचीन् कुण्डलानि च<br>
परिप्लवांश्च विविधान् वर्षमभ्रं तमांसि च ३१<br>
दूरस्थानि च रूपाणि मन्यते स समीपतः<br>
समीपस्थानि दूरे च दृष्टेर्गोचरविभ्रमात् ३२<br>
यत्नवानपि चात्यर्थं सूचीपाशं न पश्यति<br>
ऊर्ध्वं पश्यति नाधस्तात्तृतीयं पटलं गते ३३<br>
महान्त्यपि च रूपाणि च्छादितानीव चाम्बरैः<br>
कर्णनासाक्षिहीनानि विकृतानीव पश्यति ३४<br>
यथादोषं च रज्येत दृष्टिर्दोषे बलीयसि<br>
अधःस्थिते समीपस्थं दूरस्थं चोपरिस्थिते ३५<br>
पार्श्वस्थिते तथा दोषे पार्श्वस्थं नैव पश्यति<br>
समन्ततः स्थिते दोषे संकुलानीव पश्यति ३६<br>
दृष्टिमध्यस्थिते दोषे महद्ध्रस्वं च पश्यति<br>
द्विधा स्थिते द्विधा पश्येद् वहुधा चानवस्थिते ३७<br>
दोषे दृष्ट्याश्रिते तिर्यक् स एकं मन्यतो द्विधा<br>
तिमिराख्यः स वै दोषश्चतुर्थं पटलं गतः ३८<br>
रुणद्धि सर्वतो दृष्टिं लिङ्गनाशमतः परम्<br>
अस्मिन्नपि तमोभूते नातिरूढे महागदे ३९<br>
चन्द्रा दित्यौ सनक्षत्रावन्तरीक्षे च विद्युतः<br>
निर्मलानि च तेजांसि भ्राजिष्णून्यथ पश्यति ४०<br>
स एव लिङ्गनाशस्तु नीलिका काचसंज्ञितः<br>
वातेन चापि रूपाणि भ्रमन्तीव च पश्यति ४१<br>
आविलान्यरुणाभानि व्याविद्धानीव मानवः<br>
पित्तेनादित्यखद्योतशक्रचापतडिद्गुणान् ४२<br>
नृत्यतश्चैव शिखिनः सर्वं नीलं च पश्यति<br>
कफेन पश्येद्रू पाणि स्निग्धानि च सितानि च ४३<br>
पश्येदसूक्ष्माण्यत्यर्थं व्यभ्रमेवाभ्रसंप्लवम्<br>
सलिलप्लावितानीव परिजाड्यानि मानवः<br>
पश्येद्र क्तेन रक्तानि तमांसि विविधानि च ४४<br>
स सितान्यपि कृष्णानि पीतान्यपि च मानवः<br>
सन्निपातेन चित्राणि विप्लुतानीव पश्यति ४५<br>
वहुधा च द्विधा चापि सर्वाण्येव समन्ततः<br>
हीनाधिकाङ्गान्यपि तु ज्योतींष्यपि च भूयसा ४६<br>
पित्तं कुर्यात् परिम्लायि मूर्च्छितं पित्ततेजसा<br>
पीता दिशस्तु खद्योतान् भास्करं चापि पश्यति ४७<br>
विकीर्यमाणान् खद्योतैर्वृक्षांस्तेजोभिरेव वा<br>
वक्ष्यामि षड्विधं रागैलिङ्गनाशमतः परम् ४८<br>
रागोऽरुणो मारुतजः प्रदिप्तो म्लायी च नीलश्च तथैव पित्तात्<br>
कफात् सितः शोणितजः सरक्तः समस्तदोषप्रभवो विचित्रः ४९<br>
अरुणं मण्डलं दृष्ट्यां स्थूलकाचारुणप्रभम्<br>
परिम्लायिनि रोगे स्यान्म्लायि नीलं च मण्डलम् ५०<br>
दोषक्षयात् स्वयं तत्र कदाचित् स्यात्तु दर्शनम्<br>
अरुणं मण्डलं वाताच्चञ्चलं परुषं तथा ५१<br>
पित्तान्मण्डलमानीलं कांस्याभं पीतमेव च<br>
श्लेष्मणा बहुलं पीतं शङ्खकुन्देन्दुपाण्डुरम् ५२<br>
चलत्पद्मपलाशस्थः शुक्लो बिन्दुरिवाम्भसः<br>
भृज्यमाने च नयने मण्डलं तद्विसर्पति ५३<br>
प्रवालपद्मपत्राभं मण्डलं शोणितात्मकम्<br>
दृष्टिरागो भवेच्चित्रो लिङ्गनाशे त्रिदोषजे<br>
यथास्वं दोषलिङ्गानि सर्वेष्वेव भवन्ति हि ५४<br>
षड् लिङ्गनाशः षडिमे च रोगा दृष्ठ्याश्रयाः षट् च षडेव वाच्याः<br>
पित्तेन दुष्टेन सदा तु दृष्टिः पीतः भवेद्यस्य नरस्य किञ्चित् ५५<br>
पीतानि रूपाणि च तेन पश्येत् स वै नरः पित्तविदग्धदृष्टिः<br>
प्राप्ते तृतीयं पटलं तु दोषे दिवा न पश्येन्निशि चेक्षते सः ५६<br>
रात्रौ च शीतानुगृहीतदृष्टिः पित्ताल्पभावादपि तानि पश्येत्<br>
तथा नरः श्लेष्मविदग्धदृष्टिस्तान्येव शुक्लानि तु मन्यते सः ५७<br>
त्रिषु स्थितोऽल्प पटलेषु दोषो नक्तान्ध्यमापादयति प्रसह्य<br>
दिवा स सूर्यानुगृहीतदृष्टिः पश्येत्तु रूपाणि कफोल्पभावात् ५८<br>
शोकज्वरायासशिरोभितापैरभ्याहता यस्य नरस्य दृष्टिः<br>
धूम्रांस्तथा पश्यति सर्वभावात् स धूमदर्शीति नरः प्रदिष्टः ५९<br>
यो ह्रस्वजाड्यो दिवसेषु कृच्छ्राद्ध्रस्वानि रूपाणि च तेन पश्येत्<br>
विद्योतते यस्य नरस्य दृष्टिर्दोषाभिपन्ना नकुलस्य यद्वत् ६०<br>
चित्राणि रूपाणि दिवा स पश्येत् स वै विकारो नकुलान्ध्यसंज्ञः<br>
दृष्टिर्विरूपा श्वसनोपसृष्टा संकोचमभ्यन्तरतस्तु याति ६१<br>
रुजावगाढा च तमक्षिरोगं गम्भीरिकेति प्रवदन्ति तज्ज्ञाः<br>
वाह्यौ पुनर्द्वाविह संप्रदिष्टौ निमित्ततश्चाप्यनिमित्ततश्च ६२<br>
निमित्ततस्तत्र शिरोऽभितापाज्ज्ञेयस्त्वभिष्यन्दनिदर्शनः सः<br>
सुरर्षिगन्धर्वमहोरगाणां संदर्शनेनापि च भास्करस्य ६३<br>
हन्येत दृष्टिर्मनुजस्य यस्य स लिङ्गनाशस्त्वनिमित्तसंज्ञः<br>
तत्राक्षि विस्पष्टमिवावभाति वैडूर्यवर्णा विमला च दृष्टिः ६४<br>
प्रस्तार्यर्म तनु स्तीर्णं श्यावं रक्तनिभं सिते<br>
सश्वेतं मृदु शुक्लार्म शुक्ले तद्वर्धते चिरात् ६५<br>
पद्माभं मृदु रक्तार्म यन्मांसं चीयते सिते<br>
पृथु मृद्वधिमांसार्म बहलं च यकृन्निभम्<br>
स्थिरं प्रस्तारि मांसाढ्यं शुष्कं स्नाय्वर्म पञ्चमम् ६६<br>
श्यावाः स्यु पिशितनिभाश्च बिन्दवो ये<br>
शुक्त्याभाः सितनियताः स शुक्तिसंज्ञः<br>
एको यः शशरुधिरोपमश्च बिन्दुः<br>
शुक्लस्थो भवति तमर्जुनं वदन्ति ६७<br>
श्लेष्ममारुतकोपेन शुक्ले पिष्टं समुन्नतम्<br>
पिष्टवत् पिष्टकं विद्धि मलाक्तादर्शसन्निभम् ६८<br>
जालाभः कठिनसिरो महान् सरक्तः<br>
संतानः स्मृत इह जालसंज्ञितस्तु<br>
शुक्लस्थाः सितपिडकाः सिरावृता या<br>
स्ता ब्रूयादसितसमीपजाः सिराजाः<br>
कांस्याभोऽमृदुरथ वारिबिन्दुकल्पो<br>
विज्ञेयो नयनसिते बलाससंज्ञः ६९<br>
पक्वः शोथः सन्धिजो यः सतोदः स्रवेत पूयं पूति पूयालसाख्यः<br>
ग्रन्थिर्नाल्पो दृष्टिसन्धावपाकी कण्डूप्रायो नीरुजस्तूपनाहः ७०<br>
गत्वा सन्धीनश्रुमार्गेण दोषाः कुर्युः स्रावाँ ल्लक्षणैः स्वैरुपेतान्<br>
तं हि स्रावं नेत्रनाडीति चैके तस्या लिङ्गं कीर्त्तयिष्ये चतुर्धा ७१<br>
पाकात् सन्धौ संस्रवेद्यस्तु पूयं पूयास्रावोऽसौ गदः सर्वजस्तु<br>
श्वेतं सान्द्रं पिच्छिलं यः स्रवेत्तु श्लेष्मस्रावोऽसौ विकारो मतस्तु ७२<br>
रक्तश्रावः शोणितोत्थो विकारः स्रवेद् दुष्टं तत्र रक्तं प्रभूतम्<br>
हरिद्रा भं पीतमुष्णं जलाभं पित्तात्स्रावः संस्रवेत् सन्धिमध्यात् ७३<br>
ताम्रा तन्वी दाहशूलोपपन्ना रक्ताज्ज्ञेया पर्वणी वृत्तशोथा<br>
जाता सन्धौ कृष्ण शुक्लेऽलजी स्यात्तस्मिन्नेव ख्यापिता पूर्वलिङ्गैः ७४<br>
क्रिमिग्रन्थिर्वर्त्मनः पक्ष्मणश्च कण्डूं कुर्युः क्रिमयः सन्धिजाताः<br>
नानारूपा वर्त्मशुक्लान्तसन्धौ चरन्त्यन्तर्लोचनं दूषयन्तः ७५<br>
अभ्यन्तरमुखी ताम्रा बाह्यतो वर्त्मनश्च या<br>
सोत्सङ्गोत्सङ्गपिडका सर्वजा स्थूलकण्डुरा ७६<br>
वर्त्मान्ते पिडका ध्माता भिद्यन्ते च स्रवन्ति च<br>
कुम्भीकाबीजप्रतिमाः कुम्भीकाः सन्निपातजाः ७७<br>
स्राविण्यः कण्डुरा गुर्व्यो रक्तसर्षपसंनिभाः<br>
रुजावत्यश्च पिडकाः पोथक्य इति कीर्तिताः ७८<br>
पिडका या खरा स्थूला सूक्ष्माभिरभिसंवृता<br>
वर्त्मस्था शर्करा नाम स रोगो वर्त्मदूषकः ७९<br>
एर्वारुबीजप्रतिमाः पिडका मन्दवेदनाः<br>
श्लक्ष्णाः खराश्च वर्त्मस्थास्तदर्शोवर्त्म कीर्त्यते ८०<br>
दीर्घाङ्कुरः खरः स्तब्धो दारुणोऽभ्यन्तरोद्भवः<br>
व्याधिरेषोऽभिविख्यातः शुष्कार्शो नाम नामतः ८१<br>
दाहतोदवती ताम्रा पिडका वर्त्मसंभवा<br>
मृद्वी मन्दरुजा सूक्ष्मा ज्ञेया साऽञ्जननामिका ८२<br>
वर्त्मोपचीयते यस्य पिडकाभिः समन्ततः<br>
सवर्णाभिः स्थिराभिश्च विद्याद्बहुलवर्त्म तत् ८३<br>
कण्डूमताऽल्पतोदेन वर्त्मशोथेन यो नरः<br>
न सः संछादयेदक्षि यत्रासौ वर्त्मबन्धकः ८४<br>
मृद्वल्पवेदनं ताम्रं मद्वर्त्म सममेव च<br>
अकस्माच्च भवेद्र क्तं क्लिष्टवर्मेति तद्विदुः ८५<br>
क्लिष्टं पुनः पित्तयुतं शोणितं विदहेद्यदा<br>
ततः क्लिन्नत्वमापन्नमुच्यते वर्त्मकर्दमः ८६<br>
यद्वर्त्म बाह्यतोऽन्तश्च श्यावं शूनं सवेदनम्<br>
तदाहुःश्याववर्त्मेति वर्त्मरोगविशारदाः ८७<br>
अरुजं बाह्यतः शूनं वर्त्म यस्य नरस्य हि<br>
प्रक्लिन्नवर्त्म तद्विद्यात् क्लिन्नमत्यर्थमन्ततः ८८<br>
यस्य धौतान्यधौतानि संबध्यन्ते पुनः पुनः<br>
वर्त्मान्यपरिपक्कानि विद्यादक्लिन्नवर्त्म तत् ८९<br>
विमुक्तसन्धि निश्चेष्टं वर्त्म यस्य न मील्यते<br>
एतद्वातहतं वर्त्म जानीयादक्षिचिन्तकः ९०<br>
वर्त्मान्तरस्थं विषमं ग्रन्थिभूतमवेदनम्<br>
आचक्षीतार्बुदमिति सरक्तमविलम्बितम् ९१<br>
निमेषिणीः सिरा वायुः प्रविष्टः सन्धिसंश्रयाः<br>
प्रचालयति वर्त्मानि निमेषं नाम तद्विदुः ९२<br>
यः स्थितो वर्त्ममध्ये तु लोहितो मृदुरङ्कुरः<br>
तद्र क्तजं शोणितार्शश्छिन्नं छिन्नं प्रवर्धते ९३<br>
अपाकी कठिनाः स्थूलो ग्रन्थिर्वर्त्मभवोऽरुजः<br>
लगणो नाम स व्याधिर्लिङ्गतः परिकीर्तितः ९४<br>
त्रयो दोषा बहिःशोथं कुर्युश्छिद्रा णि वर्त्मनोः<br>
प्रस्रवन्त्यन्तरुदकं बिसवद्विसवर्त्म तत् ९५<br>
वाताद्या वर्त्मसंकोचं जनयन्ति मला यदा<br>
तदा द्र ष्टुं न शक्नोति कुञ्चनं नाम तद्विदुः ९६<br>
प्रचलितानि वातेन पक्ष्माण्यक्षि विशन्ति हि<br>
घृष्यन्त्यक्षि मुहुस्तानि संरम्भं जलयन्ति च ९७<br>
असिते सितभागे च मूलकोषात् पतन्त्यपि<br>
पक्ष्मकोपः स विज्ञेयो व्याधिः परमदारुणः ९८<br>
वर्त्मपक्ष्माशयगतं पित्तं रोमाणि शातयेत्<br>
कण्डूं दाहं च कुरुते पक्ष्मशातं तमादिशेत् ९९<br>
नव सन्ध्याश्रयास्तेषु वर्त्मजास्त्वेकविंशतिः<br>
शुक्लभागे दशैकश्च चत्वारः कृष्णभागजाः १<br>
सर्वाश्रयाः सप्तदश दृष्टिजा द्वादशैव तु<br>
बाह्यजौ द्वौ समाख्यातौ रोगौ परमदारुणौ २<br>
अथ शिरोरोगनिदानम्<br>
शिरोरोगास्तु जायन्ते वातपित्तकफैस्त्रिभिः<br>
सन्निपातेन रक्तेन क्षयेण क्रिमिभिस्तथा<br>
सूर्यावर्तानन्तवातार्धाव भेदकशङ्खकैः १<br>
यस्यानिमित्तं शिरसो रुजश्च भवन्ति तीव्रा निशि चातिमात्रम्<br>
बन्धोपतापैः प्रशमश्च यत्र शिरोऽभितापः स समीरणेन २<br>
यस्योष्णमङ्गारचितं यथैव भवेच्छिरो धूप्यति चाक्षिनासम्<br>
शीतेन रात्रौ च भवेच्छमश्च शिरोऽभितापः स तु पित्तकोपात् ३<br>
शिरो भवेद्यस्य कफोपदिग्धं गुरु प्रतिष्टब्धमथो हिमं च<br>
शूनाक्षिकूटं वदनं च यस्य शिरोऽभितापः स कफप्रकोपात् ४<br>
शिरोऽभितापे त्रितयप्रवृत्ते सर्वाणि लिङ्गानि समुद्भवन्ति<br>
रक्तात्मकः पित्तसमानलिङ्गः स्पर्शासहत्वं शिरसो भवेच्च ५<br>
असृग्वसाश्लेष्मसमीरणानां शिरोगतानामिह संक्षयेण<br>
क्षयप्रवृत्तः शिरसोऽभितापः कष्टो भवेदुग्ररुजोऽतिमात्रम्<br>
संस्वेदनच्छर्दनधूमनस्यैरसृग्विमोक्षैश्च विवृद्धिमेति ६<br>
निस्तुद्यते यस्य शिरोऽतिमात्रं संभक्ष्यमाणं स्फुरतीव चान्तः<br>
घ्राणाच्च गच्छेत् सलिलं सपूयं शिरोभितापः क्रिमिभिः स घोरः ७<br>
सूर्योदयं या प्रति मन्दमन्दमक्षिभ्रुवंरुक् समुपैति गाढा<br>
विवर्धते चांशुमता सहैव सूर्यापवृत्तौ विनिवर्तते च<br>
सर्वात्मकं कष्टतमं विकारं सूर्यापवर्तं तमुदाहरन्ति ८<br>
दोषास्तु दुष्टास्त्रय एव मन्यां संपीड्य घाटासु रुजां सुतीव्राम्<br>
कुर्वन्ति योऽक्षिभ्रुवि शङ्खदेशे स्थितिं करोत्याशु विशेषतस्तु ९<br>
गण्डस्य पार्श्वे तु करोति कम्पं हनुग्रहं लोचनजांश्च रोगान्<br>
अनन्तवातं तमुदाहरन्ति दोषत्रयोत्थं शिरसो विकारम् १०<br>
रूक्षाशनात्यध्यशन प्राग्वातावश्यमैथुनैः<br>
वेगसंधारणायासव्यायामैः कुपितोऽनिलः ११<br>
केवलः सकफो वाऽध गृहीत्वा शिरसो बली<br>
मन्याभ्रूशङ्खकर्णाक्षिललाटार्धेऽतिवेदनाम् १२<br>
शस्त्रारणिनिभां कुर्यात्तीव्रां सोऽधावभेदकः<br>
नयनं वाऽथवा श्रोत्रमतिवृद्धो विनाशयेत् १३<br>
रक्तपित्तानिला दुष्टाः शङ्खदेशे विमूर्च्छिताः<br>
तीव्ररुग्दाहरागं हि शोथं कुर्वन्ति दारुणम् १४<br>
स शिरो विषवद्वेगी निरुध्याशु गलं तथा<br>
त्रिरात्राज्जीवितं हन्ति शङ्खको नामतः परम्<br>
त्र्यहाज्जीवति भैषज्यं प्रत्याख्याय समाचरेत् १५<br>
अथासृग्दरनिदानम्<br>
विरुद्धमद्याध्यशनादजीर्णाद् गर्भप्रपातादतिमैथुनाच्च<br>
यानाध्वशोकादतिकर्षणाच्च भाराभिघाताच्छयनाद्दिवा च<br>
तं श्लेष्मपित्तानिलसंनिपातैश्चतुष्प्रकारं प्रदरं वदन्ति १<br>
असृग्दरं भवेत् सर्वं साङ्गमर्दं सवेदनम्<br>
तस्यातिवृत्तौ दौर्वल्यं भ्रमो मूर्च्छा मदस्तृषा<br>
दाहः प्रलापः पाण्डुत्वं तन्द्रा रोगाश्च वातजाः २<br>
आमं सपिच्छाप्रतिमं सपाण्डु पुलाकतोयप्रतिमं कफात्तु<br>
सपीतनीलासितरक्तमुष्णं पित्तार्तियुक्तं भृशवेगि पित्तात् ३<br>
रूक्षारुणं फेनिलमल्पमल्पं वातार्तिवातात् पिशितोदकाभम्<br>
सक्षौद्र सर्पिर्हरितालवर्णं मज्जप्रकाशं कुणपं त्रिदोषात् ४<br>
तं चाप्यसाध्यं प्रवदन्ति तज्ज्ञा न तत्र कुर्वीत भिषक् चिकित्साम्<br>
शश्वत् स्रवन्तीमास्रावं तृष्णादाहज्वरान्विताम्<br>
क्षीणरक्तां दुर्बलां च तामसाध्यां विनिर्दिशेत् ५<br>
मासान्निष्पिच्छदाहार्ति पञ्चरात्रानुबन्धि च<br>
नैवातिबहुलात्यल्पमार्तवं शुद्धमादिशेत् ६<br>
शशासृक्प्रतिमं यच्च यद्वा लाक्षारसोपमम्<br>
तदार्तवं प्रशंसन्ति यच्चाप्सु न विरज्यते ७<br>
अथ योनिव्यापन्निदानम्<br>
विंशतिर्व्यापदो योनौ निर्दिष्टा रोगसंग्रहे<br>
मिथ्याचारेण ताः स्त्रीणां प्रदुष्टेनार्तवेन च १<br>
जायन्ते बीजदोषाच्च दैवाच्च शृणु ताः पृथक्<br>
सा फेनिलमुदावर्ता रजः कृच्छ्रेण मुञ्चति २<br>
वन्ध्यां नष्टार्तवां विद्याद्विप्लुतां नित्यवेदनाम्<br>
परिप्लुतायां भवति ग्राम्यधर्मेण रुग्भृशम् ३<br>
वातला कर्कशा स्तब्धा शूलनिस्तोदपीडिता<br>
चतसृष्वपि चाद्यासु भवन्त्यनिलवेदनाः ४<br>
सदाहं क्षीयते रक्तं यस्यां सा लोहितक्षया<br>
सवातमुद्गिरेद्वीजं वामिनी रजसा युतम् ५<br>
प्रस्रंसिनी स्रंसते च क्षोभिता दुष्प्रजायिनी<br>
स्थितं स्थितं हन्ति गर्भं पुत्रघ्नी रक्तसंक्षयात् ६<br>
अत्यर्थं पित्तला योनिर्दाहपाकज्वरान्विता<br>
चतसृष्वपि चाद्यासु पित्तलिङ्गोच्छ्रयो भवेत् ७<br>
अत्यानन्दा न सन्तोषं ग्राम्यधर्मेण गच्छति<br>
कर्णिन्यां कर्णिका योनौश्लेष्मासृग्भ्यां प्रजायते ८<br>
मैथुनेऽचरणा पूर्वं पुरुषादतिरिच्यते<br>
बहुशश्चातिचरणा तयोर्बीजं न विन्दति ९<br>
श्लेष्मला पिच्छिला योनिः कण्डूग्रस्ताऽतिशीतला<br>
चतसृष्वपि चाद्यासु श्लेष्मलिङ्गोच्छ्रयो भवेत् १०<br>
अनार्तवाऽस्तनी षण्डी खरस्पर्शा च मैथुने<br>
अतिकायगृहीतायास्तरुण्यास्त्वण्डली भवेत् ११<br>
विवृता च महायोनिः सूचीवक्त्राऽतिसंवृता<br>
सर्वलिङ्गसमुत्थाना सर्वदोषप्रकोपजा १२<br>
चतसृष्वपि चाद्यासु सर्वलिङ्गोच्छ्रयो भवेत्<br>
पञ्चासाध्या भवन्तीह योनयः सर्वदोषजाः १३<br>
अथ योनिकन्दनिदानम्<br>
दिवास्वप्नादतिक्रोधाद् व्यायामादतिमैथुनात्<br>
क्षताच्च नखदन्ताद्यैर्वाताद्याः कुपिता यदा १<br>
पूयशोणितसंकाशं निकुचाकृतिसंनिभम्<br>
जनयन्ति यदा योनौ नाम्ना कन्दः स योनिजः २<br>
रूक्षं विवर्णं स्फुटितं वातिकं तं विनिर्दिशेत्<br>
दाहरागज्वरयुतं विद्यात् पित्तात्मकं तु तम् ३<br>
नीलपुष्पप्रतीकाशं कण्डूमन्तं कफात्मकम्<br>
सर्वलिङ्गसमायुक्तं सन्निपातात्मकं विदुः ४<br>
अथ मूढगर्भनिदाम्<br>
भयाभिघातात्तीक्ष्णोष्णपानाशननिषेवणात्<br>
गर्भे पतति रक्तस्य सशूलं दर्शनं भवेत् १<br>
आचतुर्थात्ततो मासात्प्रस्रवेद्गर्भविद्र वः<br>
ततः स्थिरशरीरस्य पातः पञ्चमषष्ठयोः २<br>
गर्भोऽभिघातविषमाशनपीडनाद्यैः पक्वं द्रुमादिव फलं पतति क्षणेन<br>
मूढः करोति पवनः खलु मूढगर्भं शूलं च योनिजठरादिषु मूत्रसङ्गम् ३<br>
भुग्नोऽनिलेन विगुणेन ततः स गर्भः संख्यामतीत्य बहुधा समुपैति योनिम्<br>
द्वारं निरुध्य शिरसा जठरेणकश्चित् कश्चिच्छरीरपरिवर्तितकुब्जदेहः ४<br>
एकेन कश्चिदपरस्तु भुजद्वयेन तिर्यग्गतो भवति कश्चिदवाङ्मुखोऽन्य<br>
पार्श्वापवृत्तगतिरेति तथैव कश्चिदित्यष्टधा गतिरियं अपरा चतुर्था ५<br>
संकीलकः प्रतिखुरः परिघोऽथ बीजस्तेषूर्ध्वबाहुचरणैः शिरसा च योनिम्<br>
सङ्गी च यो भवति कीलकवत् स कीलो दृश्यैः खुरैः प्रतिखुरं स हि कायुसङ्गी<br>
गच्छेद्भुजद्वयशिराः स च बीजकाख्यो योनौ स्थितः स परिघेण तुल्यः ६<br>
अपविद्धशिरां या तु शीताङ्गी निरपत्रपा<br>
नीलोद्गतसिरा हन्ति सा गर्भं स च तां तथा ७<br>
गर्भास्पन्दनमावीनां प्रणाशः श्यावपाण्डुता<br>
भवेदुच्छ्वासपूतित्वं शूनताऽन्तर्मृते शिशौ ८<br>
मानसागन्तुभिर्मातुरुपतापैः प्रपीडितः<br>
गर्भो व्यापद्यते कुक्षौ व्याधिभिश्च निपीडितः ९<br>
योनिसंवरणं सङ्गः कुक्षौ मक्कल्ल एव च<br>
हन्युः स्त्रियं मूढगर्भा यथोक्ताश्चाप्युपद्र वाः १०<br>
वायुः प्रकुपितः कुर्यात् संरुध्य रुधिरं स्रुतम्<br>
सूताया हृच्छिरोबस्तिशूलं मक्कल्लसंज्ञकम् १<br>
अथ सूतिकारोगनिदाम्<br>
अङ्गमर्दो ज्वरः कम्पः पिपासा गुरुगात्रता<br>
शोथः शूलातिसारौ च सूतिकारोगलक्षणम् १<br>
मिथ्योपचारात् संक्लेशाद्विषमाजीर्णभोजनात्<br>
सूतिकायाश्च ये रोगा जायन्ते दारुणास्तु ते २<br>
ज्वरातीसारशोथाश्च शूलानाहवलक्षयाः<br>
तन्द्रा रुचिप्रसेकाद्याः कफवातामयोद्भवाः ३<br>
कृच्छ्रसाध्या हि ते रोगाः क्षीणमांसबलाग्नितः<br>
ते सर्वे सूतिकानाम्ना रोगास्ते चाप्युपद्र वाः ४<br>
अथ स्तनरोगनिदानम्<br>
सक्षीरौ वाऽप्यदुग्धौ वा प्राप्य दोषः स्तनौ स्त्रियाः<br>
प्रदूष्य मांसरुधिरं स्तनरोगाय कल्पते १<br>
पञ्चानामपि तेषां हि रक्तजं विद्र धिं विना<br>
लक्षणानि समानानि बाह्यविद्र धिलक्षणैः २<br>
अथ स्तन्यदुष्टिनिदानम्<br>
विशस्तेष्वपि गात्रेषु यथा शुक्रं न दृश्यते<br>
सर्वदेहाश्रितत्वाच्च शुक्रलक्षणमुच्यते १<br>
तदेव चेष्टयुवतेर्दर्शनात्स्मरणादपि<br>
शब्दसंश्रवणात्स्पर्शात्संहर्षाच्च प्रवर्तते २<br>
सुप्रसन्नं मनस्तत्र हर्षणे हेतुरुच्यते<br>
आहाररसयोनित्वादेवं स्तन्यमपि स्त्रियः ३<br>
तदेवापत्यसंस्पर्शाद्दर्शनात्स्मरणादपि<br>
ग्रहणाच्च शरीरस्य शुक्रवत्संप्रर्वते<br>
स्नेहो निरन्तरस्तत्र प्रस्रवे हेतुरुच्यते ४<br>
गुरुभिर्विविधैरन्नैर्दुष्टैर्दोषैः प्रदूषितम्<br>
क्षीरं मातुः कुमारस्य नानारोगाय कल्पते ५<br>
कषायं सलिलप्लावि स्तन्यं मारुतदूषितम्<br>
कट्वम्ललवणं पीतराजीमत् पित्तसंज्ञितम् ६<br>
कफदुष्टं घनं तोये निमज्जति सपिच्छलम्<br>
द्विलिङ्गं द्वन्द्वजं विद्यात् सर्वलिङ्गं त्रिदोषजम् ७<br>
अदुष्टं चाम्बुनिक्षिप्तमेकीभवति पाण्डुरम्<br>
मधुरं चाविवर्णं च प्रसन्नं तत् प्रशस्यते ८<br>
अथ बालरोगनिदानम्<br>
वातदुष्टं शिशुः स्तन्यं पिबन् वातगदातुरः<br>
क्षामस्वरः कृशाङ्गः स्याद् बद्धविण्मूत्रमारुतः १<br>
स्विन्नो भिन्नमलो बालः कामलापित्तरोगवान्<br>
तृष्णालुरुष्णसर्वाङ्गः पित्तदुष्टं पयः पिबन् २<br>
कफदुष्टं पिबन् क्षीरं लालालुः श्लेष्मरोगवान्<br>
निद्रा न्वितो जडः शूनवक्त्राक्षश्छर्दनः शिशुः ३<br>
द्वन्द्वजे द्वन्द्वजं रूपं सर्वजे सर्वलक्षणम्<br>
शिशोस्तीव्रामतीव्रां च रोदनाल्लक्षयेद्रुजम् ४<br>
स यं स्पृशेद् भृशं देशं यत्र च स्पर्शनाक्षमः<br>
तत्र विद्याद्रुजं मूर्ध्नि रुजं चाक्षिनिमीलनात् ५<br>
कोष्ठे विबन्धवमथुस्तनदंशान्त्रकूजनैः<br>
आध्मानपृष्ठनमनजठरोन्नटनैरपि ६<br>
बस्तो गुह्ये च विण्मूत्रसंगत्रासदिगीक्षणैः<br>
स्रोतांस्यङ्गानि सन्धींश्च पश्येद्यत्नान्मुहुर्मुहुः ७<br>
कुकूणकः क्षीरदोषाच्छिशूनामक्षिवर्त्मनि<br>
जायते तेन तन्नेत्रं कण्डुरं च स्रवेन्मुहुः ८<br>
शिशुः कुर्याल्ललाटाक्षिकूटनासावघर्षणम्<br>
शक्तो नार्कप्रभां द्र ष्टुं न वर्त्मोन्मीलनक्षमः ९<br>
मातुः कुमारो गर्भिण्याः स्तन्यं प्रायः पिबन्नपि<br>
कासाग्निसादवमथु तन्द्रा कार्श्यारुचिभ्रमैः<br>
युज्यते कोष्ठवृद्ध्या च तमाहुः पारिगर्भिकम्<br>
रोगं परिभवाख्यं च युञ्ज्यात्तत्राग्निदीपनम् ११<br>
तालुमांसे कफः क्रुद्धःकुरुते तालुकण्टकम्<br>
तेन तालुप्रदेशस्य निम्नता मूर्ध्नि जायते १२<br>
तालुपातः स्तनद्वेषः कृच्छ्रात् पानं शकृद्द्र वम्<br>
तृडक्षिकण्ठास्यरुजा ग्रीवादुर्धरता वमिः १३<br>
विसर्पस्तु शिशोः प्राणनाशनो बस्तिशीर्षजः<br>
पद्मवर्णो महापद्मनामा दोषत्रयोद्भवः १४<br>
शङ्खाभ्यां हृदयं याति हृदयाद्वा गुदं व्रजेत्<br>
क्षुद्र रोगे च कथिते त्वजगल्ल्यहिपूतने १५<br>
ज्वराद्या व्याधयः सर्वे महतां ये पुरेरिताः<br>
बालदेहेऽपि ते तद्वद्विज्ञेयाः कुशलैः सदा १६<br>
क्षणादुद्विजते बालः क्षणात् त्रस्यति रोदिति<br>
नखैर्दन्तैर्दारयति धात्रीमात्मानमेव वा १७<br>
ऊर्ध्वं निरीक्षते दन्तान् खादेत् कूजति जृम्भते<br>
भुवौ क्षिपति दन्तौष्ठं फेनं वमति चासकृत् १८<br>
क्षामोऽति निशि जागर्ति शूनाक्षो भिन्नविट्स्वरः<br>
मांसशोणितगन्धिश्च न चाश्नाति यथा पुरा १९<br>
सामान्यं ग्रहजुष्टानां लक्षणं समुदाहृतम्<br>
एकनेत्रस्य गात्रस्यस्रावः स्पन्दनकम्पनम् २०<br>
ऊर्ध्वं दृष्ट्या निरीक्षेत वक्रास्यो रक्तगन्धिकः<br>
दन्तान् खादति वित्रस्तः स्तन्यं नैवाभिनन्दति २१<br>
स्कन्दग्रहगृहीतानां रोदनं चाल्पमेव च<br>
नष्टसंज्ञो वमेत् फेनं संज्ञावानतिरोदिति<br>
पूयशोणितगन्धित्वं स्कन्दापस्मारलक्षणम् २२<br>
स्रस्ताङ्गो भयचकितो विहङ्गगन्धिः<br>
सास्रावव्रणपरिपीडितः समन्तात्<br>
स्फोटैश्च प्रचिततनुः सदाहपाकै<br>
र्विज्ञेयो भवति शिशुः क्षतः शकुन्या २३<br>
व्रणैः स्फोटैश्चितं गात्रं पङ्कगन्धं स्रवेदसृक्<br>
भिन्नवर्चा ज्वरी दाही रेवतीग्रहलक्षणम् २४<br>
अतीसारो ज्वरस्तृष्णा तिर्यक्प्रेक्षणरोदनम्<br>
नष्टनिद्र स्तथोद्विग्नो ग्रस्तः पूतनया शिशुः २५<br>
छर्दिः कासो ज्वरस्तृष्णा वसागन्धोऽतिरोदनम्<br>
स्तन्यद्वेषोऽतिसारश्च अन्धपूतनया भवेत् २६<br>
वेपते कासते क्षीणो नेत्ररोगो विगन्धिता<br>
छर्द्यतीसारयुक्तश्च शीतपूतनया शिशुः २७<br>
प्रसन्नवर्णवदनः सिराभिरभिसंवृतः<br>
मूत्रगन्धी च बह्वाशी मुखमण्डिकया भवेत् २८<br>
छर्दिस्पस्यिन्दिनकण्ठास्यशोषमूर्च्छाविगन्धिताः<br>
ऊर्ध्वं पश्येद्दशेद्दन्तान् नैगमेषग्रहं वदेत् २९<br>
प्रस्तब्धाक्षः स्तनद्वेषी मुह्यते चानिशं मुहुः<br>
तं बालमचिराद्धन्ति ग्रहः संपूर्णलक्षणः ३०<br>
अथ विषरोगनिदानम्<br>
स्थावरं जङ्गमं चैव द्विविधं विषमुच्यते<br>
मूलाद्यात्मकमाद्यं स्यात् परं सर्पादिसंभवम् १<br>
निद्रां तन्द्रां क्लमं दाहमपाकं लोमहर्षणम्<br>
शोथं चैवातिसारं च जङ्गमं कुरुते विषम् २<br>
स्थावरं च ज्वरं हिक्कां दन्तहर्षं गलग्रहम्<br>
फेनच्छर्द्यरुचिश्वासं मूर्च्छा च कुरुते भृशम् ३<br>
इङ्गितज्ञो मनुष्याणां वाक्चेष्टामुखवैकृतैः<br>
जानीयाद्विषदातारमेभिर्लिङ्गैश्च बुद्धिमान् ४<br>
न ददात्युत्तरं पृष्टो विवक्षुर्मोहमेति च<br>
अपार्थं बहु संकीर्णं भाषते चापि मूढवत् ५<br>
हसत्यकस्मात् स्फोटयत्यङ्गुलीर्विलिखेन्महीम्<br>
वेपथुश्चास्य भवति त्रस्तश्चान्योन्यमीक्षते ६<br>
विवर्णवक्त्रो ध्यामश्च नखैः किञ्चिच्छिनत्त्यपि<br>
आलभेतासनं दीनः करेण च शिरोरुहम् ७<br>
वर्तते विपरीतं च विषदाता विचेतनः<br>
उद्वेष्टनं मूलविषैः प्रलापो मोह एव च ८<br>
जृम्भणं वेपनं श्वासो मोहः पत्रविषेण तु<br>
मुष्कशोथः फलविषैर्दाहोऽन्नद्वेष एव च ९<br>
भवेत् पुष्पविषैश्छर्दिराध्मानं श्वास एव च<br>
त्वक्सारनिर्यासविषैरुपयुक्तैर्भवन्ति हि १०<br>
आस्यदौर्गन्ध्यपा रुष्यशिरोरुक्कफसंस्रवाः<br>
फेनागमः क्षीरविषैर्विड्भेदो गुरुगात्रता ११<br>
हृत्पीडनं धातुविषैर्मूर्च्छा दाहश्च तालुनि<br>
प्रायेण कालघातीनि विषाण्येतानि निर्दिशेत् १२<br>
सद्यः क्षतं पच्यते यस्य जन्तोः स्रवेद्र क्तं पच्यते चाप्यभीक्ष्णम्<br>
कृष्णीभूतं क्लिन्नमत्यर्थपूति क्षतान्मांसं शीर्यते चापि यस्य १३<br>
तृष्णा मूर्च्छा ज्वरदाहौ च यस्य दिग्धाहतं तं पुरुषं व्यवस्येत्<br>
लिङ्गान्येतान्येव कुर्यादमित्रैर्व्रणे विषं यस्य दत्तं प्रमादात् १४<br>
सपीतं गृहधूमाभं पुरीषं योऽतिसार्यते<br>
फेनमुद्वमते चापि विष पीतं तमादिशेत् १५<br>
वातपित्तकफात्मानो भोगिमण्डलिराजिलाः<br>
यथाक्रमं समाख्याता द्व्यन्तरा द्वन्द्वरूपिणः १६<br>
दंशो भोगिकृतः कृष्णः सर्ववातविकारकृत्<br>
पीतो मण्डलिजः शोथो मृदुः पित्तविकारवान् १७<br>
राजिलोत्थो भवेद् दंशः स्थिरशोथश्च पिच्छिलः<br>
पाण्डुः स्निग्धोऽतिसान्द्रा सृक् सर्वश्लेष्मविकारकृत् १८<br>
अश्वत्थदेवायतनश्मशानवल्मीकसन्ध्यासु चतुष्पथेषु<br>
याम्ये च दष्टाः परिवर्जनीया ऋक्षे सिरामर्मसु ये च दष्टाः १९<br>
दर्वीकराणां विषमाशुघाति सर्वाणि चोष्णे द्विगुणीभवन्ति<br>
अजीर्णपित्तातपपीडितेषु बालेषु वृद्धेषु बुभुक्षितेषु २०<br>
क्षीणक्षते मोहिनि कुष्ठयुक्ते रूक्षेऽबले गर्भवतीषु चापि<br>
शस्त्रक्षते यस्य न रक्तमेति राज्यो लताभिश्च न संभवन्ति २१<br>
शीताभिरद्भिश्च न रोम हर्षो विषाभिभूतं परिवर्जयेत्तम्<br>
जिह्मं मुखं यस्य च केशशातो नासावसादश्च सकण्ठभङ्गः २२<br>
कृष्णः सरक्तःश्वयथुश्च दंशे हन्वोः स्थिरत्वं च विवर्जनीयः<br>
वर्तिर्घना यस्य निरेति वक्त्राद्र क्तं स्रवेदूर्ध्वमधश्च यस्य २३<br>
दंष्ट्रानिपाताश्चतुरश्च यस्य तं चापि वैद्यः परिवर्जयेच्च<br>
उन्मत्तमत्यर्थमुपद्रुतं वा हीनस्वरं वाऽप्यथवा विवर्णम् २४<br>
सारिष्टमत्यर्थमवेगिनं च ज्ञात्वा नरं कर्म न तत्र कुर्यात्<br>
जीर्णं विषघ्नौषधिभिर्हतं वा दावाग्निवातातपशोषितं वा २५<br>
स्वभावतो वा गुणविप्रहीनं विषं हि दूषीविषतामुपैति<br>
वीर्याल्पभावान्न निपातयेत्तत् कफान्वितं वर्षगणानुबन्धि २६<br>
तेनार्दितो भिन्नपुरीषवर्णो वैगन्ध्यवैरस्ययुतः पिपासी<br>
मूर्च्छा भ्रमं गद्गदवाग्वमिं च विचेष्टमानोऽरतिमाप्नुयाद्वा २७<br>
आमाशयस्थे कफवातरोगी पक्वाशयस्थेऽनिलपित्तरोगी<br>
भवेत् समुद्ध्वस्तशिरोरुहाङ्गो विलूनपक्षस्तु यथा विहङ्गः २८<br>
स्थितं रसादिष्वथवा यथोक्तान् करोति धातुप्रभवान् विकारान्<br>
कोपं च शीतानिलदुर्दिनेषु यात्याशु पूर्वं शृणु तस्य रूपम् २९<br>
निद्रा गुरुत्वं च विजृम्भणं च विश्लेषहर्षावथवाऽङ्गमर्दम्<br>
ततः करोत्यन्नमदाविपाकावरोचकं मण्डलकोठजन्म ३०<br>
मांसक्षयं पादकरप्रशोथं मूर्च्छा तथा छर्दिमथातिसारम्<br>
दूषीविषं श्वासतृषाज्वरांश्च कुर्यात् प्रवृद्धिं जठरस्य चापि ३१<br>
उन्मादमन्यज्जनयेत्तथाऽन्यदानाहमन्यत्क्षपयेच्च शुक्रम्<br>
गाद्गद्यमन्यज्जनयेच्च कुष्ठं तांस्तान्विकारांश्च बहुप्रकारान् ३२<br>
दूषितं देशकालान्नदिवास्वप्नैरभीक्ष्णशः<br>
यस्मात् संदूषयेद्धातूँ स्तस्माद् दूषीविषं स्मृतम् ३३<br>
साध्यमात्मवतः सद्यो याप्यं संवत्सरोत्थितम्<br>
दूषीविषमसाध्यं स्यात् क्षीणस्याहितसेविनः ३४<br>
सौभाग्यार्थं स्त्रियः स्वेदं रजो नानाङ्गजान् मलान्<br>
शत्रुप्रयुक्तांश्च गरान् प्रयच्छन्त्यन्नमिश्रितान् ३५<br>
तैः स्यात् पाण्डुः कृशोऽल्पाग्निर्गरश्चास्योपजायते<br>
मर्मप्रधमनाध्मानं हस्तयोः शोथलक्षणम् ३६<br>
जठरं ग्रहणीदोषो यक्ष्मा गुल्मः क्षयो ज्वरः<br>
एवंविधस्य चान्यस्य व्याधेर्लिङ्गानि दर्शयेत् ३७<br>
यस्माल्लूनं तृणं प्राप्ता मुनेः प्रस्वेदबिन्दवः<br>
तस्माल्लूतास्तु भाष्यन्ते संख्यया ताश्च षोडश ३८<br>
ताभिर्दष्टे दंशकोथः प्रवृत्तिः क्षतजस्य च<br>
ज्वरो दाहोऽतिसारश्च गदाः स्युश्च त्रिदोषजाः ३९<br>
पिडका विविधाकारा मण्डलानि महान्ति च<br>
शोथा महान्तो मृदवो रक्ताः श्यावाश्चलास्तथा ४०<br>
सामान्यं सर्वलूतानामेतद् दंशस्य लक्षणम्<br>
दंशमध्ये तु यत् कृष्णं श्यावं वा जालकाचितम् ४१<br>
ऊर्ध्वाकृति भृशं पाकं क्लेदशोथज्वरान्वितम्<br>
दूषीविषाभिर्लूताभिस्तद्दष्टमिति निर्दिशेत् ४२<br>
शोथः श्वेताः सिता रक्ताः पीता वा पिडका ज्वरः<br>
प्राणान्तिकाश्च जायन्ते श्वासहिक्काशिरोग्रहाः ४३<br>
आदंशाच्छोणितं पाण्डुमण्डानि च ज्वरोऽरुचिः<br>
लोमहर्षश्च दाहश्चाप्याखुदूषीविषार्दिते ४४<br>
मूर्च्छाङ्गशोथवैवर्ण्यक्लेद शब्दाश्रुतिज्वराः<br>
शिरोगुरुत्वं लालासृक्छर्दिश्चासाध्यमूषिकैः ४५<br>
कार्ष्ण्यं श्यावत्वमथवा नानावर्णत्वमेव वा<br>
मोहोऽथ वर्चसो भेदो दष्टे स्यात् कृकलासकै ४६<br>
दहत्यग्निरिवादौ च भिनत्तीवोर्ध्वमाशु च<br>
वृश्चिकस्य विषं याति दंशे पश्चात्तु तिष्ठति ४७<br>
दष्टोऽसाध्यश्च हृद्घ्राणरसनोपहतो नरः<br>
मांसैः पतद्भिरत्यर्थं वेदनार्तो जहात्यसून् ४८<br>
विसर्पः श्वयथुः शूलं ज्वरश्छर्दिरथापि च<br>
लक्षणं कणभैर्दष्टे दंशश्चैवावसीदति ४९<br>
हृष्टलोमोच्चिटिङ्गेन स्तब्धलिङ्गो भृशार्तिमान्<br>
दष्टः शीतोदकेनेव सिक्तान्यङ्गानि मन्यते ५०<br>
एकदंष्ट्रार्दितः शूनः सरुजः पीतकः सतृट्<br>
छर्दिर्निद्रा च सविषैर्मण्डूकैर्दष्टलक्षणम् ५१<br>
मत्स्यास्तु सविषाः कुर्युदाहं शोथं रुजं तथा<br>
कण्डूं शोथं ज्वरं मूर्च्छा सविषास्तु जलौकसः ५२<br>
विदाहं श्वयथुं तोदं स्वेदं च गृहगोधिका<br>
दंशे स्वेदं रुजं दाहं कुर्याच्छतपदीविषम् ५३<br>
कण्डूमान् मशकैरीषच्छोथः स्यान्मन्दवेदनः<br>
असाध्यकीटसदृशमसाध्यमशकक्षतम् ५४<br>
सद्यः प्रस्राविणी श्यावा दाहमूर्च्छाज्वरान्विता<br>
पिडका मक्षिकांदशे तासां तु स्थगिकाऽसुहृत् ५५<br>
चतुष्पद्भिर्द्विपद्भिश्च नखदन्तविषं च यत्<br>
शूयते पच्यते वापि स्रवति ज्वरयत्यपि ५६<br>
श्वशृगालतरक्ष्वृक्षव्याघ्रादीनां यदाऽनिलः<br>
श्लेष्मप्रदुष्टो मुष्णाति संज्ञां संज्ञावहाश्रितः ५७<br>
तदा प्रस्रस्तलाङ्गुलहनुस्कन्धोऽतिलालवान्<br>
अव्यक्तबधिरान्धश्च सोऽन्योन्यमभिधावति ५८<br>
प्रमूढोऽन्यतमस्त्वेषां खादन्विपरिधावति<br>
तेनोन्मत्तेन दष्टस्य दंष्ट्रिणा सविषेण तु ५९<br>
सुप्तता जायते दंशे कृष्णं चातिस्रवत्यसृक्<br>
दिग्धविद्धस्य लिङ्गेन प्रायशश्चोपलक्षितः ६०<br>
येन चापि भवेद्दष्टतस्य चेष्टां रुतं नरः<br>
बहुशः प्रतिकुर्वाणः क्रियाहीनो विनश्यति ६१<br>
दंष्ट्रिणा येन दष्टश्च तद्रू पं यस्तु पश्यति<br>
अप्सु चादर्शबिम्बे वा तस्य तद्रि ष्टमादिशेत् ६२<br>
त्रस्यत्यकस्माद्योऽभीक्ष्णं दृष्ट्वा स्पृष्ट्वाऽपि वा जलम्<br>
जलत्रासं तु तं विद्याद्रि ष्टं तदपि कीर्तितम् ६३<br>
अदष्टो वा जलत्रासी न कथंचन सिद्ध्यति<br>
प्रसुप्तो वोत्थितो वाऽपि स्वस्थस्त्रस्तो न सिद्ध्यति ६४<br>
प्रशान्तदोषं प्रकृतिस्थधातुमन्नाभिकामं सममूत्रविट्कम्<br>
प्रसन्नवर्णेन्द्रि यचित्तचेष्टं वैद्योऽवगच्छेदविषं मनुष्यम् ६५<br>
अथ विषयानुक्रमणिका<br>
ज्वरोऽतिसारो ग्रहणी चार्शोऽजीर्णं विसूचिका<br>
अलसश्च विलम्बी च क्रिमिरुक्पाण्डुकामलाः १<br>
हलीमकं रक्तपित्तं राजयक्ष्मा उरःक्षतम्<br>
कासो हिक्का सह श्वासैः स्वरभेदस्त्वरोचकः २<br>
छर्दिस्तृष्णा च मूर्च्छाद्या रोगाः पानात्ययादयः<br>
दाहोन्मादावपस्मारः कथितोऽथानिलामयः ३<br>
वातरक्तमूरुस्तम्भ आमवातोऽथ शूलरुक्<br>
पक्तिजं शूलमानाह उदावर्तोऽथ गुल्मरुक् ४<br>
हृद्रो गो मूत्रकृच्छ्रं च मूत्राघातस्तथाऽश्मरी<br>
प्रमेहो मधुमेहश्च पिडकाश्च प्रमेहजाः ५<br>
मेदस्तथोदरं शोथो वृद्धिश्च गलगण्डकः<br>
गण्डमालाऽपची ग्रन्थिरर्बुदः श्लीपदं तथा ६<br>
विद्र धिर्व्रणशोथश्च द्वौ व्रणौ भग्ननाडिके<br>
भगन्दरोपदंशौ च शूकदोषस्त्वगामयः ७<br>
शीतपित्तमुदर्दश्च कोठश्चैवाम्लपित्तकम्<br>
विसर्पश्च सविस्फोटः सरोमान्त्यो मसूरिकाः ८<br>
क्षुद्रा स्यकर्णनासाक्षिशिरःस्त्रीबालकामयाः<br>
विषं चेत्ययमुद्दिष्टो रुग्विनिश्चियसंग्रहः ९<br>
सुभाषितं यत्र यदस्ति किञ्चित्तत्सर्वमेकीकृतमत्र यत्नात्<br>
विनिश्चये सर्वरुजां नराणां श्रीमाधवेनेन्दुकरात्मजेन १०<br>
यत्कृतं सुकृतं किञ्चित्कृत्वैवं रुग्विनिश्चयम्<br>
मुञ्चन्तु जन्तवस्तेन नित्यमातङ्कसन्ततिम् ११<br>
इति श्रीमाधवकरविरचितं माधवनिदानं समाप्तम्<br>
समाप्तश्चायं ग्रन्थः</p>
<p>MŒdhava NidŒna, by MŒdhavŒchŒrya, edited by Vaidya Yadav ji Trikam ji ÌchŒrya, 1977 edition.<br>
Typed by Om Prakash Sharma, B.A., and proofread by Maya Nand Sastri, Ved Vyakaranacharya.</p>
<p>]</p>

  </div>
</article>


        

        



    <aside class="card border noPrint" id="section-tree-item-AyurvedaH_prakIrNam_mAdhavakaraH_mAdhavanidAnasaMhitA_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/AyurvedaH/prakIrNam/mAdhavakaraH/mAdhavanidAnasaMhitA/">माधवनिदानसंहिता </a>
            <a data-toggle="collapse" href="#section-tree-item-body-AyurvedaH_prakIrNam_mAdhavakaraH_mAdhavanidAnasaMhitA_md" role="button" aria-expanded="false" aria-controls="section-tree-item-body-AyurvedaH_prakIrNam_mAdhavakaraH_mAdhavanidAnasaMhitA_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AyurvedaH_prakIrNam_mAdhavakaraH_mAdhavanidAnasaMhitA_md" class="card-body p-0 collapse">
            
            <li>author: माधवकरः</li>
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: उपवेदाः</li>
            
            <li>draft: false</li>
            
            <li>iscjklanguage: false</li>
            
            <li>language: संस्कृतम्</li>
            
            <li>serial no.: Ebharati-2596</li>
            
            <li>source_url: https://www.ebharatisampat.in/readbook3.php?bookid=MjE1NzIzNTQyNjAyOTQy&amp;pageno=MjI0MjQyNjk5NTk=</li>
            
            <li>sub-domain: आयुर्वेदः</li>
            
            <li>title: माधवनिदानसंहिता</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
