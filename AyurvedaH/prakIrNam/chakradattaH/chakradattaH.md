+++
title = "चक्रदत्तः"
author = "चक्रदत्तः"
publisher = "जीवानन्दविद्यासागरभट्टाचार्यः"
"publish year" = "१८८८"
domain = "उपवेदाः"
sub-domain = "आयुर्वेदः"
pages = "506"
language = "संस्कृतम्"
editor = "जीवानन्दविद्यासागरभट्टाचार्यः"
printer = "सरस्वतीयन्त्रालयः"
"serial no." = "Ebharati-3429"
source_url = "https://www.ebharatisampat.in/readbook3.php?bookid=ODMwNTYyNTExMTcxOTIz&pageno=MjI0MjQyNjk5NTk="

+++
[[चक्रदत्तः	Source: [EB](https://www.ebharatisampat.in/readbook3.php?bookid=ODMwNTYyNTExMTcxOTIz&pageno=MjI0MjQyNjk5NTk=)]]

\[

**अस्य सम्पूर्णतया review कार्यं न अभवत्।**

**२८३ पर्यन्तंreviewअभवत्।**

**Chakradatta**

Cakrapāṇidatta

[TABLE]

To be had from Pandit Jibananda Vidyasagara B.A.

Superintendent Free Sanskrit college

No.2 Ramanatha Majumdara's Street, Calcutta

[TABLE]

                                   
                  

**चक्रदत्तः**

<MISSING_FIG href="../books_images/1686816898.jpg"/>

**गुणत्रयविभेदेन मूर्तित्रयमुपेयुषे।**  
**त्रयीभुवे त्रिनेत्राय त्रिलोकीपतये नमः॥१॥**

**नानायुर्वेदविख्यातसद्योगैश्चक्रपाणिना।**  
**क्रियते संग्रहो गूढवाक्यबोधकवाक्यवान्॥२॥**

**रोगमादौ परीक्षेत ततोऽनन्तरमौषधम्।**  
**ततः कर्म भिषक् पश्चाज्ज्ञानपूर्वसमाचरेत्॥३॥**

**नवज्वरे दिवास्वप्रस्नानाऽभ्यङ्गान्नमैथुनम्।**  
**क्रोधप्रवातव्यायामकषायांश्च विवर्जयेत्॥४॥**

**ज्वरे लङ्घनमेवादावुपदिष्टमृते ज्वरात्।क्षयानिलभयक्रोधकामशोकश्रमोद्भवात्॥५॥**

**आमशयस्थोहत्वाग्निं सामो मार्गान् पिधापयन्।**  
**विदधाति ज्वरं दोषस्तस्माल्लाङ्घनमाचरेत्॥६॥**

**अनवस्थितदोषाग्नेर्लङ्घनं दोषपाचनम्।**  
**ज्वरघ्नं दीपनं काङ्क्षारुचिलाघवकारकम्॥७॥**

**प्राणाविरोधिना चैनं लङ्घनेनोपपादयेत्।**  
**बलाधिष्ठानमारोग्यं यदर्थोऽयं क्रियाक्रमः॥८॥**

**तत्तु मारुतक्षुत्तृष्णामुखशोषभ्रमान्विते।**  
**कार्य्य नबाले वृद्धे वा न गर्भिण्यां न दुर्बले॥९॥**

**वातमूत्रपुरीषाणां विसर्गे गात्रलाघवे।**  
**हृदयोद्गारकण्ठास्यशुद्धौतन्द्राक्लमे गते॥१०॥**

**स्वेदे जाते रुचौ चापि क्षुत्पिपासासहोदये।**  
**कृतं लङ्घनमादेश्यं निर्व्यथे चान्तरामनि॥११॥**

**पर्वभेदोऽङ्गमर्दश्च कासः शोषो मुखस्य च।**  
**क्षुत्प्रणाशोऽरुचिस्तृष्णा दौर्बल्यं श्रोत्रनेत्रयोः॥१२॥**

**मनसः सम्भ्रमोऽभीक्ष्णमूद्र्ध्ववातस्तमो हृदि।**  
**देहाग्निबलहानिश्च लङ्घनेऽतिकृते भवेत्॥१३॥**

**सद्योभुक्तस्य वा जाते ज्वरे सन्तर्पणोत्थिते।**  
**वमनं वमनार्हस्य शस्तमित्याह वाग्भटः॥१४॥**

**कफप्रधानानुत्क्लिष्टान् दोषानामाशयस्थितान्।**  
**बुद्ध्वा ज्वरकरान् काले वम्यानां वमनैर्हरेत्॥१५॥**

**अनुपस्थितदोषाणां वमनं तरुणे ज्वरे।**  
**हृद्रोगं श्वासमानाहं मोहञ्च कुरुते भृशम्॥१६॥**

**तृष्यते सलिलञ्चोष्णं दद्याद्वातकफज्वरे।**  
**मद्योत्थेपैत्तिके वापि शीतलं तिक्तकैः श्रृतम्॥१७॥**

**दीपनं पाचनञ्चैव ज्वरघ्नमुभयञ्च तत्।**  
**स्रोतसां शोधनं बल्यं रुचिखेदप्रदं शिवम्॥१८॥**

**मुस्तपर्पटकोशीरचन्दनोदीच्यनागरैः।**  
**श्रृतशीतं जलं दद्यात् पिपासाज्वरशान्तये॥१९॥**

**षडङ्गपानीयम्।**

**मुख्यभेषजसम्बन्धो निषिद्धस्तरुणे ज्वरे।**  
**तोयपेयादिसंस्कारे निर्दोषं तेन भेषजम्॥२०॥**

**यदप्सु श्रृतशीतासु षडङ्गादि प्रयुज्यते।**  
**कर्षमात्रं ततो द्रव्यंसाधयेत् प्रास्थिकेऽम्भसि॥२१॥**

**अर्द्धश्रृतं प्रयोक्तव्यं पाने पेयादिसंविधौ।**  
**वमितं लङ्घितं काले यवागूभिरुपाचरेत्॥२२॥**

**यथास्वौषधसिद्धाभिर्मण्डपूर्वाभिरादितः।**  
**लाजपेयां सुखजरां पिप्पलीनागरैः श्रृताम्॥२३॥**

**पिबेज्ज्वरी ज्वरहरां क्षुद्वानल्पाग्निरादितः।**  
**पेयां वा रक्तशालीनां पार्श्वबस्तिशिरोरुजि॥२४॥**

**श्वदंष्ट्राकण्ठकारीभ्यां सिद्धां ज्वरहरां पिबेत्।**  
**कोष्ठे विबद्धे सरुजि पिबेत् पेयां श्रृतां ज्वरी॥२५॥**

**मृद्वीकापिप्पलीमूलचव्यचित्रकनागरैः।**  
**पञ्चमूल्यालघीयस्या गुर्व्या ताभ्यां सधन्यया॥२६॥**

**कणया यूषपेयादि साधनं स्याद्यथाक्रमम्।**  
**वातपित्ते वातकफे त्रिदोषे श्लेष्मपित्तजे॥२७॥**

**यवागूः स्यात् त्रिदोषघ्नी व्याघ्रीदुःस्पर्शगोक्षुरैः।**  
**कर्षार्द्धेवा कणाशुण्ठ्योः कल्कद्रव्यस्य वा पलम्॥२८॥**

**विनीय पाचयेद्युक्त्वा वारिप्रस्थेन चापराम्।**  
**षडङ्गपरिभाषैव प्रायः पेयादिसम्मता॥२९॥**

**यवागूमुचिताद्भक्ताच्चतुर्भागकृतां वदेत्।**  
**सिक्थकै रहितो मण्डः पेया सिक्थसमन्विता॥३०॥**

**यवागूर्बहुसिक्था स्याद्विलोपीविरलद्रवा।**  
**अन्नं पञ्चगुणे साध्यं विलेपीतु चतुर्गुणे॥३१॥**

**मण्डश्चतुर्दशगुणे यवागूषड्गुणेऽम्भसि।**  
**पांशुधाने यथा वृष्टिः क्लेदयत्यतिकर्दमम्॥३२॥**

**तथा श्लेष्मणि संवृद्धे यवागूः श्लेष्मवर्द्धनी।**  
**मदात्यये मद्यनित्ये ग्रीष्मे पित्तकफाधिके॥३२॥**

**ऊद्र्ध्वगेरक्तपित्ते च यवागूरहिता ज्वरे।**  
**तत्र तर्पणमेवाग्रे प्रदेयं लाजशङ्कुभिः॥३४॥**

**ज्वरापहैः फलरसैर्युक्तं समधुशर्करम्।**  
**द्रवेणालोडितास्ते स्तुस्तर्पणं लाजशक्तवः॥३५॥**

**श्रमोपवासानिलजे हितो नित्यं रसौदनः।**  
**मुङ्गयूषौदनश्चापि देयः कफसमुद्भवे॥३६॥**

**स एव सितया युक्तःशीतः पित्तज्वरे हितः।**  
**रक्तशाल्यादयशस्तापुराणाः षष्टिकैः सह॥३७॥**

**यवाग्वोदनलाजार्थे ज्वरितानां ज्वरापहाः।**  
**मुद्गामलकयूषस्तु वातपित्तात्मके हितः॥१८॥**

**ह्रस्वमूलकयूषस्तु कफवातात्मके हितः।**  
**निम्बकूुिलकयूषस्तु हितः पित्तकफामके॥३९॥**

**मुद्गान् मसूराश्चणकान् कुलत्थान् समुकुष्ठकान्।**  
**आहारकाले यूषार्थेज्वरिताय प्रदापयेत्॥४०॥**

**पटोलपत्रं वार्त्ताकुकूलकं कारवेल्नकम्।**  
**कर्कोटकं पर्पटकं गोजिह्वां बालमूलकम्॥४१॥**

**पत्रं' गुडूच्याः शाकार्थेज्वरिताय प्रदापयेत्।**  
**ज्वरितो हितमश्नीयात् यद्यप्यस्यारुचिर्भवेत्॥४२॥**

**अन्नकाले ह्यभुञ्जानः क्षीयते म्रियतेऽथवा।**  
**अरुचौ मातलुंगस्य केशरं साज्यसैन्धवम्॥४३॥**

**धात्रीद्राक्षासितानां वा कल्कमास्येन धारयेत्।**  
**सातत्यात् स्वाद्वभावाद् वापथ्यं द्वेष्यत्वमागतम्॥४४॥**

**कल्पनाविधिभिस्तैस्तैः प्रियत्वं गमयेत् पुनः।**  
**ज्वरितं ज्वरमुक्तं वा दिनान्ते भोजयेल्लघु॥४५॥**

**श्लेष्मक्षये विवृद्धोष्मा बलवाननलस्तदा।**  
**गुर्वभिष्यन्द्यकाले च ज्वरी नाद्यात् कथञ्चन॥४६॥**

**न हि तस्याहितं भुक्तमायुषे वा सुखाय वा।**  
**लङ्घनं स्वेदनं कालो यवाग्वस्तिक्तको रसः॥४७॥**

**पाचनान्यविपक्वानां दोषाणां तरुणे ज्वरे।**  
**आसप्तरात्रं तरुणं ज्वरमाहुर्मनीषिणः॥४८॥**

**मध्यं द्वादशरात्रन्तु पुराणमत उत्तरम्।**  
**पाचनं शमनीयं वा कषायं पाययेत्तुतम्॥४९॥**

**ज्वरितं षडहेऽतीते लघ्वन्नप्रतिभोजितम्।**  
**सप्ताहात् परतोऽस्तब्धे सामे स्यात् पाचनं ज्वरे॥५०॥**

**निरामे शमनं स्तब्धे सामे नौषधमाचरेत्।**  
**लालाप्रसेको हृल्लासहृदयाशुद्ध्यरोचकाः॥५१॥**

**तन्द्रालस्याविपाकास्यवैरस्यं गुरुगात्रता।**  
**क्षुन्नाशो बहुमूत्रत्वं स्तब्धता बलवान् ज्वरः॥५२॥**

**आमज्वरस्य लिङ्गानि न दद्यात् तत्र भेषजम्।**  
**भेषजं ह्यामदोषस्य भूयो ज्वलयति ज्वरम्॥५३॥**

**मृदौ ज्वरे लघौ देहे प्रचलेषु मलेषु च।**  
**पक्वं दोषं विजानीयाज्ज्वरे देयं तदौषधम्॥५४॥**

**नागरं देवकाष्ठञ्च धन्याकं बृहतीद्वयम्।**  
**दद्यात् पाचनकं पूर्वज्वरिताय ज्वरापहम्॥५५॥**

**सर्वज्वरेषु।**

**पीताम्बुर्लङ्घितः क्षीणोऽजीर्णीभुक्तः पिपासितः।**  
**न पिबेदौषधं जन्तुः संशोधनमथेतरत्॥५६॥**

**वीर्य्याधिकं भवति भेषजमन्नहीनं।**  
**हन्यात् तदाभयमसंशयमाशु चैव।**  
**तद्बालवृद्धयुवतीमृदुभिश्च पीतं**  
**ग्लानिं परां नयति चाशु बलक्षयञ्च॥५७॥**

**अनुलोमोऽनिलः स्वास्थ्यं क्षुत्तृष्णा सुमनस्कता।लघुत्वमिन्द्रियोद्गारशुद्धिर्जीर्णोषधाकृतिः॥५८॥**

**क्लमो दाहाङ्गसदनं भ्रमो मूर्च्छाशिरोरुजा।**  
**अरतिर्बलहानिश्च सावशेषौषधाकृतिः॥५९॥**

**औषधशेषे भुक्तं पीतञ्च तथौषधं सशेषेऽन्ने।**  
**न करोति गदोपशमं प्रकोपयत्यन्यरोगांश्च॥६०॥**

**शीघ्रं विपाकमुपयाति बलं न हिंस्या-**  
**दन्नावृतं न च मुहुर्वदनान्निरेति।**  
**प्राग्भुक्तसेवितमथौषधमेतदेव**  
**दद्याच्च वृद्धशिशुभीरुवराङ्गनाभ्यः॥ ६१॥**

**मात्राया नास्त्यवस्थानं दोषमग्निंबलं वयः।**  
**व्याधिं द्रव्यञ्च कोष्ठञ्च वीक्ष्य मात्रां प्रयोजयेत्॥६२॥**

**उत्तमस्य पलं मात्रा त्रिभिश्चाक्षैश्च मध्यमे।**  
**जघन्यस्यपलार्द्धेन स्नेहक्वाथ्यौषधेषु च॥६३॥**

**कर्षादौ तु पलं यावद्दद्यात् षोडशिकजलम्।**  
**ततस्तु कुडवं यावत्तोयमष्टगुणम्भवेत्॥६४॥**

**क्वाथ्यद्रव्यपले कुर्य्यात् प्रस्थार्द्धपादशेषितम्।**  
**द्वात्रिंशन्माषकैर्माषश्चरकस्य तु तैः पलम्॥६५॥**

**अष्टचत्वारिंशता स्यात् सुश्रुतस्य तु माषकः।द्वादशभिर्धान्यमाषैश्चतुःषष्ट्या तु तैः पलम्॥६६॥**

**एतच्च तुलितं पञ्चरक्तिमाषात्मकं पलम्।**  
**चरकार्द्धपलोन्मानं चरके दशरक्तिकैः॥६७॥**

**माषैः पलं चतुःषष्ट्यायद्भवेत्तत्तथेरितम्।**  
**तस्मात्पलं चतुःषष्ट्या माषकैर्दशरक्तिकैः॥६८॥**

**चरकानुमतं वैद्यैश्चिकित्सासूपयुज्यते।**  
**विल्वादिपञ्चमूलस्य क्वाथः स्याद्वातिके ज्वरे॥६९॥**

**पाचनं पिप्पलीमूलगुडूचीविशजोऽथवा।किराताब्दामृतोदीच्यबृहतीद्वयगोक्षुरैः॥७०॥**

**सस्थिराकलसीविश्वैः क्वाथो वातज्वरापह।**  
**रास्नावृक्षादनीदारु सरलं सैलवालुकम्॥७१॥**

**कषायः शर्कराक्षौद्रयुक्तो वातज्वरापहः।**  
**प्रक्षेपः पादिकः क्वाथ्यात् स्नेहे कल्कसमो मतः॥७२॥**

**परिभाषाभिमिमामन्ये प्रक्षेपेऽप्यूचिरे यथा।**  
**कर्षश्चूर्णस्य कल्कस्य गुडिकानाञ्च सर्वशः॥७३॥**

**द्रवशुक्त्या स लेढव्यः पातव्यश्च चतुर्द्रवः।**  
**मात्रा क्षौद्रघृतादीनां स्नेहक्वाथेषु चूर्णवत्॥७४॥**

**बिल्वादिपञ्चमूली च गुडूच्यामलके तथा।**  
**कुस्तुम्बुरूसमो ह्येषकषायो वातिके ज्वरे॥७५॥**

**पिप्पलीशारिवाद्राक्षाशतपुष्पाहरेणुभिः।**  
**कृतः कषायः सगुडो हन्यात् श्वसनजं ज्वरम्॥७६॥**

**गुडूची शारिवा द्राक्षा शतपुष्पा पुनर्नवा।**  
**सगुडोऽयं कषायस्याद्वातज्वरविनाशनः॥७७॥**

**द्राक्षागुडूचीकाश्मर्य्यत्रायमाणः सशारिवाः।**  
**निष्क्वाथ्य सगुडं क्वाथं पिबेद्वातज्वरापहम्॥७८॥**

**शतावरीगुडूचीभ्यां स्वरसो यन्त्रपीडितः।**  
**गुडप्रगाढः शमयेत् सद्योऽनिलकृतं ज्वरम्॥७९॥**

**वातज्वरे।**

**कलिङ्गं कट्कलं मुस्तं पाठां तिलकरोहिणी।**  
**पक्वं सशर्करं पीतं पाचनं पैत्तिके ज्वरे।**  
**सक्षौद्रं पाचनं पैत्ते तिक्तान्देन्द्रयवैः कृतम्॥८०॥**

**लोध्रोत्पलामृतापद्मशारिवाणां सशर्करः।**  
**क्वाथः पित्तज्वरं हन्यादथवा पर्प्पटोद्भवः॥८१॥**

**पटोलयवनीष्क्वाथो मधुना मधुरीकृतः।**  
**तीव्रपित्तज्वरामर्द्दी पानात्तृड्दाहनाशनः॥८२॥**

**दुरालभापर्पटकप्रियाङ्गुभूनिम्बवासाकटुरोहिणीनाम्।**  
**जलं पिबे्च्छर्करयावगाढं तृणास्रपित्तज्वरदाहयुक्तः॥८३॥**

**त्रायमाणा च मधुकं पिप्पलीमूलमेव च।**  
**किराततिक्तकं मुस्तं मधूकं सविभीतकम्॥८४॥**

**सशर्करं पीतमेतत् पित्तज्वरविनाशनम्।**  
**मृद्वीका मधुकं निम्बं कटुका रोहिणी समा।**  
**अवश्यायस्थितं पाक्यमेतत् पित्तज्वरापहम्॥८५॥**

**एकःपर्प्पटकः श्रेष्ठः पित्तज्वरविनाशनः।**  
**किं पुनर्यदि युज्येत चन्दनोदीच्यनागरैः॥८६॥**

**विश्वाम्बुपर्पटोशीरघनचन्दनसाधितम्।**  
**दद्यात् सुशीतलं वारि तृट्छर्द्दिज्वरदाहनुत्॥८७॥**

**पर्प्पटामृतधात्रीणां क्वाथः पित्तज्वरापहः।**  
**द्राक्षारग्वधयोश्चापि काश्मर्य्यस्याथवा पुनः॥८८॥**

**द्राक्षाभयापर्पटकाब्दतिक्ताक्वाथं सशम्पाकफलं विदध्यात्।प्रलापमूर्च्छाभ्रमदाहशोषतृणान्विते पित्तभवे ज्वरे तु॥८९॥**

**व्युषितं धन्याकजलं प्रातःपीतं समशर्करं पुंसाम्।**  
**अन्तर्दाहं शमयत्यचिराद् दूरप्ररूढमपि॥९०॥**

**पित्तज्वरेण तप्तस्य क्रियाशीतां समाचरेत्।**  
**विदारी दाडिमं लोध्रं दधित्यं बीजपूरकम्॥९१॥**

**एभिः प्रदिह्यान्मूर्द्धानं तृड्दाहार्त्तस्य देहिनः।**  
**घृतभृष्टाम्लपिष्टा च धात्रीलेपाच्च दाहनुत्॥९२॥**

**अम्लपिष्टैः सुशीतैर्वा पलाशतरुजैर्दिहेत्।**  
**बदरीपल्लवोत्थेन फेनेनारिष्टकस्य वा॥९३॥**

**कालेयचन्दनानन्तायष्टीवदरकाञ्जिकैः।**  
**सघृतैः स्याच्छिरोलेपस्तृष्णादाहार्त्तिशान्तये॥९४॥**

**उत्तानसुप्तस्य गभीरताम्रकांस्यादिपात्रं प्रणिधाय नाभौ।तत्राम्बुधारा बहुला पतन्ती निहन्ति दाहं त्वरितं सुशीता॥९५॥**

**पीतकाञ्जिकवस्त्रावगुण्ठनं दाहनाशनम्।जिह्वातालुगलल्कोमशोषे मूर्ध्नितु दापयेत्।**  
**केशरं मातुलुङ्गस्य मधुसैन्धवसंयुतम्॥९६॥**

**पित्तज्वरे।**

**मातुलुङ्गशिफाविश्वब्रह्मीग्रन्थिकसन्भवम्।**  
**कफज्वरेऽम्बुसक्षारं पाचनं वा कणादिकम्॥९७॥**

**पिप्पलीपिप्पलीमूलचव्यचित्रकनागरम्।मरिचैलाजमोदेन्द्रपाठारेणुकजीरकम्॥९८॥**

**भार्गोमहानिम्बफलं हिंगु रोहिणीसर्षपम्।**  
**विडङ्गातिविषे मूर्वा चेत्ययं कीर्त्तितो गणः॥९९॥**

**पिप्पल्यादिः कफहरः प्रतिश्यारोचकज्वरान्।**  
**निहन्याद्दीपनो गुल्मशूलघ्नस्त्वामपाचनः॥९००॥**

**कटुकं चित्रकं निम्बं हरिद्रातिविषे वचा।**  
**कुष्ठमिन्द्रयवं मूर्वा पटोलञ्चापि साधितम्॥१०१॥**

**पिबेन्मरिचसंयुक्तं सक्षौद्रं श्लेष्मिके ज्वरे।**  
**निम्बविश्वामृतादारु शटी भूनिम्बपौष्करम्॥१०२॥**

**पिप्पल्यौ बृहती चेति क्वाथो हन्ति कफज्वरम्।सिन्दुवारदलक्वाथःसोषणःकफजे ज्वरे॥१०३॥**

**जङ्घयोश्च बले क्षीणे कर्णे वा पिहिते पिबेत्।**  
**आमलक्यभया कृष्णा चित्रकश्चेत्ययं गणः।**  
**सर्वज्वरकफातङ्कभेदी दीपनपाचनः॥१०४॥**

**त्रिफला पटोलवासाच्छिन्नरुहातिक्तकरोहिणीषड्ग्रन्थाः।**  
**मधुना श्लेष्मसमुत्थे दशमूली वासकस्य वा क्वाथः॥१०५॥**

**मुस्तं वत्सकबीजानि त्रिफला कटुरोहिणी।**  
**परुषकानि च क्वाथः कफज्वरविनाशनः॥१०६॥**

**कट्फलं पौष्करं श्रृङ्गी कृष्णा च मधुना सह।**  
**कासश्वासज्वरहरः श्रेष्ठोलेहः कफान्तकृत्॥१०७॥**

**चातुर्भद्रावलेहिका।**

**कर्षश्चूर्णस्य कल्कस्य गुडिकानाञ्च सर्वशः।**  
**द्रवशुक्त्या स लेढव्यः पातव्यश्च चतुर्द्रवः॥१०८॥**

**ऊर्ध्वजत्रुगरोगघ्नी सेयं स्यादवलेहिका।**  
**अधोरोगहरी या तूसा पूर्वे भोजनान्मता॥१०९॥**

**क्षौद्रोपकुल्यासंयोगः कासश्वासज्वरापहः।**  
**हानं हन्ति हिक्काञ्च बालानाञ्च प्रशस्यते॥११०॥**

**कफज्वरे।**

**संसृष्टदोषेषु हितं संसृष्टमथ पाचनम्।**  
**विश्वामृताब्दभूनिम्बैः पञ्चमूलीसमन्वितैः।**  
**कृतः कषायो हन्त्याशु वातपित्तोद्भवं ज्वरम्॥१११॥**

**नवाङ्गः।**

**त्रिफलाशाल्मलीरास्नाराजवृक्षाटरुषकैः।**  
**श्रृतमम्बु हरेत्तूर्णवातपित्तोद्भवं ज्वरम्॥११२॥**

**किराततिक्तममृतां द्राक्षामामलकीं शटीम्।**  
**निष्क्वाथ्य पित्तानिलजे क्वाथं तं सगुडं पिबेत्॥११३॥**

**निदिग्धिकावलारास्नात्रायमाणामृतायुतैः।**  
**मसूरविदलैः क्वाथो वातपित्तज्वरं जयेत्॥११४॥**

**गुडूची पर्पटंमुस्तं किरातं विश्वभेषजम्।**  
**वातपित्तज्वरे देयं पञ्चभद्रमिदं शुभम्॥११५॥**

**मधुकं सारिवे द्राक्षामधुकं चन्दनोत्पलम्।**  
**काश्मरी पञ्चकं लोध्रं त्रिफलां पद्मकेशरम्॥११६॥**

**परुषकं मृणालञ्च न्यसेदुत्तमवारिणि।**  
**मधुलाजसितायुक्तं तत् पीतमुषितं निशि॥११७॥**

**वातपित्तज्वरं दाहतृष्णामूर्च्छावमिभ्रमान्।**  
**शमयेद्रक्तपित्तञ्च जीमूतानिव मारुतः॥११८॥**

**पटोलं चन्दनं मूर्वा तिक्ता पाठामृतागणः।पित्तश्लेष्मारुचिच्छर्दिज्वरकण्डूविषापहः॥११९॥**

**पटोलादिः।**

**गुडूची निम्बधन्याकं पद्मकं चन्दनानि च।**  
**एष सर्वज्वरान् हन्ति गुडूच्यादिस्तु दीपनः।हृल्लासारोचकच्छर्दिपिपासादाहनाशनः॥१२०॥**

**गुडूच्यादिः।**

**किरातं नागरं मुस्तं गुडूचीञ्च कफाधिके।**  
**पाठोदीच्यामृणालैस्तु सह पित्ताधिके पिबेत्॥१२१॥**

**चातुर्भद्रकपाठासप्तकौ।**

**कण्टकार्य्यमृताभार्गीनागरेन्द्रयवासकम्।**  
**भूनिम्बञ्चन्दनं' मुस्तं पटोलं कटुरोहिणी॥१२२॥**

**काषायं पाययेदेतत् पित्तश्लेष्मज्वरापहम्।दाहतृष्णारुचिच्छर्द्दिकासहृत्पार्श्वशूलनुत्॥१२३॥**

**कण्टकार्य्यादिः।**

**सपत्रपुष्पवासाया रसः क्षौद्रसितायुतः।**  
**कफपित्तज्वरं हन्ति सास्रपित्तसकामलम्॥१२४॥**

**पटोलं पिचुमर्द्दश्च त्रिफला मधुकं बला।**  
**साधितोऽयं कषायःः स्यात् पित्तश्लेष्मोद्भवे ज्वरे॥१२५॥**

**गुडूचीन्द्रयवारिष्टपटोलं कटुरोहिणी।**  
**नागरं चन्दनंमुस्तं पिप्पलीचूर्णसंयुतम्॥१२६॥**

**अमृताष्टक इत्येष पित्तश्लेष्मज्वरापहः।हल्लासारोचकच्छर्दितृष्णादाहनिवारणः १२७॥**

**अमृताष्टकः।**

**पटोलयवधन्याकं मुद्गामलकचन्दनम्।**  
**पैत्तिके श्लेष्मपित्तोत्थे ज्वरे तृट्छर्दिदाहनुत्॥१२८॥**

**क्षुद्रामृताभ्यां सह नागरेण**  
**सपौष्करञ्चैव किराततिक्तम्।**  
**पिबेत् कषायन्त्विह पञ्चतिक्तं**  
**ज्वरं निहन्त्यष्टविधं समग्रम्॥१२९॥**

**सशर्करामक्षमात्रां कटुकामुष्णवारिणा।**  
**पीत्वा ज्वरंजयेज्जन्तुः कफपित्तसमुद्भवम्॥१३०॥**

**दीपनं कफविच्छेदि वातपित्तानुलोमनम्।**  
**ज्वरघ्नंपाचनं भेदि श्रृतं धान्यपटोलयोः॥१३१॥**

**पित्तकके।**

**कफवातज्वरे खेदान् कारयेद्रुक्षनिर्मितान्।**  
**स्रोतसां मार्दवं कृत्वा नीत्वा पावकमाशयम्॥१३२॥**

**हत्वा वातकफस्तम्भं खेदो ज्वरमपोहति॥१३३॥**

**खर्परभृष्टपटस्थितकाञ्चिकसिक्तो हि वालुकाखेदः।**  
**शमयति वातकफामयमस्तकशूलाङ्गभङ्गादीन्॥१३४॥**

**मुस्तनागरभूनिम्ब त्रयमेतत् त्रिकार्षिकम्।**  
**कफवातामशमनं' पाचनं ज्वरनाशनम्॥१३५॥**

**पिप्पलीपिप्पलीमूलचव्यचित्रकनागरम्।**  
**दीपनीयः स्मृतो वर्गः कफानिलगदापहः॥१३६॥**

**पञ्चकोलः।**

**पिप्पलीभिः श्रृतं तोयमनभिस्यन्दि दीपनम्।**  
**वातश्लेष्मविकारघ्नं प्लीहज्वरविनाशनम्॥१३७॥**

**आरग्वधग्रन्थिकमुस्ततिक्ता-**  
**हरीतकीभिः क्वथितः कषायः।**  
**सामे सशूले कफवातयुक्ते**  
**ज्वरे हितो दीपनपाचनश्च॥१३८॥**

**क्षुद्रामृतानागरपुष्कराह्वयैः**  
**कृतः कषायः कफमारुतोद्भवे।**  
**सश्वासकासारुचिपार्श्वरुक्करे**  
**ज्वरे त्रिदोषप्रभवे च शस्यते॥१३९॥ क्षुद्रादिः।**

**दशमूलीरसः पेयः कणायुक्तः कफानिले।**  
**अविपाकेऽतिनिद्रायां पार्श्वरुक्श्वासकासके॥१४०॥**

**मुस्तं पर्पटकः शुण्ठीगुडूची सदुरालभा।**  
**कफवातारुचिच्छर्द्दिदाहशोषज्वरापहः॥१४१॥**

**दारुपर्प्पटभार्ग्यब्दवचाधान्यककट्फलैः।**  
**साभयाविश्वभूतिकैः क्वाथो हिमधूत्कटः॥१४२॥**

**कफवातज्वरे पीतो हिक्वाश्वासगलग्रहान्।**  
**कासशोषप्रसेकांश्च हन्यात् तरुमिवाशिनः॥१४३॥**

**मात्राक्षौद्रघृतादीनां स्नेहे क्वाथेषु चूर्णवत्।**  
**माषिकं हिङ्गुसिन्धूत्थं जरस्माद्यास्तु शाणिकाः॥१४४॥**

**मातुलुङ्गफलकेशरो धृतः सिन्धुजन्ममरिचान्वितो मुखे।**  
**हन्ति वातकफरोगमास्यगं शोषमाशु जड़तामरोचकम्॥१४५॥**

**संसर्गजाः।**

**लङ्घनं वालुकाखेदो नस्यं निष्ठीवनं तथा।**  
**अवलेहोऽञ्जनञ्चैव प्राक् प्रयोज्यं त्रिदोषजे॥१४६॥**

**सन्निपातज्वरे पूर्वेकुर्य्यादामकफापहम्।**  
**पश्चात् श्लेष्मणि संक्षीणे शमयेत् पित्तमारुतौ॥१४७॥**

**त्रिरात्रं पञ्चरात्रं वा दशरात्रमथापि वा।**  
**लङ्घनं सन्निपातेषु कुर्य्याद्वारोग्यदर्शनात्॥१४८॥**

**दोषाणामेव सा शक्तिर्लङ्घने या सहिष्णुता।**  
**न हि दोषक्षये कश्चित् सहते लङ्घनादिकम्॥१४९॥**

**आर्द्रकस्वरसोपेतं सैन्धवं सकटुत्रिकम्।**  
**आकण्ठं धारयेदास्येनिष्ठीवेच्च पुनः पुनः॥१५०॥**

**तेनास्यहृदयात् श्लेष्मामन्यापार्श्वशिरोगलात्।**  
**लीनोऽप्याकृष्यते शुष्को लाघवञ्चास्य जायते॥१५१॥**

**पर्वभेदोऽङ्गमर्द्दश्च मूर्च्छाकाशगलामयाः।**  
**मुखाक्षिगौरवं जाड्यमुत्क्लेशश्चोपशाम्यति॥१५२॥**

**सकृद्वित्रिचतुःकुर्य्यात् दृष्ट्वा दोषबलाबलम्।**  
**एतद्धिपरमं प्राहुर्भेषजं सन्निपातिनाम्॥१५३॥**

**मातुलुङ्गार्द्रकरसं कोष्णं त्रिलवणान्वितम्।**  
**अन्यद्वा सिद्धिविहितं तीक्ष्णं नस्यं प्रयोजयेत्॥१५४॥**

**तेन प्रभिद्यते श्लेष्मा प्रभिन्नश्च प्रसिच्यते।शिरोहृदयकण्ठास्यपार्श्वरुक् चोपशम्यति॥१५५॥**

**मधूकसारसिन्धूत्थवचोषणकणाः समाः।**  
**श्लक्ष्णं पिष्ट्वाम्भसा नस्यं कुर्य्यात् संज्ञाप्रबोधनम्॥१५६॥**

**मधूकसारादिः।**

**सैन्धवं श्वेतमरिचं सर्षपं कुष्ठमेव च।**  
**वस्तमूत्रेण पिष्टानि नस्यं तन्द्रीनिवारणम्॥१५७॥**

**शिरीषबीजगोमूत्रकृष्णामरिचसैन्धवैः।**  
**अञ्जनं स्यात् प्रबोधाय सरसोनशिलावचैः॥१५८॥**

**कट्फलं पौष्करं श्रृङ्गी व्योषं यासश्च कारवी।**  
**श्लक्ष्णचूर्णीकृतञ्चैतन्मधुना सह लेहयेत्॥१५९॥**

**एषावलेहिका हन्ति सन्निपातं सुदारुणम्।**  
**हिक्कां श्वासञ्च कासञ्च कण्ठरोगं नियच्छति॥१६०॥**

**ऊर्ध्वगश्लेष्महरणे उष्णे स्वेदादिकर्मणि।**  
**विरोध्युष्णे मधु त्यक्त्वाकार्य्यैषार्द्रकजैः रसैः॥१६१॥**

**अष्टाङ्गावलेहिका।**

**यवकोलकुलत्थानां मुद्गमूलकशुण्ठयोः।**  
**एकैकमुष्टिमाहृत्य पचेदष्टगुणे जले॥१६२॥**

**पञ्चमुष्टिक इत्येष वातपित्तकफापहः।**  
**शस्यते गुल्मशूले च श्वासे कासे क्षये ज्वरे॥१६३॥**

**पञ्चमुष्टिः।**

**पञ्चमूलीकिरातादिर्गणो योज्यस्त्रिदोषजे।**  
**पित्तोत्कटे च मधुना कणया च कफोत्कटे॥१६४॥**

**चातुर्भद्रकपञ्चमूलकम्।**

**विल्वश्योनाकगाम्भारीपाटलागणिकारिकाः।**  
**दीपनं कफवातघ्नं पञ्चमूलमिदं महत्॥१६५॥**

**शालपर्णीपृश्निपर्णीबृहतीद्वयगोक्षुरम्।**  
**वातपित्तहरं वृष्यं कनीयः पञ्चमूलकम॥१६६॥**

**उभयं दशमूलन्तु सन्निपातज्वरापहम्।**  
**कासे श्वासे च तन्द्रायां पार्श्वशूले च शस्यते।**  
**पिप्पलीचूर्णसंयुक्तं कण्ठहृद्ग्रहनाशनम्॥१६७॥**

**दशमूलम्।**

**चिरज्वरे वातकफोल्वणे वा**  
**त्रिदोषजे वा दशमूलमिश्रः।**  
**किराततिक्तादिगणः प्रयोज्यः**  
**शुद्ध्यर्थिने वा त्रिवृताविमिश्रः॥१६८॥**

**चतुर्दशाङ्गः।**

**दशमूली शटी श्रृङ्गी पौष्करं सदुरालभम्।**  
**भार्गीकुटजवीजञ्च पटोलं कटुरोहिणी॥१६९॥**

**अष्टादशाङ्ग इत्येष सन्निपातज्वरापहः।**  
**.कासहृद्ग्रहपार्श्वार्त्तिश्वासहिक्कावमीहरः॥१७०॥**

**वातश्लेष्महरोऽष्टादशाङ्गः।**

**भूनिम्बदारुदशमूलमहौषधाब्द-**  
**तिक्तेन्द्रबीजधनिकेभकणाकषायः।तन्त्रीप्रलापकसमारुचिदाहमोह-**  
**श्वासादियुक्तमखिलं ज्वरमाशु हन्ति॥१७१॥**

**पित्तश्लेष्महरोऽष्टादशाङ्गः।**

**मुस्तपर्प्पटकोशीरदेवदारुमहौषधम्।**  
**त्रिफलाधन्वयासश्च नीलीकम्पिल्लकं त्रिवृत्॥१७१॥**

**किराततिक्तकं पाठाबलाकटुकरोहिणी।**  
**मधुकं पिप्पलीमूलं मुस्ताद्यो गण उच्यते॥१७३॥**

**अष्टादशाङ्गमुदितमेतद्वा सन्निपातनुत्।**  
**पित्तोत्तरे सन्निपाते हितञ्चोक्तं मनीषिभिः॥१७४॥**

**मन्यास्तम्भे उरोघाते उरःपार्श्वशिरोग्रहे॥१७५॥**

**मुस्तादिगणः।**

**शटीपुष्करमूलञ्च व्याघ्री श्रृङ्गी दुरालभा।**  
**गुडूची नागरं पाठा किरातं कटुरोहिणी॥१७६॥**

**एषः शय्यादिको वर्गः सन्निपातज्वरापहः।**  
**कासहृद्ग्रहपार्श्वार्त्तिश्वासे तन्द्र्याञ्च शस्यते॥१७७॥**

**शल्यादिः।**

**बृहत्यौ पुष्करं भार्गी शटी श्रृङ्गी दुरालभा।**  
**वत्सकस्य च बीजानि पटोलं कटुरोहिणी॥१७८॥**

**बृहत्यादिर्गणः प्रोक्तः सन्निपातज्वरापहः।**  
**कासादिषु च सर्वेषु देयः सोपद्रवेषु च॥१७९॥**

**बृहत्वादिः।**

**भार्गी पुष्करमूलञ्च रास्नां विल्वं यमानिकाम्।**  
**नागरं दशमूलञ्च पिप्पलीं चाप्सु साधयेत्॥१८०॥**

**सन्निपातज्वरे देयं हृत्पार्श्वानाहशूलिनाम्।**  
**कासश्वासाग्निमन्दत्वं तन्द्रीञ्च विनिवर्त्तयेत्॥१८१॥**

**द्विपञ्च मूलीषड्ग्रन्था विश्वगृध्रनखीद्वयात्।**  
**कफवातहरः क्वाथः सन्निपातहरः वरः॥१८२॥**

**कारवीपुष्करैरण्डत्रायन्तीनागरामताः।दशमूलीशटीश्रृङ्गीयासभार्गीपुनर्नवाः॥१८३॥**

**तुल्या मूत्रेण निःक्वाथ्य पीताः श्रोतोविशोधनाः।**  
**अभिन्यासज्वरं घोरमाशु घ्नन्ति समुद्वतम्॥१८४॥**

**मातुलुङ्गाश्वभिद्विल्वव्याघ्रीपाठोरुवूकजः।**  
**क्वाथो लवणमूत्राढ्योऽभिन्यासानाह शूलनुत्॥१८५॥**

**निद्रोपेतमभिन्यासं क्षीणं विद्याद्वतौजसम्।कण्ठरोधकफश्वासहिक्कासंन्यासपीडितः॥१८६॥**

**मातुलुङ्गार्द्रकरसं दशमुल्यम्भसा पिबेत्।व्योषाब्दत्रिफलातिक्तापटोलारिष्टवासकैः॥१८७॥**

**सभूनिम्बामृतायासैस्त्रिदोषज्वरनुज्जलम्।**  
**त्रिवृद्विशालात्रिफला कटुकारग्बधैः कृतः॥१८८॥**

**सक्षारो भेदनः क्वाथः पेयः सर्वज्वरापहः।**  
**स्वेदोद्गमे ज्वरे देयश्चूर्णो भृष्टकुलत्थजः॥१८९॥**

**घर्षेज्जिह्वां जडां सिन्धुत्र्युषणैः साम्लवेतसैः॥१९०॥**

**उच्छुष्कां स्फुटितां जिह्वां द्राक्षया मधुपिष्टया**  
**लेपयेत् सघृतञ्चास्यंसन्निपातात्मके ज्वरे॥१९१॥**

**काकजङ्घाजटा निद्रां जनयेच्छिरसि स्थिता।**  
**सन्निपाते प्रकम्पन्तं प्रलपन्तं न बृंहयेत्॥१९२॥**

**तृष्णादाहाभिभूतेऽपि न दद्याच्छीतलं जलम्।**  
**सन्निपातज्वरस्यान्ते कर्णमूले सुदारुणः॥१९३॥**

**शोथः संजायते तेन कश्चिदेव प्रमुच्यते।**  
**रक्तावसेचनैः पूर्वं सर्पिःपानैश्च तं जयेत्॥१९४॥**

**प्रदेहैः कफपित्तघ्नैर्वमनैः कवलग्रहैः।**  
**गैरिकं पाशुजं शुण्ठीवचाकटुककाञ्जिकैः।**  
**कर्णशोथहरो लेपः सन्निपातज्वरे भृशम्॥१९५॥**

**कुलत्थकट्फले शुण्ठी कारवी च समांशिकैः।**  
**सुखोष्णैर्लेपनं कार्य्येकर्णमूले मुहुर्मुहुः॥१९६॥**

**सन्निपाते।**

**निदिग्धिकानागर्कामृतानां**  
**क्वाथं पिबेन्मिश्रितपिप्पलीकम्।**  
**जीर्णज्वरारोचककासशूल-**  
**श्वासाग्निमान्द्यार्दितपीनसेषु॥१९७॥**

**हन्त्यूर्ध्वगामयं प्रायः सायं तेनोपयुज्यते॥१९८॥**

**निदिग्धिकादिः।**

**पिप्पलीचूर्णसंयुक्तः क्वाथश्छिन्नरुहोद्भवः।**  
**जीर्णज्वरकफध्वंसी पञ्चमूलीकृतोऽथवा॥१९९॥**

**कासाजीर्णारुचिश्वासहृत्पाण्डुक्रिमिरोगनुत्।**  
**जीर्णज्वरेऽग्निसादे च शस्यते गुडपिप्पली॥२००॥**

**कलिङ्गकाः पटोलस्य पत्रं कटुकरोहिणी।**  
**पटोलं शारिवा मुस्तं पाठा कटुकरोहिणी॥२०१॥**

**निम्बं पटोलं त्रिफला मृद्वीका मुस्तवत्सकौ।**  
**किराततिक्तममृता चन्दनं विश्वभेषजम्॥२०२॥**

**गुडूच्यामलकं मुस्तमर्द्धश्लोकसमापनाः।**  
**कषायाः शमयन्त्याशु पञ्च पञ्चविधान् ज्वरान्॥२०३॥**

**सन्ततं सततान्येद्युस्तृतीयकचतुर्थकान्।**  
**गुडप्रगाढांत्रिफलां पिबेद्वा विषमार्दितः॥२०४॥**

**दीर्घपत्रककर्णाख्यनेत्रं खदिरसंयुतम्।**  
**ताम्बूलैस्तद्दिने भुक्तं प्रातर्विषमनाशनम्।**  
**गुडूचीमुस्तधात्रीणां कषायं वा समाक्षिकम्॥२०५॥**

**मुस्तामलकगुडूचीविश्वौषधकण्टकारिकाक्वाथः।**  
**पीतः सकणाचूर्णः समधुर्विषमज्वरं हन्ति॥२०६॥**

**मुस्तकादिः।**

**महौषधामृतामुस्तचन्दनोशीरधान्यकैः।**  
**क्वाथस्तृतीयकं हन्ति शर्करामधुयोजितः॥२०७॥**

**वासाधात्र्युशीरादारुपथ्यानागरसाधितः।**  
**सितामधुयुतः क्वाथश्चातुर्थकनिवारणः॥२०८॥**

**मधुना सर्वज्वरनुच्छेफालीदलजो रसः।**  
**अजाजीगुड़संयुक्ता विषमज्वरनाशिनी॥२०९॥**

**अग्निसादं जयेत्सम्यक् वातरोगांश्च नाशयेत्॥२१०॥**

**रसोनकल्कं तिलतैलमिश्रं**  
**योऽश्नाति नित्यं विषमज्वरार्त्तः।**  
**विमुच्यते सोऽप्यचिराज्ज्वरेण**  
**वातामयैश्चापि सुघोररूपैः॥२११॥**

**प्रातः प्रातः ससर्पिर्वा रसोनमुपयोजयेत्।**  
**पिप्पलीं वर्द्धमानंवा पिबेत् क्षीररसाशनः॥२१२॥**

**षट्पलं वा पिबेत् सर्पिः पथ्यां वा मधुना पिबेत्।**  
**पयस्तैलं घृतञ्चैव विदारीक्षुरसंमधु॥२१३॥**

**संमर्द्यपाययेदेतत् विषमज्वरनाशनम्।**  
**पिप्पलीशर्कराक्षौद्रं घृतं क्षीरं यथाबलम्॥२१४॥**

**खजेन मथितं पेयं विषमज्वरनाशनम्।**  
**पयसा वृषदंशस्य शकृद्वेगागमे पिबेत्॥२१५॥**

**वृषस्य दधिमण्डेन सुरया वा ससैन्धवम्।**  
**नीलिनीमजगन्धाञ्च त्रिवृतां कटुरोहिणीम्॥२१६॥**

**पिबेज्ज्वरस्यागमने स्नेहस्वेदोपपादितः।**  
**सुरां समण्डां पानार्थे भक्षार्थे चरणायुधान्॥२१७॥**

**तित्तिरींश्च मयूरांश्च प्रयुञ्ज्याद्विषमज्वरे।**  
**अम्नोटजसहस्रेण दलेन सुकृतां पिबेत्॥२१८॥**

**पेयां घृतप्लुतां जन्तुश्चातुर्थकहरां त्र्यहम्।**  
**सैन्धवं पिप्पलीनाञ्च तण्डुलाः समनःशिलाः।**  
**नेत्राञ्जनं तैलपिष्टं विषमज्वरनाशनम्॥२१९॥**

**व्याघ्रीरसाहिङ्गुसमा नस्यं तद्वत् ससैन्धवा।**  
**कृष्णाम्बरदृढ़ाबद्धं गुग्गुलूलूकपुच्छकः॥२२०॥**

**धूपश्चातुर्थकं हन्ति तमः सूर्य्य इवोदितः।**  
**शिरीषपुष्पस्वरसो रजनीद्वयसंयुतः॥२२१॥**

**नस्यं सर्पिःसमायोगाच्चातुर्थकज्वरं जयेत्।**  
**नस्यं चातुर्थकं हन्ति रसो वागस्त्यपत्रजः॥२२२॥**

**पलङ्कषा निम्बपत्रं वचा कुष्ठं हरीतकी।**  
**सर्षपाः सयवाः सर्पिर्धूपनं ज्वरनाशनम्॥२२३॥**

**अष्टाङ्गधूपः।**

**पुरध्यामवचासर्जनिम्बार्कागुरुदारुभिः।**  
**सर्वज्वरहरो धूपः कार्य्योऽयमपराजितः॥२२४॥**

**वैडालं वा शकृद्योज्यं वेपमानस्य धूपने।**  
**अपामार्गजटा कट्यां लोहितैः सप्ततन्तुभिः॥२२५॥**

**बद्धा वारे रवेस्तूर्णेज्वरं हन्ति तृतीयकम्।**  
**काकजङ्घाबला श्यामा ब्रह्मदण्डी कृताञ्जलिः॥२२६॥**

**पृश्निपर्णी त्वपामार्गस्तथा भृङ्गरजोऽष्टमः।**  
**एषामन्यतमं मूलं पुष्पेणोद्धृत्य यत्नतः॥२२७॥**

**रक्तसूत्रेण संवेष्ट्य बद्धमैकाहिकं जयेत्।**  
**मूलं जयन्त्याः शिरसा धृतं सर्वज्वरापहम्॥२२८॥**

**कर्मसाधारणं जह्यात् तृतीयकचतुर्थकौ।**  
**आगन्तुरनुबन्धीहि प्रायशी विषमज्वरे॥२२९॥**

**गङ्गाया उत्तरे कूले अपुत्रस्तापसो मृतः।**  
**तस्मै तिलोदकं दद्यान्मुञ्चत्येकाहिको ज्वरः॥२३०॥**

**एतन्मन्त्रेण चाश्वत्थपत्रहस्तः प्रतर्पयेत्।**  
**सोमं सानुचरं देवं समातृगणमीश्वरम्॥२३१॥**

**पूजयन् प्रयतः शीघ्रं मुच्यते विषमज्वरात्।**  
**विष्णुं सहस्रमूर्द्धानं चराचरपतिं विभुम्॥२३२॥**

**स्तुवन्नामहस्रेण ज्वरान् सर्वान् व्यपोहति।**  
**ज्वराः कषायैर्वमनैर्लङ्घनैर्लघुभोजनैः॥२३३॥**

**रुक्षस्य येन शाम्यन्ति सर्पिस्तेषां भिगग्जितम्।**  
**निर्दशाहमपि ज्ञात्वा कफोत्तरमलङ्घितम्॥२३४॥**

**न सर्पिः पाययेत् प्राज्ञः शमनैस्तमुपाचरेत्।**  
**यावल्लघुत्वादशनं दद्यान्मांसरसेन तु॥२३५॥**

**मांसार्थमेषलावादीन् युक्त्या दद्याद्विचक्षणः।**  
**कुक्कुटांश्च मयूरांश्च तित्तिरिं क्रौञ्चमेव च॥२३६॥**

**गुरूष्णत्वान्न शंसन्ति ज्वरे केचिञ्चिकित्सकाः।**  
**लङ्घनेनानिलबलं ज्वरे यद्यधिकं भवेत्॥२३७॥**

**भिषङ्मात्राविकल्पज्ञो दद्यात् तानपि कालवित्।**  
**पिप्पल्यश्चन्दनं मुस्तम् उशीरं कटुरोहिणी॥२३८॥**

**कलिङ्गकास्तामली शारिवातिविषे स्थिरा।**  
**द्राक्षामलकबिल्वानि त्रायमाणा निदिग्धिका॥२३९॥**

**सिद्धमेतैर्घृतं सद्यो ज्वरं जीर्णमपोहति।**  
**क्षयं कासं शिरःशूलं पार्श्वशूलं हलीमकम्॥२४०॥**

**अङ्गाभितापमग्निञ्च विषमं सन्नियच्छति।**  
**पिप्पल्याद्यमिदं क्वापि तन्त्रे क्षीरेण पच्यते॥२४१॥**

**यत्राधिकरणेनोक्तिर्गणे स्यात् स्नेहसंविधौ।**  
**तत्रैव कल्कनिर्यूहाविष्येते स्नेहवेदिना॥२४२॥**

**एतद्वाक्यबलेनैव कल्कसाध्यपरं घृतम्।**  
**जलस्नेहौषधानान्तु प्रमाणं यत्र नेरितम्॥२४३॥**

**तत्र स्यादौषधात् स्नेहः स्नेहात् तोयं चतुर्गुणम्।**  
**अनुक्ते द्रवकार्य्ये तु सर्वत्र सलिलं मतम्॥२४४॥**

**घृततैलगुड़ादींश्च नैकाहादवतारयेत्।**  
**व्युषितास्तु प्रकुर्वन्ति विशेषेण गुणान् यतः॥२४५॥**

**स्नेहकल्को यदाङ्गुल्यावर्त्तितो वर्त्तिवद्भवेत्।**  
**वह्नौ क्षिप्ते च नो शब्दस्तदा सिद्धिं विनिर्दिशेत्॥२४६॥**

**शब्दोऽस्युपरमे प्राप्ते फेनस्योपरमे तया।**  
**गन्धवर्णरसादीनां सम्पत्तौ सिद्धिमादिशेत्॥२४७॥**

**पञ्चकोलैः ससिन्धूत्थैः पलिकैः पयसा समम्।**  
**सर्पिःप्रस्थं श्रृतं प्लीहविषमज्वरगुल्मनुत्॥२४८॥**

**क्षीरषट्पलकं** **घृतम्।**

**अत्र द्रवान्तरानुक्ते क्षीरमेव चतुर्गुणम्।**  
**द्रवान्तरेण योगे हि क्षीरं स्नेहसमं भवेत्॥२४९॥**

**दशमूलीरसे सर्पिः सक्षीरे पञ्चकोलकैः।**  
**सक्षारैर्हन्ति तत् सर्वं ज्वरकासाग्निमन्दताः।**  
**वातपित्तकफव्याधीन् प्लीहानञ्चापि पाण्डुताम्॥२५०॥**

**दशमूलषट्पलकं** **घृतम्।**

**क्वाथ्या्च्चतुर्गुणं वारि पादस्थं स्याच्चतुर्गुणम्।**  
**स्नेहात् स्नेहसमं क्षीरं कल्कस्तु स्नेहपादिकः॥२५१॥**

**चतुर्गुणन्त्वष्टगुणं द्रवद्वैगुण्यतो भवेत्।**  
**पञ्चप्रभृति यत्र स्युर्द्रवाणि स्नेहसंविधौ॥२५२॥**

**तत्र स्नेहसमान्याद्दुरर्वाक् च स्याच्चतुर्गुणम्।**  
**वासां गुडूचीं त्रिफलां त्रायमाणां यवासकम्॥२५३॥**

**पक्त्वातेन कषायेण पयसा द्विगुणेन च।पिप्पलीमलमृद्वीकाचन्दनोत्पलनागरैः।**  
**कल्कीक्कतैश्च विपचेत् घृतं जीर्णज्वरापहम्॥२५४॥**

**वासाद्यं** **घृतम्।**

**गुडूच्याः क्वाथकल्काभ्यां त्रिफलाया वृषस्य च।**  
**मृद्वीकाया बलायाश्च सिद्धाः स्नेहा ज्वरच्छिदः॥२५५॥**

**गुडूचादिघृतानि।**

**ज्वरे पेयाः कषायाश्च सर्पिः क्षीरं विरेचनम्।**  
**षड़हे षडहे देयं कालं वीक्ष्यामयस्य च॥२५६॥**

**जीर्णज्वरे कफे क्षीणे क्षीरं स्यादमृतोपमम्।**  
**तदेव तरुणे पीतं विषवद्धन्ति मानवम्॥२५७॥**

**कासाच्छासात् शिरःशूलात् पार्श्वशूलात् सपीनसात्।**  
**मुच्यते ज्वरितः पीत्वा पञ्चमूलीश्रृतं पयः॥२५८॥**

**द्रव्यादष्टगुणं क्षीरं क्षीरात् तोयं चतुर्गुणम्।**  
**क्षीरावशेषः कर्त्तव्यः क्षीरपाके त्वयं विधिः॥२५९॥**

**त्रिकण्टकबलाविल्वगुड़नागरसाधितम्।**  
**वर्च्चोमूत्रविबन्धघ्नं शोथज्वरहरं पयः॥२६०॥**

**वृश्चीरविश्ववर्षाभूपयश्चोदकमेव च।**  
**पचेत् क्षीरावशिष्टन्तु तर्हि सर्वज्वरापहम्॥२६१॥**

**शीतं कोणं ज्वरे क्षीरं यथा स्वैरौषधैर्युतम्।**  
**एरण्डमूलसिद्धं वा ज्वरे सपरिकर्त्तिके॥२६२॥**

**ज्वरिभ्यो बहुदोषेभ्य ऊर्ध्वञ्चाधश्च बुद्धिमान्।**  
**दद्यात् संशोधनं काले कल्पे यदुपदेक्ष्यते॥२६३॥**

**मदनं पिप्पलीभिर्वा कलिङ्गैर्मधुकेन वा।**  
**युक्तमुष्णाम्बुना पीतं वमनं ज्वरशान्तये॥२६४॥**

**आरग्वधं वा पयसा मृद्वीकानां रसेन वा।**  
**त्रिवृतां त्रायमाणं वा पयसा ज्वरितः पिबेत्॥२६५॥**

**ज्वरक्षीणस्य न हितं वमनं न विरेचनम्।**  
**कामन्तु पयसा तस्य निरूहैर्वा हरेन्मलान्॥२६६॥**

**प्रयोजयेज्ज्वरहरान् निरूहान् सानुवासनान्।**  
**पक्वाशयगते दोषे वक्ष्यन्ते ये च सिद्धिषु॥२६७॥**

**गौरवे शिरसः शूले विबद्धेष्विन्द्रियेषु च।**  
**जीर्णज्वरे रुचिकरं दद्याच्छीर्षविरेचनम्॥२६८॥**

**अभ्यङ्गांश्च प्रदेहांश्च सस्नेहान् सानुवासनान्।**  
**विभज्य शीतोष्णकृतान् दद्याज्जीर्णज्वरे भिषक्॥२६९॥**

**तैराशु प्रशमं याति वह्निर्मार्गगतो ज्वरः।**  
**लभन्ते सुखमङ्गानि बलं वर्णश्च वर्द्धते॥२७०॥**

**सुवर्च्चिकानागरकुष्ठमूर्वा-**  
**लाक्षानिशालोहितयष्टिकाभिः।**  
**तैलं ज्वरे षड्गुणतक्रसिद्ध-**  
**मभ्यञ्जनाच्छीतविदाहनुत् स्यात्॥२७१॥**

**दध्नः ससारकस्यात्र तक्रं कट्वरमिष्यते।**  
**घूतवत्तैलपाकोऽपि तैले फेनोऽधिकः परः॥२७२॥**

**षटकट्वरं तैलम्।**

**मूर्वा लाक्षा हरिद्रे द्वे मञ्जिष्ठा सेन्द्रबारुणी।**  
**बृहती सैन्धवं कुष्ठं रास्ना मांसी शतावरी॥२७३॥**

**आरणालाढकेनैव तैलप्रस्थं विपाचयेत्।**  
**तैलमङ्गारकं नाम सर्वज्वरविमोक्षणम्॥२७४॥**

**अङ्गारकं तैलम्।**

**लाक्षाहरिद्रामञ्जिष्ठाकल्कैस्तैलं विपाचयेत्।**  
**षड्गुणेनारणालेन दाहशीतज्वरापहम्॥२७५॥**

**लाक्षादितैलम्।**

**यवचूर्णार्द्धकुड़वं मञ्जिष्ठार्द्धपलेन तु।**  
**तैलप्रस्थं शतगुणे काञ्जिके साधितं जयेत्॥२७६॥**

**ज्वरं दाहं महावेगमङ्गानाञ्च प्रहर्षनुत्।**  
**सर्जकाञ्जिकसंसिद्धं तैलं शीताम्बुमर्दितम्॥२७७॥**

**ज्वरदाहापहं लेपात् सद्योवातास्रदाहनुत्।**  
**चन्दनाद्यमगुर्वाद्यं तैलं चरककीर्त्तितम्॥२७८॥**

**तथा नारायणं तैलं जीर्णज्वरहरं परम्।**  
**अभिघातो ज्वरो न स्यात् पानाभ्यङ्गेन सर्पिषः॥२७९॥**

**क्षतानां बणितानाञ्च क्षतव्रणचिकित्सया।**  
**औषधीगन्धविषजौ विषपीतप्रबाधनैः॥२८०॥**

**जयेत् कषायैर्मतिमान् सर्वगन्धकृतैस्तथा।**  
**अभिचाराभिशापोत्थौ ज्वरौ होमादिना जयेत्॥२८१॥**

**दानस्वस्त्ययनातिथ्यैरुत्पातग्रहपीड़जौ।**  
**क्रोधजे पित्तजित् काम्या अर्थाः सद्वाक्यमेव च॥२८२॥**

**आश्वासेनेष्टलाभेन वायोःप्रशमनेन च।**  
**हर्षणैश्च शमं यान्ति कामक्रोधभयज्वराः॥२८३॥**

**कामात् क्रोधज्वरो नाशं क्रोधात् कामसमुद्भवः।**  
**याति ताभ्यामुभाभ्याञ्च भयशोकसमुद्भवः॥२८४॥**

**भूतविद्यासमुद्दिष्टैर्बन्धावेशनताड़नेः।**  
**जयेत् भूताभिषङ्गोत्थं मनः शान्त्वैश्च मानसम्॥२८५॥**

**व्ययामञ्च व्यवायञ्च स्नानं चंक्रमणानि च।**  
**ज्वरमुक्तो न सेवेत यावन्नो बलवान् भवेत्॥२८६॥**

**देहो लघुर्व्यपगतक्लममोहतापः**  
**पाको मुखे करणसौष्ठवमव्यथत्वम्।**  
**स्वेदः क्षवः प्रकृतिगामि मनोऽन्ननिम्।**  
**काण्डूश्च मूर्ध्नि विगतज्वरलक्षणानि॥२८७॥**

**इति** **ज्वरचिकित्सा।**

**अथ** **ज्वरातीसाराधिकारः।**

**ज्वरातिसारे पेयादिक्रमः स्याल्लङ्घिते हितः।**  
**ज्वरातिसारी पेयां वा पिबेत् साम्लां श्रृतां नरः।**  
**पुश्निपर्णीबलाबिल्वनागरोत्पलधान्यकैः॥१॥**

**उत्पलषट्कम्।**

**पाठेन्द्रयवभूनिम्बमुस्तपर्प्पटकामृताः।**  
**जयन्त्याममतीसारं सज्वरं समहौषधाः॥२॥**

**नागरातिविषामुस्तभूनिम्बामृतवत्सकैः।**  
**सर्वज्वरहरः क्वाथः सर्वातिसारनाशनः॥३॥**

**ह्रीवेरातिविषामुस्तविल्वधान्यकनागरैः।**  
**पिबेत् पिच्छाविबन्धघ्नं शूलदोषामपाचनम्।**  
**सरक्तं हन्त्यतीसारं सज्वरं वाथ विज्वरम्॥४॥**

**क्रीवेरादिः।**

**गुडूच्यातिविषाधान्यशुण्ठीविल्वाब्दबालकैः।**  
**पाठाभूनिम्बकुटजचन्दनोशीरपद्मकैः॥५॥**

**कषायः शीतलः पेयो ज्वरातीसारशान्तये।हल्लासारोचकच्छर्दिपिपासादाहनाशनः॥६॥**

**गुडूच्यादिः।**

**उशीरं बालकं मुस्तं धन्याकं विश्वभेषजम्।**  
**सभङ्गाघातकीलोध्रं बिल्वं दीपनपाचनम्॥७॥**

**हन्त्यरोचकपिच्छामं विबन्धं सातिवेदनम्।**  
**सशोणितमतीसारं सज्वरं वाथ विज्वरम्॥८॥**

**उशीरादिः।**

**पञ्चमुलीबलाविल्वगुडूचीसुस्तनागरैः।**  
**पाठाभूनिम्बह्निवेरकुटजत्वक्फलैः श्रृतम्॥९॥**

**हन्ति सर्वानतीसारान् ज्वरदोषं वमिं तथा।**  
**साशूलोपद्रवं श्वासं कासं हन्यात् सुदारुणम्॥१०॥**

**पञ्चमूल्यादिः।**

**कलिङ्गातिविषाशुण्ठीकिराताम्बुयवासकम्।**  
**ज्वरातीसारसन्तापं नाशयेदविकल्पतः॥११॥**

**वत्सकं कट्फलं दारु रोहिणी गजपिप्पली।**  
**श्वदंष्ट्रां पिप्पली धान्यं विल्वं पाठा यमानिका॥१२॥**

**द्वावप्येतौ सिद्धियोगौ श्लोकार्द्धेनाभिभाषितौ।**  
**ज्वरातीसारशमनौ विशेषाद्दाहनाशनौ॥१३॥**

**नागरामृतभूनिम्बविल्वबालकवत्सकैः।**  
**समुस्तातिविषोशीरैर्ज्वरातिसारहज्जलम्॥१४॥**

**मुस्तकविल्वातिविषापाठाभूनिम्बवत्सकैः क्वाथः।मकरन्दगर्भयुक्तो ज्वरातिसारौ जयेद् घोरौ॥१५॥**

**धनजलपाठातिविषापथ्योत्पलधान्यरोहिणीविश्वैः।**  
**सेन्द्रयवैः कृतमम्भः सातीसारं ज्वरं जयति॥१६॥**

**कलिङ्गविल्वजम्ब्वाम्रकपित्थं सरसाञ्नजम्।**  
**लाक्षाहरिद्रेह्रीवेरं कट्फलं शुकनासिकाम्॥१७॥**

**लोध्रं मोचरसं शङ्खं धातकीवटशुङ्गकम्।**  
**पिष्ट्वा तण्डुलतोयेन वटकानक्षसम्मितान्॥१८॥**

**छायाशुष्कान् पिबेच्छीघ्रं ज्वरातिसारशान्तये।**  
**रक्तप्रसादनाश्चैते शूलातिसारनाशनाः॥१९॥**

**कलिङ्गाद्यगुड़िका।**

**उत्पलं दाड़िम्बत्वक् च पद्मकेशरमेव च।**  
**पिबेत्तण्डुलतोयेन ज्वरातिसारनाशनम्॥२०॥**

**व्योषं वत्सकबीजञ्च निम्बभूनिम्बमार्कवम्।**  
**चित्रकं रोहिणीं पाठां दार्वीमतिविषां समाम्॥२१॥**

**श्लक्ष्णचूर्णीकृतान् सर्वांस्तत्तुल्यां वत्सकत्वचम्।**  
**सर्वमेकत्र संयुज्य प्रपिबेत्तण्डुलाम्बुना॥२२॥**

**सक्षौद्रं वा लिहेदेतत् पाचनं ग्राहिभेषजम्।**  
**तृष्णारुचिप्रशमनं ज्वरातीसारनाशनम्॥२३॥**

**कामलां ग्रहणीदोषान् गुल्मं प्लीहानमेव च।**  
**प्रमेहं पाण्डुरोगञ्च श्वयथुञ्च विनाशयेत्॥२४॥**

**व्योषाद्यं** **चूर्णम्।**

**दशमूलीकषायेण विश्वमक्षसमं पिबेत्।**  
**ज्वरे च वातिसारे च सशोथे ग्रहणीगदे॥२५॥**

**विड़ङ्गातिविषा मुस्तं दारु पाठा कलिङ्गकम्।**  
**मरीचेन समायुक्तं शोथातिसारनाशनम्॥२६॥**

**किराताब्दामृताविश्वचन्दनोदीच्यवत्सकैः।**  
**शोथातिसारशमनं विशेषाज्ज्वरनाशनम्॥२७॥**

**किराताब्दामृतोदीच्यमुस्तचन्दनधान्यकैः।**  
**शोथातिसारतृड्दाहशमनो ज्वरनाथनः॥२८॥**

**इति ज्वरातीसारचिकित्सा।**

**अथातौसाराधिकारः।**

**आमपक्वक्रमं हित्वा नातिसारे क्रिया यतः।**  
**अतः सर्वातिसारेषु ज्ञेयं पक्वामलक्षणम्॥१॥**

**मज्जत्यामा गुरुत्वाद्विट् पक्वा तूत्प्लवते जले।**  
**विनातिद्रवसंघातशैत्यश्लेष्मप्रदूषणात्॥२॥**

**शक्वद् दुर्गन्धिसाटोपविष्टम्भार्त्तिप्रसेकिनः।**  
**विपरीतं निरामन्तु कफात् पक्वञ्च मज्जति॥३॥**

**आमेविलङ्घनं शस्तमादौ पाचनमेव च।**  
**कार्य्यञ्चानशनस्यान्ते प्रद्रवं लघुभोजनम्॥४॥**

**लङ्घनमेकं मुक्त्वा न चान्यदस्तीह भेषजं बलिनः।**  
**समुदीर्णं दोषचयं शमयति तत् पाचयत्यपि च॥५॥**

**ह्रीवेरश्रृङ्गवेराभ्यां मुस्तपर्प्पटकेन वा।**  
**मुस्तोदीच्यश्रृतं तोयं देयं वापि पिपासवे॥६॥**

**भुक्तोऽन्नकाले क्षुत्क्षामं लघून्यन्नानि भोजयेत्॥७॥**

**औषधसिद्धाः पेया लाजानां शक्तवोऽतिसारहिताः।  
वस्त्रप्रस्नुतमण्डः पेयश्च मसूरयूषश्च॥८॥**

**गुर्वी पिण्डो खरात्यर्थं लघ्वी सैव विपर्य्ययात्।  
शक्तूनामाशु जीर्य्येत मृदुत्वादवलेहिका॥९॥**

**शालपर्णी पृश्निपर्णी बृहती कण्टकारिका।**

**बलाश्वदंष्ट्रा बिल्वानि पाठा नागरधान्यकम्।  
एतदाहारसंयोगे हितं सर्वातिसारिणाम्॥१०॥**

**बृहच्छालपर्ण्यादिः।**

**शालपर्णीबलाविल्वैः पृश्निपर्ण्या च साधिता।  
दाड़िमाम्ना हिताः पेयाः पित्तश्लेष्मातिसारिणाम्॥११॥**

**शालपर्ण्यादिः।**

**यवागूमुपभुञ्जानो ननु व्यञ्जनमाचरेत्।  
शाकमांसफलैर्युक्ता यवाग्वोऽम्लाश्च दुर्जराः॥१२॥**

**धान्यपञ्चकसंसिद्धो धान्यविश्वकृतोऽथवा।  
आहारो भिषजा योज्यो वातश्लेष्मातिसारिणम्॥१३॥**

**वातपित्ते पञ्चमूल्या कफे वा पञ्चकोलकैः।  
धान्योदीच्यश्रृतं तोयं तृष्णादाहातिसारनुत्।  
आभ्यामेव सपाठाभ्यां सिद्धमाहारमाचरेत्॥१४॥**

**दोषाः संनिचया यस्य विदग्धाहारमूर्च्छिताः।  
अतिसाराय कल्कन्ते भूयस्तान् संप्रवर्त्तयेत्॥१५॥**

**न तु संग्रहणं दद्यात् पूर्वमामातिसारिणे।  
दोषा ह्यादौ बध्यमाना जनयन्त्यामयान् बहून्॥१६॥**

**शोथपाण्ड्वामयप्लीहकुष्ठगुल्मोदरज्वरान्।  
दण्डकालसकाध्मनान् ग्रहण्यर्शोगदांस्तथा॥१७॥**

**क्षीणधातुबलार्त्तस्य बहुदोषोऽतिनिस्रुतः।  
आमोऽपि स्तम्भनीयः स्यात् पाचनान्मरणं भवेत्॥१८॥**

**स्तोकं स्तोकं विबन्धं वा सशूलं योऽतिसार्य्यते।  
अभयापिप्पलीकल्कैः सुखोष्णैस्तं विरेचयेत्॥१९॥**

**धन्याकं नागरं मुस्तं बालकं विल्वमेव च।  
आमशूलविबन्धघ्नंपाचनं वह्निदीपनम्॥२०॥**

**धान्यपञ्चकम्।**

**इदं धान्यचतुष्कं स्यात् पित्ते शुण्ठीं विना पुनः।  
पिप्पलीं नागरं धान्यं भूतिकञ्चाभयां वचाम्॥२१॥**

**ह्रीवेरभद्रमुस्तानि विल्वं नागरधान्यकम्।  
पृश्निपर्ण्याश्वदंष्ट्रा च समङ्गा कण्टकारिका॥२२॥**

**तिस्रः प्रमथ्या विहिताः श्लोकार्द्धैरतिसारिणाम्।  
कफपिते च वाते च क्रमादेताः प्रकीर्तिताः॥२३॥**

**संज्ञा प्रमथ्या ज्ञातव्या योगे पाचनदीपने।  
त्र्यूवचातिविषाहिङ्गुबलासौवर्चलाभयाः॥२४॥**

**पीत्वोष्णेनाम्भसा हन्यादामातिसारमुद्धतम्।  
अथवा पिप्पलीमूलपिप्पलीद्वयचित्रकान्॥२५॥**

**सौवर्चलवचाव्योषहिङ्गुप्रतिविराषाभयाः।  
पिबेत् श्लेष्मातिसारार्त्तश्चूर्णिताश्चोष्णवारिणा॥२६॥**

**हरिद्रादिं वचादिं वा पिवेदामेषु बुद्धिमान्।  
खडयूषयवागूषु पिप्पल्यादिं प्रयोजयेत्॥२७॥**

**तक्रं कपित्थचाङ्गेरीमरिचाजाजिचित्रकैः।  
सुपक्वः खड़यूषोऽयमयं काम्बलिकोऽपरः॥२८॥**

**दध्याम्लो लवणस्नेहतिलमाससमन्वितः।  
नागरातिविषामुस्तैरथवा धान्यनागरैः॥२४॥**

**तृष्णातीसारशूलघ्नं पाचनं दीपनं लघु।  
पाठावत्सकबीजानि हरीतक्यो महौषधम्॥३०॥**

**एतदामसमुत्थानमतीसारं सवेदनम्।  
कफात्मकं सपित्तञ्च वर्च्चोबध्नाति च ध्रुवम्॥३१॥**

**पयस्युत्क्वाथ्य मुस्तां वा विंशतिं भद्रकाद्वयाः।  
क्षीरावशिष्टं तत् पीतं हन्यादामं सवेदनम्॥३२॥**

**पक्वोऽसकृदतीसारो ग्रहणीमार्द्रवाद् यदा।  
प्रवर्त्तते तदा कार्य्यः क्षिप्रं सांग्रहिको विधिः॥३३॥**

**पञ्चमूलीबलाविश्वधान्यकोत्पलविल्वजाः।  
वातातिसारिणे देयास्तक्रेणात्यकमेन वा॥३४॥**

**कन्नटजम्बुदाडिमश्रृङ्गाटकपत्रबिल्वह्रीवेरम्।  
जलधरनागरसहितं गङ्गामपि वेगिनीं रुन्ध्यात्॥३५॥**

**कञ्चटादिः।**

**कृत्वालबालं सुदृढ़ंपिष्टैर्वामलकैर्भिषक्।  
आर्द्रकस्वरसेनाशु पूरयेन्नाभिमण्डलम्।  
नदीवेगोपमं घोरमतीसारं निरोधयेत्॥३६॥**

**किराततिक्तकं मुस्तं वत्सकं सरसाञ्जनम्।  
पिबेत् पित्तातिसारघ्नं सक्षौद्रं वेदनापहम्॥३७॥**

**पलं वत्सकबीजस्य श्रपयित्वा जलं पिबेत्।  
यो रसाशी जयेच्छीघ्रं सपैत्तं जठरामयम्॥३८॥**

**मधुकं कट्फलं लोध्रं दाडिमस्य फलत्वचम्।  
पित्तातिसारे मध्वाक्तं पाययेत् तण्डुलाम्बुना॥३९॥**

**कुटजातिविषा मुस्तं हरिद्रा पर्णिनीद्वयम्।  
सक्षौद्रशर्करं शस्तं पित्तश्लेष्मातिसारिणाम्॥४०॥**

**कुटजत्वक्फलं मुस्तं क्वाथयित्वा जलं पिबेत्।  
अतीसारं जयत्याशु शर्करामधुयोजितम्॥४१॥**

**विल्वचूतास्थिनिर्य्यूहः पीतः सक्षौद्रशर्करः।  
निहन्याच्छर्द्यतीसारं वैश्वानर इवाहुतिम्॥४२॥**

**पटोलयवधन्याकक्वाथः पेयः सुशीतलः।  
शर्करामधुसंयुक्तश्छर्द्यतीसारनाशनः॥४३॥**

**प्रियाङ्ग्वञ्जनमुस्ताख्यं पाययेत् तु यथाबलम्।  
कृष्णातिसारच्छर्दिघ्नं सक्षौद्रं तण्डुलाम्बुना॥४४॥**

**कलिङ्गकवचामुस्तं दारु सातिविषं समम्।  
कल्कं तण्डुलतोयेन पिबेत् पित्तानिलामयी॥४५॥**

**कुटजं दाडिमं मुस्तं धातकीविल्वबालकम्।  
लोध्रचन्दनपाठाश्च कषायं मधुना पिबेत्॥४६॥**

**सामे सशूले रक्तोऽपि पिच्छास्रावेषु शस्यते।  
कुटजादिरिति ख्यातः सर्वातिसारनाशनः॥४७॥**

**समङ्गातिविषा मुस्तं विश्वं ह्रीवेरधातकी।  
कुटजत्वक्फलं विल्वं क्वाथः सर्वातिसारनुत्॥४८॥**

**दलोत्थः स्वरसःपेयो हिज्जलस्य समाक्षिकः।  
जयत्याममतीसारं क्वाथो वा कुटजत्वचः॥४९॥**

**वटारीहन्तु संपिष्य श्लक्ष्णं तण्डुलवारिणा।  
तं पिबेत् तक्रसंयुक्तमतीसाररुजापहम्॥५०॥**

**तण्डुलजलपिष्टाङ्कोठमूलकर्षार्द्धपानमपहरति।  
सर्वातिसारग्रहणीरोगसमूहं महाघोरम्॥५१॥**

**कल्कः कोमलवव्वोलदलात् पीतोऽतिसारहा॥५२॥**

**कुटजत्वक्कृतः क्वाथो घनीभूतः सुशीतलः।  
लोहितोऽतिविषायुक्तः सर्वातीसारनुद्भवेत्॥५३॥**

**वदन्त्यत्राष्टमांशेन क्वाथादतिविषारजः।  
प्रक्षिप्यत्वात् पादिकन्तु लेहादिति च नो मतिः॥५४॥**

**सदार्व्यङ्गोठपाठानां मूलं त्वक् कुटजस्य च।  
शाल्मलीशालनिर्य्यासधातकीलोध्रदाड़िमम्॥५५॥**

**पिष्ट्वाक्षसम्मितान् कृत्वा वटकांस्तण्डुलाम्बुना।  
तेनैव मधुसंयुक्तानेकैकान् प्रातरुत्थितः॥५६॥**

**पिबेदत्ययमापन्नः विड्विसर्गेण मानवः।  
अङ्कोठवटको नाम्ना सर्वातीसारनाशनः॥५७॥**

**अङ्कोठवटकः।**

**पयस्यर्द्धोदके क्वागे ह्रीवेरोत्पलनागरैः।  
पेया रक्तातिसारघ्नी पृश्निपर्ण्या च साधिता॥५८॥**

**रसाञ्जनं सातिविषं कुटजस्य फलं त्वचम्।  
स्वरसस्य गुरुत्वेन पुटपाकपलं पिबेत्।  
पुटपाकस्य पाकोऽयं वह्निरारक्तवर्णता॥८०॥**

**त्वक् पिण्डं दीर्घवृन्तस्य काश्मरीपत्रवेष्टितम्।  
मृदावलिप्तं सुकृतमङ्गारेष्ववकूलयेत्॥८१॥**

**खिन्नमुद्धृत्य निष्पीड्य रसमादाय यत्नतः।  
शीतीकृतं मधुयुतं पाययेदुदरामये॥८२॥**

**शतं कुटजमूलस्य क्षुणं तोयार्मणे पचेत्।  
क्वाथे पादावशेषेऽस्मिन् लेहं पूते पुनः पचेत्॥८३॥**

**सौवच्चैलयवक्षारविड़सैन्धवपिप्पली।  
धातकीन्द्रयवाजाजीचूर्णं दत्त्वा पलद्ववम्॥८४॥**

**लिह्याद्वदरमात्रं तत् श्रृतं क्षौद्रेण संयुतम्।  
पक्वापक्वमतीसारं नानावर्णं सवेदनम्।  
दुर्वारं ग्रहणीरोगं जयेच्चैव प्रवाहिकाम्॥८५॥**

**कुटजलेहः।**

**तुलामथार्द्रां गिरिमल्लिकायाः  
संक्षुद्य पक्वा रसमाददीत।  
तस्मिन् सुपूते पलसम्मितानि  
श्लक्ष्णानि पिष्ट्वा सह शाल्मलेन॥८६॥**

**पाठां समङ्गातिविषां समुस्तां  
विल्वं च पुष्पाणि च धातकीनाम्।  
प्रक्षिप्य भूयो विपचेत् तु तावत्  
दर्वीप्रलेपः स्वरसस्तु यावत्॥८७॥**

**पीतस्त्वसौ कालविदा जलेन  
मण्डेन वाजापयसाऽथवाऽपि।  
निहन्ति सर्वं त्वतिसारमुग्रं  
कृष्णं सितं लोहितपीतकं वा॥८८॥**

**दोषं ग्रहण्यां विविधं च रक्तं  
शूलं तथार्शांसि सशोणितानि।  
अश्रृग्दरञ्चैवमसाध्यरूपं  
निहन्त्ववश्यं कुटजाष्टकोऽयम्॥८९॥**

**कुटजाष्टकः।**

**तुला द्रव्ये जलद्रोणो द्रोणे द्रव्यतुला मता।  
वत्सकस्य च बीजानि दार्व्याश्च त्वच उत्तमाः॥९०॥**

**पिप्पली श्रृङ्गवेञ्च लाक्षा कटुकरोहिणी।  
षड्भिरेभिर्घृतं सिद्धं पेयं मण्डावचारितम्।  
अतीसारं जयेच्छीघ्रं त्रिदोषमपि दारुणम्॥९१॥**

**षडङ्गघृम्।**

**क्षीरिद्रुमाभिरुरसे विपक्वं  
तज्जैश्च कल्कैः पयसा च सर्पिः।  
सितोपलार्द्धं मधुपादयुक्तं  
रक्तातिसारं शमयत्युदीर्णम्॥९२॥**

**क्षीरिद्रुमाद्यं** **घृतम्।**

**जीर्णेऽमृतोपमं क्षीरमतीसारे विशेषतः।  
क्वागन्तु भेषजैः सिद्धं देयं वा वारिसाधितम्॥९३॥**

**बालं विल्वं गुडं तैलं पिप्पलीविश्वभेषजम्।  
लिह्याद्वाते प्रतिहते सशूले सप्रवाहिके॥९४॥**

**पयसा पिप्पलीकल्कः पीतो वा मरिचोद्भवः।  
त्राहात् प्रवाहिकां हन्ति चिरकालानुबन्धिनीम्॥९५॥**

**कल्कः स्याद् बालविल्वानां तिलकल्कश्च तत्समः।  
दध्नः साराम्लः स्नेहाढ्यः खड़ो हन्यात् प्रवाहिकाम्॥९६॥**

**विल्वोषणं गुड़ंलोध्रं तैलं लिह्यात् प्रवाहणे॥९७॥**

**दध्ना ससारेण समाक्षिकेण  
भुञ्जीत निश्चारकपीड़ितस्तु।  
सुतप्तकुप्यक्वथितेन वापि  
क्षीरेण शीतेन मधुप्लुतेन॥९८॥**

**दीप्ताग्निर्निष्पुरीषो यः सार्य्यते फेनिलं शकृत्।  
स पिबेत् फानितं शुण्ठीदधितैलपयोघृतम्॥९९॥**

**शोथं शूलं ज्वरं तृष्णां श्वासं कासमरोचकम्।  
कूर्दिं मूर्च्छाञ्च हिक्काञ्च दृष्ट्वातिसारिणं त्यजेत्॥१००॥**

**बहुमेही नरो यस्तु भिन्नविट्को न जीवति।  
स्नानाभ्यङ्गावगाहांश्च गुरुस्निग्धातिभोजनम्।  
व्यायाममग्निसन्तापमतिसारी विवर्जयेत्॥१०१॥**

**इत्यतीसारचिकित्सा।**

**अथ ग्रहण्यधिकारः।**

**ग्रहणीमाश्रितं दोषमजीर्णवदुपाचरेत्।  
अतीसारोक्तविधिना तस्यामञ्च विपाचयेत्॥१॥**

**शरीरानुगते सामे रसे लङ्घनपाचनम्।  
विशुद्धामाशयायास्मैपञ्चकोलादिभिर्युतम्।  
दद्यात् पेयादिलघ्वन्नं पुनर्योगांश्च दीपकान्॥२॥**

**कपित्थविल्वचाङ्गेरी तक्रदाड़िमसाधिता।  
पाचनी ग्रहणी पेया सवाते पाञ्चमूलिकी॥३॥**

**ग्रहणीदोषिणां तक्रं दीपनं ग्राहि लाघवात्।  
पथ्यं मधुरपाकित्वान्न च पित्तप्रकोपनम्॥४॥**

**कषायोष्णविकाशित्वात् रौक्षाच्चैव कफे हितम्।  
वाते स्वाद्वम्लसान्द्रत्वात् सद्यस्कमविदाहितम्॥५॥**

**शुण्ठीं समुस्तातिविषां गुडूचीं  
पिबेज्जलेन क्वथितां समांशाम्।  
मन्दानलत्वे सततामताया-  
मामानुबन्धे ग्रहणीगदे च॥६॥**

**धन्याकातिविषोदीच्ययमानीमुस्तनागरम्।  
बलाद्विपर्णी विल्वञ्च दद्यद्दीपनपाचनम्॥७॥**

**चित्रकं पिप्पलीमूलं द्वौ क्षारौ लवणानि च।  
व्योषहिङ्ग्वजमोदाञ्च चव्यञ्चैकत्र चूर्णयेत्॥८॥**

**गुडिका मातुलुङ्गस्य दाडिमाम्लरसेन वा।  
कृता विपाचयत्यामं दीपयत्याशु चानलम्॥९॥**

**सौवर्चलं सैन्धवञ्च विड़मौद्भिदमेव च।  
सामुद्रेण समं पञ्च लवणास्यत्र योजयेत्॥१०॥**

**चित्रगुड़िका।**

**श्रीफलशलाटुकल्को नागरचूर्णेन मिश्रितः सगुडः।  
ग्रहणीगदमत्युग्रं तक्रभुजा शीलितो जयति।  
जम्बूदाड़िमशृङ्गाटपाठाकञ्चटपल्लवैः॥११॥**

**पक्वं पर्य्युषितं बालविल्वं सगुड़नागरम्।  
हन्ति सर्वानतीसारान् ग्रहणीमतिदुस्तराम्॥१२॥**

**नागरातिविषामुस्तक्वाथः स्यादामपाचनः।  
चूर्णं हिङ्ग्वष्टकं वातग्रहण्यान्तु घृतानि च॥१३॥**

**नागरातिविषामुस्तं धातकीं सरसाञ्जनम्।  
वत्सकत्वक्फलं विल्वं पाठां कटुकरोहिणीम्॥१४॥**

**पिबेत् समांशं तच्चूर्णं सक्षौद्रं तण्डुलाम्बुना।  
पैत्तिके ग्रहणीदोषे रक्तं यश्चोपवेश्यते॥१५॥**

**अर्शांस्यथ गुदे शूलं जयेच्चैव प्रवाहिकाम्।  
नागराद्यमिदं चूर्णं कृष्णात्रेयेण पूजितम्॥१६॥**

**शीतकषायमानेन तण्डुलोदककल्पना।  
केऽप्यष्टगुणतोयेत प्राहुस्तण्डुलभावनाम्॥१७॥**

**नागराद्यं** **चूर्णम्।**

**भूनिम्बकटुकाव्योषमुस्तकेन्द्रयवान् समान्।  
द्वौ चित्रकात् वत्सकत्वग्भागान् षोडश चूर्णयेत्॥१८॥**

**गुड़शीताम्बुना पीतं ग्रहणीदोषगुल्मनुत्॥१९॥**

**कामलाज्वरपाण्डुत्वमेहारुच्चतिसारनुत्।  
गुड़योगाद् गुड़ाम्बु स्याद् गुड़वर्णरसान्वितम्॥२०॥**

**भूनिम्बाद्यं** **चूर्णम्।**

**ग्रहण्यां श्लेष्मदुष्टायां वमितस्य यथाविधि।  
कट्वम्ललवणक्षारैतीक्ष्णैश्चाग्निं विवर्द्धयेत्॥२१॥**

**समूलां पिप्पलीं क्षारौ द्वौ पञ्च लवणानि च।  
मातुलुङ्गाभयारास्नाशटीमरिचनागरम्॥२२॥**

**कृत्वा समांशं तच्चूर्णं पिबेत् प्रातः सुखाम्बुना।  
श्लैष्मिके ग्रहणीदोषे बलवर्णाग्निवर्द्दनम्॥२३॥**

**एतैरेवौषधैः सिद्धं सर्पिः पेयं समारुते।  
भल्लातकं त्रिकटुकं त्रिफला लवणत्रयम्॥२४॥**

**अन्तर्धूमं द्विपलिकं गोपुरीषाग्निना दहेत्।  
सक्षारः सर्पिषा पेयो भोज्ये वाप्यवचारितः॥२५॥**

**हृत्पाण्डुग्रहणीदोषगुल्मोदावर्त्तशूलनुत्।  
सर्वजायां ग्रहिण्यां तु सामान्यो विधिरिष्यते॥२६॥**

**चूर्णं मरिचमहौषधकुटजत्वग्भावं क्रमाद् द्विगुणम्।  
गुड़मिश्रमथितपीतं ग्रहणीदोषापहं ख्यातम्॥२७॥**

**पाठाविल्वानलव्योषजम्बूदाड़िमधातकी।  
कटुकातिविषामुस्तदार्वीभूनिम्बवत्सकैः॥२८॥**

**सर्वैरेतैः समं चूर्णं कौटजं तण्डुलाम्बुना।  
सक्षौद्रञ्च पिबेच्छर्दिज्वरातिसारशूलवान्।  
तृड्दाहग्रहणीदोषा रोचकानलसादजित्॥२९॥**

**पाठाद्यं** **चूर्णम्।**

**यमानीपिप्पलीमूलचतुर्जातकनागरैः।  
मरिचाग्निजलाजाजीधान्यसौवर्चलैः समैः॥३०॥**

**वृक्षाम्लधातकीकृष्णाविल्वदाड़िमतिन्दुकैः।  
त्रिगुणैः षड्गुणसितैः कपित्थाष्टगुणैः कृतः॥३१॥**

**चूर्णोऽतिसारग्रहणीक्षयगुल्मगलामयान्।  
कासं श्वासारुचिं हिक्कां कपित्थाष्टमिदं जयेत्॥३२॥**

**कपित्थाष्टकचूर्णम्।**

**कर्षोन्मिता तुगाक्षीरी चातुर्जातं द्विकार्षिकम्।  
यमानीधान्यकाजाजीग्रन्थिव्योषं पलांशिकम्॥३३॥**

**पलानि दाड़िमादष्टौ सितायाश्चैकतः कृतः।  
गुणैः कपित्थाष्टकवच्चूर्णोऽयं दाड़िमाष्टकः॥३४॥**

**दाडिमाष्टकः।**

**चतुःपलं सुधाकाण्डात् त्रिपलं लवणत्रयात्।  
वार्त्ताकुकुड़वश्चार्कादष्टौ द्वे चित्रकात्पले॥३५॥**

**दग्धानि वार्त्ताकुरसे गुड़िकाभोजनोत्तराः।  
भुक्तं भुक्तं पचन्त्याशु कासश्वासार्शसां हिताः।  
विसूचिकाप्रतिश्यायहृद्रोगघ्नाश्च ता हिताः॥३६॥**

**वार्त्ताकुगुड़िका।**

**त्र्यूषणत्रिफलाकल्के विल्वमात्रे गुड़ात्पले।  
सर्पिषोऽष्टपलं पक्त्वामात्रां मन्दानलः पिबेत्॥३७॥**

**अष्टपलं** **घृतम्।**

**मसूरस्य कषायेण विल्वगर्भं पचेद् घृतम्।  
हन्ति कुक्ष्यामयान् सर्वान् ग्रहणीपाण्डुकामलाः॥३८॥**

**केवलं व्रीहिप्राण्यङ्गक्वाथो व्युष्टस्तु दोषलः।  
विश्वौषधस्य गर्भेण दशमूलजले श्रृतम्।  
घृतं निहन्याच्छयथुं ग्रहणीसामताभयम्॥३९॥**

**शुण्ठीघृतम्।**

**घृतं नागरकल्केन सिद्धं वातानुलोमनम्।  
ग्रहणीपाण्डुरोगघ्नं प्लीहकासज्वरापहम्॥४०॥**

**चित्रकक्वाथकल्काभ्यां ग्रहणीघ्नं श्रृतं हविः।  
गुल्मशोथोदरप्लीहशूलार्शीघ्नं प्रदीपनम्॥४१॥**

**चित्रकघृतम्।**

**विल्वाग्निचव्यार्द्रकश्रृङ्गवेरक्वाथेन कल्केन च सिद्धमाज्यम्।  
सच्छागदुग्धे ग्रहणीगदोत्थेशोथाग्निमान्द्यारुचिनुद्वरिष्ठम्॥४२॥**

**विल्वाद्यं घृतम्।**

**नागरं पिप्पलीमूलं चित्रको हस्तिपिप्पली।  
श्वदंष्ट्रा पिप्पलीधान्यं बिल्व पाठा यमानिका॥४३॥**

**चाङ्गेरी स्वरसे सर्पिः कल्कैरेतैर्विपाचितम्।  
चतुर्गुणे च दध्ना च तद्घृतं कफवातनुत्॥४४॥**

**अर्शांसि ग्रहणीदोषं मूत्रकृर्च्छ्रं प्रवाहिकाम्।  
गुदभ्रंशर्त्तिमानाहं घृतमेतद् व्यपोहति॥४५॥**

**चाङ्गेरीघृतम्।**

**मरिचं पिप्पलीमूलं नागरं पिप्पली तथा।  
भल्वातकं यमानी च विडङ्गं हस्तिपिप्पली॥४६॥**

**हिङ्गुसौवर्च्चलं चैव विडसैन्धवदार्व्यथ।  
सामुद्रं सयवक्षारं चित्रको वचया सह॥४७॥**

**एतैरर्द्धपलैर्भागैर्घृतप्रस्थं विपाचयेत्।  
दशमूलीरसे सिद्धं पयसा द्विगुणेन च॥४८॥**

**मन्दाग्नीनां हितं सिद्धं ग्रहणीदोषनाशनम्॥४९॥**

**विष्टम्भमामंदौर्बल्यं प्लीहानमपकर्षति।  
कासं श्वासं क्षयञ्चैव दुर्नाम सभगन्दरम्॥५०॥**

**कफजान् हन्ति रोगांश्च वातजान् क्रिमिसम्भवान्।  
तान् सर्वान् नाशयत्याशु शुष्कं दार्व्यनलो यथा॥५१॥**

**मरिचाद्यं** **घृतम्।**

**सौवर्च्चलं पञ्चकोलं सैन्धवं हवुषां वचाम्।  
अजमोदां यवक्षारं हिङ्गुजीरकमौद्भिदम्॥५२॥**

**कृष्णाजाजी सभूतीकं कल्कीकृत्य पलार्द्दकम्।  
आर्द्रकस्य रसं चुक्रं क्षीरं मस्त्वम्लकाञ्जिकम्॥५३॥**

**दशमूलकषायेण घृतप्रस्थं विपाचयेत्।  
भक्तेन सह दातव्यं निर्भक्तं वा विचक्षणः॥५४॥**

**क्रिमिप्लीहोदराजीर्णज्वरकुष्ठप्रवाहिकाम्।  
वातरोगान् कफव्याधीन् हन्याच्छूलमरोचकम्॥५५॥**

**पाण्डुरोगं क्षयं कासं दौर्बल्यं ग्रहणीगदम्।  
महाषट्पलकं नाम वृक्षमिन्द्राशनिर्यथा॥५६॥**

**महाषट्पलकं** **घृतम्।**

**यन्मस्त्वादि शुचौ भाण्डे सगुड़क्षौद्रकाञ्जिकम्।  
धान्यराशौ त्रिरात्रस्थं शुक्तं चुक्रं तदुच्यते।  
लवणं गुड़मध्वारणालमस्तु क्रमादिह॥५७॥**

**स्वल्पचुक्रम्।**

**प्रस्थं तण्डुलतोयतस्तुषजलात् प्रस्थत्रयं चाम्लतः  
प्रस्थार्द्धं दधितोऽम्लमूलकपलान्यष्टौ गुड़ान्मानिके।  
मान्यौ शोधितश्रृङ्गवेरसकलात् द्वेसिन्ध्वजाज्योः पले  
द्वे कृष्णोषणयोर्निशापलयुगं निक्षिप्य भाण्डे दृढ़े॥५८॥**

**स्निग्धे धान्ययवादिराशिनिहितं त्रीन् वासरान् स्थापयेत्  
ग्रीष्मे तोयधरात्यये च चतुरो वर्षासु पुष्पागमे।  
षट् शीतेऽष्टदिनान्यतः परमिदं विस्राव्य सञ्चूर्णयेत्  
चातुर्जातपलेन संहितमिदं शुक्रञ्च चुक्रञ्च तत्॥५९॥**

**हान्याद्वातकफामदोषजनितान्नानाविधानाभयान्।  
दुर्नामानिलगुल्मशूलजठरान् हत्वानलं दीपयेत्॥६०॥**

**बृहच्चुक्रसन्धानम्।**

**यमान्यामलकं पथ्या मरिचं त्रिपलांशिकम्।  
लवणानि पलांशानि पञ्च चैकत्र चूर्णयेत्॥६१॥**

**तत्र कंसासुतं जातं तक्रारिष्टं पिबेन्नरः।  
दीपनं शोथगुल्मार्शःक्रिमिमेहोदरापहम्॥६२॥**

**तक्रारिष्टम्।**

**वाट्यस्य दद्याद् यवशक्तुकानां  
पृथक् पृथक् त्वादकसंमितञ्च।  
मध्यप्रमाणानि च मूलकानि  
दद्याच्चतुःषष्टिसुकल्पितानि॥६३॥**

**द्रोणेऽम्भसः प्लाव्यघटे सुधौते  
दद्यादिदं भेषजजातयुक्तम्।  
क्षारद्वयं तुम्बुरुस्तगन्धा-  
धनीयकं स्याद्विड़सैन्धवञ्च॥६४॥**

**सौवर्चलं हिङ्गुशिराटिकाञ्च  
चव्यञ्च दद्याद् द्विपलप्रमाणम्।  
इमानि चान्यानि पलोन्मितानि  
विजर्जरीकृत्य घटे क्षिपेञ्च॥६५॥**

**कृष्णामजाजीमुपकुञ्चिकाञ्च  
तथासुरीं कारविचित्रकञ्च।  
पक्षस्थितोऽयं बलवर्णदेह-  
वयःकरोऽतीवबलप्रदश्च॥६६॥**

**कान् जीवयामीति यतः प्रवृत्त-  
स्तत्काञ्जिकेति प्रवदन्ति तज्ज्ञाः।  
आयामकालाज्जरयेच्च भक्त-  
मायामकेति प्रवदन्ति चैनम्॥६७॥**

**दकोदरं गुल्ममथ प्लीहानं  
हृद्रोगमानाहमरौचकञ्च।  
मन्दाग्नितां कोष्ठगतञ्च शूल-  
मर्शोविकारान् सभगन्दरांश्च॥६८॥**

**वातामयानाशु निहन्ति सर्वान्  
संसेव्यमानं विविधान्नराणाम्॥६९॥**

**आयामकाञ्जिकम्।**

**प्रस्थत्रयेणामलकीरसस्य  
शुद्धस्य दत्त्वार्द्धतुलां गुडस्य।  
चूर्णीकृतैर्ग्रन्थिकजीरचव्य-  
न्मोषेभकृष्णः हवुषाजमोदैः॥७०॥**

**विड़ङ्गसिन्धुत्रिफलायमानी-  
पाठाग्निधान्यैश्च पलप्रमाणैः।  
दत्त्वा त्रिवृच्चूर्णपलानि चाष्टा-  
वष्टौ च तैलस्य पचेद् यथावत्॥७१॥**

**तं भक्षयेदक्षफलप्रमाणं  
यथेष्टचेष्टं त्रिसुगन्धियुक्तम्।  
अनेन सर्वे ग्रहणीविकाराः  
सश्वासकासस्वरभेदशोथाः॥७२॥**

**शाम्यन्ति चायं चिरमन्थराग्ने-  
र्हतस्म पुंस्त्वस्य च वृद्धिहेतुः।  
स्त्रीणाञ्च बन्ध्याभयनाशनोऽयं  
कल्याणको नाम गुड़ःप्रदिष्टः॥७३॥**

**तैले मनाक् भर्जयन्ति त्रिवृदत्र चिकित्सकाः।  
अत्रोक्तमानसाधर्म्यात् त्रिसुगन्धं पलं पृथक्॥७४॥**

**कल्याणगुड़ः।**

**कुष्माण्डकानां रूढ़ानां सुस्विन्नं निष्कुलत्वचाम्।  
सर्पिःप्रस्थे पलशतं ताम्रभाण्डे शनैः पचेत्॥७५॥**

**पिप्पली पिप्पलीमूलं चित्रको हस्तिपिप्पली।  
धान्यकानि विड़ङ्गानि यमानीमरिचानि च॥७६॥**

**त्रिफला चाजमोदा च कलिङ्गाजाजी सैन्धवम्।  
एकैकस्य पलञ्चैव त्रिवृदष्टपलं भवेत्॥७७॥**

**तैलस्य च पलान्यष्टौ गुड़पञ्चाशदेव तु।  
प्रस्थैस्त्रिभिः समेतन्तु रसेनामलकस्य तु॥७८॥**

**यदा दार्वीप्रलेपस्तु तदैनमवतारयेत्।  
यथाशक्ति गुडान् कुर्य्यात् कर्षकर्षार्द्धमानकान्॥७९॥**

**अनेन विधिना चैव प्रयुक्तस्तु जयेदिमान्।  
प्रसह्य ग्रहणीरोगान् कुष्ठान्यर्शोभगन्दरान्॥८०॥**

**ज्वरमानाहहृद्रोगगुल्मोदरविसूचिकाः।  
कामलापाण्डुरोगांश्च प्रमेहांश्चैव विंशतिम॥८१॥**

**वातशोणितवीसर्पान् दद्रुचर्महलीमकान्।  
कफपित्तानिलान् सर्वान् प्ररूढ़ांश्च व्यपोहति॥८२॥**

**व्याधिक्षीणा वयःक्षीणाः स्त्रीषु क्षीणाश्च ये नराः।  
तेषां वृष्यञ्च बल्यञ्च वयःस्थापनमेव च।  
गुड़कल्याणकं नाम बन्ध्यानां गर्भदं परम्॥८३॥**

**कुष्माण्डगुड़कल्याणकम्।**

**याऽम्लपित्ते विधातध्या गुड़िका च क्षुधावती।  
तत्र प्रोक्तविधा शुद्धौ समानौ रसगन्धकौ॥८४॥**

**संमर्द्य कज्जलाभन्तु कुर्य्यात् पात्रे दृढ़ाश्रये।  
ततो वादरवह्निस्थलौहपात्रे द्रवीकृतम्॥८५॥**

**गोमयोपरि विन्यस्तकदलीपत्रपातनात्।  
कुर्य्यात् पर्पटिकाकारमस्य रक्तिद्वयं क्रमात्॥८६॥**

**द्वादशरक्तिकां यावत् प्रयोगः प्रहरार्द्धतः।  
तदूर्द्वंबहुपूगस्य भक्षणं दिवसे पुनः॥८७॥**

**तृतीय एवमांसाज्य दुग्धान्यत्र विधीयते।  
वर्ज्यं विदाहिस्त्रीरम्भामूलं तैलञ्च सार्षपम्॥८८॥**

**क्षुद्रमत्स्याम्बुजखगांस्त्यक्तोन्निद्रः पयः पिबेत्।**

**ग्रहणीक्षयकुष्ठार्शःशोषाजीर्णविनाशिनी।  
रसपर्पटिका स्याता निबद्धा चक्रपाणिना॥८९॥**

**रसपर्पटिका।**

**स्थाल्यां संमर्द्य दातव्यौ माषिकौ रसगन्धकौ।  
नखक्षुण्णंतदुपरि तण्डुलीयं द्विमाषिकम्॥९०॥**

**ततो नैपालताम्रादि पिधाय सुकरालितम्।  
पांशुना पूरयेदूर्द्धं सर्वां स्थालीं ततोऽनलः॥९१॥**

**स्थाल्यधो नालिकां यावद्देयस्तेन मृतस्य च।  
ताम्री ताम्रस्य रक्त्येका त्रिफलाचूर्णरक्तिका॥९२॥**

**त्र्यूषणस्य च रक्त्येका विडङ्गस्य च तन्मधु।  
घृतेनालोड्य लेढ़व्यं प्रथमे दिवसे ततः॥९३॥**

**रक्तिवृद्धिः प्रतिदिनं कार्य्या ताम्रादिषु त्रिषु।  
स्थिरा विड़ङ्गरक्तिस्तु यदा भेदो विवक्षितः॥९४॥**

**तदा विड़ङ्गन्त्वधिकं दद्याद्रक्तिद्वयं पुनः।  
द्वादशाहं योगवृद्धिस्ततो ह्रासक्रमोऽप्ययम्॥९५॥**

**ग्रहणीमम्लपित्तञ्च क्षयं शूलञ्च सर्वदा।  
ताम्रयोगो जयत्येष बलवर्णाग्निवर्द्धनः॥९६॥**

**ताम्रयोगः।**

**इति** **ग्रहणीचिकित्सा।**

**अथार्शोऽधिकारः।**

**दुर्नाम्नां साधनोपायचतुर्धा परिकीर्त्तितः।  
भेषजक्षारशस्त्राग्निसाध्यत्वादाद्य उच्चते॥१॥**

**सहायोरानुलोम्याय यदग्निबलवृद्धये।  
अनुपानौषधद्रव्यं तत् सेव्यं नित्यमर्शसैः॥२॥**

**शुष्कार्शसां प्रलेपादिक्रिया तीक्ष्णा विधीयते।  
स्राविणां रक्तमालोक्य क्रिया कार्य्यास्रपैत्तिकी॥३॥**

**स्रुक्क्षीरं रजनीयुक्तं लेपाद् दुर्नामनाशनम्।  
कोषातकीरजोघर्षान्निपतन्ति गुदोद्भवाः॥४॥**

**अर्कक्षीरं सुधाक्षीरं तिक्ततुम्ब्याश्च पल्लवाः।  
करञ्चोवस्तमूलञ्च लेपनं श्रेष्ठमर्शसाम्॥५॥**

**अर्शोघ्नी गुदगावर्त्तिर्गुड़घोषाफलोद्भवा।  
ज्योत्स्रिकामूलकल्केन लेपो रक्तार्शसां सां हितः॥६॥**

**तुम्बीबीजं सौद्भिदन्तु काञ्जीपिष्टं गुड़ीत्रयम्।  
अर्शोहरं गुदस्थं स्याद्दधि माहिषमश्नतः॥७॥**

**अपामार्गाङ्घ्रिजः क्षारो हरितालेन संयुतः।  
लेपनं लिङ्गसम्भूतमर्शो नाशयति ध्रुवम्॥८॥**

**महारोधिप्रदेशस्य पथ्याकोषातकीरजः।  
कफेन लेपतो हन्ति लिङ्गवर्त्तिमसंशयम्॥९॥**

**वातातीसारवद्भिन्नवर्च्चांस्यर्शांस्युपाचरेत्।  
उदावर्त्तविधानेन गाढ़विट्कानि चासकृत्॥१०॥**

**विड्विबद्धे हितं तक्रं यमानीविड़संयुतम्।  
वातश्लेष्मार्शसां तक्रात् परं नास्तीह भेषजम्॥११॥**

**तत् प्रयोज्यं यथादोषं सस्नेहं रुक्षमेव वा।  
न विरोहन्ति गुदजाः पुनस्तक्रसमाहताः॥१२॥**

**त्वचं चित्रकमूलस्य पिष्ट्वा कुम्भं प्रलेपयेत्।  
तक्रं वा दधि वा तत्र जातमर्शोहरं पिबेत्॥१३॥**

**पित्तश्लेष्मप्रशमनी कच्छूकण्डूरूजापहा।  
गुदजान्नाशयत्याशु योजिता सगुड़ाभया॥१४॥**

**सगुड़ां पिप्पलीयुक्तामभयां घृतभर्जिताम्।  
त्रिवृद्दन्तियुतां वापि भक्षयेदानुलोमिकीम्॥१५॥**

**तिलारुष्करसंयोगं भक्षयेदग्निवर्द्धनम्।  
कुष्ठरोमहरं श्रेष्ठमर्शसांनाशनं परम्॥१६॥**

**तिलभल्लातकं पथ्या गुड़श्चेति समांशिकम्।  
दुर्नामकासश्वासघ्नं प्लीहपाण्डुज्वरापहम्॥१७॥**

**गोमूत्रव्युषितां दद्यात् सगुड़ांवा हरीतकीम्।  
पञ्चकोलकयुक्तं वा तक्रमस्मै प्रदापयेत्॥१८॥**

**मृल्लिप्तं शौरणं कन्दं पक्त्वाग्नौ पुटपाकवत्।  
अद्यात् सतैललवणं दुर्नामविनिवृर्त्तये॥१९॥**

**खिन्नं वार्त्ताकुफलं घोषायाः क्षारजेन सलिलेन।  
तद् घृतभृष्टं युक्तं गुड़ेनाप्तितो योऽत्ति॥२०॥**

**पिबति च तक्रं नूनं तस्याश्वेवातिवृद्धगुदजानि।  
यान्ति विनाशं पुंसां सहजान्यपि सप्तरात्रेण॥२१॥**

**असितानां तिलानां प्राक् प्रकुञ्चं शीतवर्य्यनु।  
खादतोऽर्शांसि नश्यन्ति द्विजदाार्ढ्याङ्गपुष्टिदम्॥२२॥**

**दन्तीचित्रकमूलानामुभयोः पञ्चमूलयोः।  
भागान् पलांशानापोथ्य जलद्रोणे विपाचयेत्॥२३॥**

**त्रिपलं त्रिफलायाश्च दलानां तत्र दापयेत्।  
तुलां गुड़स्य तत्तिष्ठेन्मासार्द्धं घृतभाजने॥२४॥**

**तन्मात्रया पिबेन्नित्यमर्शोभ्यो विप्रमुच्यते।  
ग्रहणीपाण्डुरोगघ्नं वातवर्च्चोऽनुलोमनम्॥२५॥**

**दीपनञ्चारुचिनघ्नञ्च दन्त्यरिष्टमिदं विदुः।  
पात्रेऽरिष्टादिसन्धानं धातकीलोध्रलेपितत॥२६॥**

**दन्त्यरिष्टम्।**

**सनागरारुष्करवृद्धदादारुकं  
गुड़ेन यो मोदकमत्त्युदारकम्।  
अशेषदुर्नामकरोगदारकं  
करोति वृद्धं सहसैव दारकम्॥२७॥**

**चूर्णे चूर्णसमो ज्ञेयो मोदके द्विगुणो गुड़ः।  
त्रिपलं श्रृङ्गवेरस्य चतुर्थं मरिचस्य च॥२८॥**

**पिप्पल्याः कुड़वार्द्धञ्च चव्यायाः पलमेव च।  
तालीशपत्रस्य पलं पलार्द्धं केशरस्य च॥२९॥**

**द्वे पले पिप्पलीमूलादर्द्धकर्षञ्च पत्रकात्।  
सूक्ष्मैलाकर्षमेकन्तु कर्षं त्वगमृणालयोः॥३०॥**

**गुड़ात् पलानि तु त्रिंशच्चूर्णमेकत्र कारयेत्।  
अक्षप्रमाणा गुड़िका प्राणदेति च सा स्मृता॥३१॥**

**पूर्वं भवेत्तु पश्चात्तु भोजनस्य यथाबलम्।  
मद्यं मांसरसं यूषं क्षीरं तोयं पिबेत् तथा॥३२॥**

**हन्यादर्शांसि सर्वाणि सहजान्यस्रजानि च।  
वातपित्तकफोत्थानि सन्निपातोद्भवानि च॥३३॥**

**पानात्यये मूत्रकृच्छ्रे वातरोगगलग्रहे।  
विषमज्वरे च मन्दोऽग्नौ पाण्डुरोगी तथैव च॥३४॥**

**क्रिमिहृद्रोगिणाञ्चैव गुल्मशूलार्त्तिनां तथा।  
श्वासकासपरीतानामेषा स्यादमृतोपमा॥३५॥**

**शुण्ठ्याः स्थानेऽभया देया विड्ग्रहे पित्तपायुजे।  
प्राणदेयं सितां दत्त्वा चूर्णमानाच्चतुर्गुणाम्॥३६॥**

**अम्लपित्ताग्निमान्द्यादौ प्रयोज्या गुदजातुरे॥३७॥**

**अनुपानं प्रयोक्तव्यं व्याधौ श्रेष्मभवे पलम्।  
पलद्वयन्त्वनिलजे पित्तजे तु पलत्रयम्॥३८॥**

**प्राणदा गुड़िका।**

**पथ्यापञ्चपलान्येकमजाज्या मरिचस्य च।  
पिप्पलीपिप्पलीमूलचव्यचित्रकनागराः॥३९॥**

**पलाभिवृद्धाः क्रमशो यवक्षारपलद्वयम्।  
भल्लातकपलान्यष्टौ कन्दस्तु द्विगुणो मतः॥४०॥**

**द्विगुणेन गुड़ेनैषां वटकानक्षसम्मितान्।  
कृत्वैनं भक्षयेत् प्रातस्तक्रमम्भोऽनु वा पिबेत्॥४१॥**

**मन्दाग्निं दीपयत्येष ग्रहणीपाण्डुरोगनुत्।  
काङ्गायनेन शिष्येभ्यः शस्त्रक्षाराग्निभिर्विना।  
भिषग्जितमिति प्रोक्तं श्रेष्ठमर्शोविकारिणाम्॥४२॥**

**काङ्कायनेन** **मोदकः।**

**विड़ङ्गसारामलकामयानां  
पलं पलं स्यात् त्रिवृतस्त्रयञ्च।  
गुड़स्य षड्द्वादशभागयुक्ता  
मासेन त्रिशद्गुड़िका विधेयाः॥४३॥**

**निवारणे यक्षवरेण च सृष्टः  
समानिभद्रः किल शाख्यभिक्षवे।  
अयं हि कासक्षयकुष्ठनाशनो  
भगन्दरप्लीहजलोदरार्शसाम्॥४४॥**

**यथेष्टचेष्टान्नविहारसेवी  
अनेन बृहस्तरुणो भवेच्च॥४५॥**

**मानिभद्रो मोदकः।**

**मरिचमहौषधचित्रकस्य  
शूरणभागा यथोत्तरं द्विगुणाः।  
सर्वसमो गुणभागः  
सेव्योऽयं मोदकः प्रसिद्धफलः॥४६॥**

**ज्वलनं ज्वलयति जाठर-  
मुन्मूलयति शूलगुल्मगदान्।  
निःशेषयति श्रीपद-  
मर्शांसि नाशयत्याशु॥४७॥**

**स्वल्पशूरणमोदकः।**

**शूरणषोड़शभागा वह्नेरष्टौ महौषधस्यातः।  
अर्द्धेन भागयुक्तिर्मरिचस्य ततोऽपि चार्द्धेन॥४८॥**

**त्रिफलाकणासमूलातालीशारुष्करक्रिमिघ्नानाम्।  
भागा महौषधसमा दहनांशा तालमूली च॥४९॥**

**भागः शूरणतुल्यो दातव्यो वृद्धदारकस्यापि।  
भृङ्गैले मरिचांशे सर्वाण्येकत्र संचूर्ण्य॥५०॥**

**द्विगुणेन गुड़न युतः सेव्योऽयं मोदकः प्रकामधनैः।  
गुरुवृष्यभोज्यरहितेष्वितरेषूपद्रवं कुर्य्यात्॥५१॥**

**भस्मकमनेन जनितं पूर्वभगस्त्यस्य योगराजेन।  
भीमस्य मारुतेरपि येन तौ महाशनौ जातौ॥५२॥**

**अग्निबलबुद्धिहेतुर्न केवलं शूरणो महावीर्य्यः।  
प्रभवति शस्त्रक्षाराग्निभिर्विनाप्यर्शसामेषः॥५३॥**

**श्वयथुश्लीपदजित् ग्रहणीमपि कफवातसम्भूताम्।  
नाशयति बलीपलितं मेधां कुरुते वृषत्वञ्च॥५४॥**

**हिक्काश्वासकासं सराजयक्षप्रमेहांश्च।  
प्लीहानञ्चाथोग्रं हन्ति च रसायनं पुंसाम्॥५५॥**

**बृहच्छूरणमोदकः।**

**चूर्णीकृताः षोड़श शूरणस्य  
भागास्ततोऽर्द्धेन च चित्रकस्य।  
महौषधाब्दौ मरिचस्य चैको  
गुड़ेन दुर्नामजयाय पिण्डी॥५६॥**

**पिण्ड्यां गुड़ोमोदकवत्पिण्डत्वापत्तिकारकः॥५७॥**

**शूरणपिण्डी।**

**व्योषाग्न्यरुष्करविड़ङ्गतिलाभयानां  
चूर्णं गुड़ेन सहितन्तु सदोपयोज्यम्।  
दुर्नामकुष्ठगरशोथशकृद्विबन्धा-  
नग्नेर्जयत्यबलतां क्रिमिपाण्डुताञ्च॥५८॥**

**व्योषाद्यं** **चूर्णम्।**

**शुण्ठीकणामरिचनागदलत्वगेलं  
चूर्णीकृतं क्रमविवर्द्धितमूद्र्ध्व मन्त्यात्।  
खादेदिदं समसितं गुदजाग्निमान्द्य-  
कासारुचिश्वसनकण्ठहृदामयेषु॥५९॥**

**समशर्करं चूर्णम्।**

**लवणोत्तमवह्निकलिङ्ग्यवान्  
चिरविल्वमहापिचुमर्दयुतान्।  
पिब सप्तदिनं मथितालुलितान्  
यदि मर्दितुमिच्छति पायुरुहान्॥६०॥**

**लवणोत्तमाद्यं** **चूर्णम्।**

**त्रिफला पञ्च लवणं कुष्ठं कटुकरोहिणी।  
देवदारुविड़ङ्गानि पिचुमर्दफलानि च॥६१॥**

**बला चातिबला चैव हरिद्रे द्वे सुवर्च्चला।  
एतत् सम्भृत्य सम्भारं करञ्जत्वग्रसेन च॥६२॥**

**पिष्ट्वा च गुड़िकां कृत्वा वदरास्थिसमां बुधः।  
एकैकां तां समुद्धृत्य रोगे रोगे पृथक् पृथक्॥६३॥**

**उष्णेन वारिणा पीता शान्तमग्निं प्रदीपयेत्।  
अर्शांसि हन्ति तक्रेण गुल्ममम्लेन निर्हरेत्॥६४॥**

**जन्तुदष्टन्तु तोयेन त्वग्दोषं खदिराम्बुना।  
मूत्रकृच्छ्रन्तु तोयेन हृद्रोगं तैलसंयुता॥६५॥**

**इन्द्रस्वरससंयुक्ता सर्वज्वरविनाशिनी।  
मातुलुङ्गरसेनाथ सद्यः शूलहरी स्मृता॥६६॥**

**कपित्थतिन्दुकानान्तु रसेन सह मिश्रिता।  
विषाणि हन्ति सर्वाणि पानाशनप्रयोगतः॥६७॥**

**गोशकृद्रससंयुक्ता हन्यात् कुष्ठानि सर्वशः।  
श्यामा कषायसहिता जलोदरविनाशिनी॥६८॥**

**भक्तच्छन्दंजनयति भुक्तस्योपरि भक्षिता।  
अक्षिरोगेषु सर्वेषु मधुना घृष्यताञ्जयेत्॥६९॥**

**लेहमात्रेण नारीणां सद्यः प्रदरनाशिनी।  
व्यवहारेतथा द्यूते संग्रामे मृगयादिषु।  
समालभ्य नरो ह्येनां क्षिप्रं विजयमाप्नुयात्॥७०॥**

**नागार्ज्जुनो योगः।**

**त्रिकत्रयवचाहिङ्गुपाठाक्षारनिशाद्वयम्।  
चव्यतिक्ताकलिङ्गाग्निशताद्वालवणानि च॥७१॥**

**ग्रन्थिविल्वाजमोदा च गणोऽष्टाविंशतिर्मतः।  
एतानि समभागानि श्लक्ष्णचूर्णानि कारयेत्॥७२॥**

**ततो विड़ालपदकं पिबेदुष्णेन वारिणा।  
एरण्डतैलयुक्तन्तु सदा लिह्यात् ततो नरः॥७३॥**

**कासं हन्यात् तथा शोथमर्शांसि च भगन्दरम्।  
हृच्छूलं पार्श्वशूलञ्च वातगुल्मं तथोदरम्॥७४॥**

**हिक्काश्वासप्रमेहांश्च कामलां पाण्डुरोगताम्।  
आमान्वयमुदावर्त्तमन्त्रवृद्धिं गुदं क्रिमीन्॥७५॥**

**अन्ये च ग्रहणीदोषा ये मया परिकीर्त्तिताः।  
महाज्वरोपसृष्टानां भूतोपहतचेतसाम्॥७६॥**

**अप्रजानान्तु वारीणां प्रजावर्द्धनमेव च।  
विजयो नाम चूर्णोऽयं कृष्णात्रेयेण पूजितः॥७७॥**

**विजयचूर्णम्।**

**त्रिवृत्तेजोवती दन्ती श्वदंष्ट्रा चित्रकं शटी।  
गवाक्षिमुस्तविश्वाह्वविड़ङ्गानि हरीतकी॥७८॥**

**पलोन्मितानि चैतानि पलान्यष्टावरुष्करात्।  
षट्पलं वृद्धदारस्य शूरणस्य तु षोड़श॥७९॥**

**जलद्रोणद्वये क्वाथ्यं चतुर्भागावशेषितम्।  
पूतन्तु तं रसं भूयः क्वाथ्येभ्यस्त्रिगुणो गुड़ः॥८०॥**

**लेहं पचेत् तु तं तावद्यावद्दर्वीप्रलेपनम्।  
अवतार्य्य ततः पश्चाच्चूर्णानीमानि दापयेत्॥८१॥**

**त्रिवृत्तेजोवतीकन्दचित्रकान् द्विपलांशिकान्।  
एलात्वङ्मरिचञ्चापि गजाह्वाञ्चापि षट्पलम्॥८२॥**

**द्वात्रिंशतं पलान्येवं चूर्णं दत्त्वा निधापयेत्।  
ततो मात्रां प्रयुञ्जीत जीर्णे क्षीररसाशनः॥८३॥**

**पञ्च गुल्मान् प्रमेहांश्च पाण्डुरोगं हलीमकम्।  
जयेदर्शांसि सर्वाणि तथा सर्वोदराणि च॥८४॥**

**दीपयेद् ग्रहणीं मन्दां यक्ष्माणञ्चापकर्षति।  
पीनसे च प्रतिश्याये आढ्यवाते तथैव च॥८५॥**

**अयं सर्वगदेष्वेव कल्याणो लेह उत्तमः।  
दुर्नामारिरयञ्चाशु दृष्टो वारसहस्रशः॥८६॥**

**भवन्त्येनं प्रयुञ्जानाः शतवर्षं निरामयाः।  
आयुषो दैर्घ्यजननो बलीपलितनाशनः॥८७॥**

**रसायनवरश्चैष मेधाजनन उत्तमः।  
गुड़ः श्रीबाहुशालोऽयं दुर्नामारिः प्रकीर्त्तितः॥८८॥**

**बाहुशालो गुड़ः।**

**तोयपूर्णे यदा पात्रे क्षिप्तो न प्लवते गुड़ः।  
क्षिप्तश्च निश्चलस्तिष्ठेत् पतितस्तु न शीर्य्यते॥८९॥**

**यदा दर्वीप्रलेपः स्याद्यावद्वातन्तुलीभवत्।  
एष पाको गुड़ादीनां सर्वेषां परिकीर्त्तितः॥९०॥**

**सुखनर्दः सुखस्पर्शो गुड़ः पाकमुपागतः।  
पीड़ितो भजते मुद्रां गन्धवर्णरसान्वितः॥९१॥**

**भल्लातकसहस्रे द्वे जलद्रोणे विपाचयेत्।  
पादशेषे रसे तस्मिन् पचेद् गुड़तुलां भिषक्॥९२॥**

**भल्लातकसहस्रार्द्धं छित्त्वा तत्रैव दापयेत्।  
सिद्धेऽस्मिंस्त्रिफलाव्योषयमानीमुस्तसैन्धवम्॥९३॥**

**कर्षांशसम्मितं दद्यात् त्वगेलापत्रकेशरम्।  
खादेदग्निबलापेक्षी प्रातरुत्थाय मानवः॥९४॥**

**कुष्ठार्शःकामलामेहग्रहणीगुल्मपाण्डुताः।  
हन्यात् प्लीहोदरं कासक्रिमिरोगभगन्दरान्।  
गुड़भल्लातको ह्येष श्रेष्ठश्चार्शीविकारिणाम्॥९५॥**

**गुड़भल्लातकः।**

**दशमूल्यमृता भार्गी श्वदंष्ट्रा चित्रकं शठी।  
भल्लातकसहस्रञ्च पलाशं क्वाथयेद् बुधः॥९६॥**

**पादशेषे जलद्रोणे रसे तस्मिन् विपाचयेत्।  
दत्त्वा गुड़तुलामेकां लेहीभूतं समुद्धरेत्॥९७॥**

**माक्षिकं पिप्पलीतैलमौरुवूकञ्च दापयेत्।  
कुड़वं कुड़वञ्चात्र त्वगेलामरिचन्तथा॥९८॥**

**अर्शःकासमुदावर्त्तं पाण्डुत्वं शोथमेव च।  
नाशयेद्वह्निसादञ्च गुड़भल्लातकः स्मृतः॥९९॥**

**भल्लातको गुड़ः।**

**चव्यं त्रिकटुकं पाठां क्षारं कुस्तुम्बुरूणि च।  
यमानीपिप्पलीमूलमुभे च विड़सैन्धवे॥१००॥**

**चित्रकं विल्वमभयां पिष्ट्वा सर्पिर्विपाचयेत्।  
शकृद्वातानुलोम्यार्थं जाते दध्नि चतुर्गुणे॥१०१॥**

**प्रवाहिकां गुदभ्रंशं मूत्रकृच्छ्रं परिस्रवम्।  
गुदवङ्क्षणशूलञ्च घृतमेतद् व्यपोहति॥१०२॥**

**चव्याद्यं घृतम्।**

**व्योषगर्भं पलाशस्य त्रिगुणे भस्मवारिणि।  
साधितं पिबतः सर्पिः पतन्त्यर्शांस्यसंशयम्॥१०३॥**

**व्योषाद्यं घृतम्।**

**सक्षारैः पञ्चकोलैस्तु पलिकैस्त्रिगुणोदके।  
समक्षीरं घृतप्रस्थं ज्वरार्शःप्लीहकासनुत्॥१०४॥**

**उदकषट्पलं** **घृतम्।**

**पचेद्वारिचतुर्दोणे कण्टकार्य्यमृताशतम्।  
तत्राग्नित्रिफलाव्योषपूतिकत्वक्कलिङ्गकैः॥१०५॥**

**सकाश्मर्य्यविड़ङ्गैस्तु सिद्धं दुर्नाममेहनुत्।  
घृतं सिंह्यमृतं नाम बोधितत्त्वेन भाषितम्॥१०६॥**

**सिंह्यमृतं** **घृतम्।**

**पिप्पलीमधुकं विल्वं शताह्वं मदनं वचाम्।  
कुष्ठं शटीपुष्कराख्यं चित्रकं देवदारु च॥१०७॥**

**पिष्ट्वा तैलं विपक्तव्यं द्विगुणक्षीरसंयुतम्।  
अर्शसां मूढ़वातानां तच्छ्रेष्ठमनुवासनम्॥१०८॥**

**गुदनिःसरणं शूलं मूत्रकृच्छं प्रवाहिकाम्।  
कव्युरुपृष्ठदौर्बल्यमानाहं वाङ्क्षणाश्रयम्॥१०९॥**

**पिच्छास्रावं गुदे शोथं वातवर्चोविनिग्रहम्।  
उत्थानं बहुदोषञ्च जयेच्चैवानुवासनात्॥११०॥**

**पिप्पल्याद्यं** **तैलम्।**

**रक्तार्शसामुपेक्षेत रक्तमादौ स्रवद्भिषक्।  
दुष्टास्रे निगृहीते तु शूलानाहावसृग्गदाः॥१११॥**

**लाजैः पेया पीता चुक्रिकाकेशरोत्पलैः सिद्धा।  
हन्त्यस्रस्रावं तथा बलापृश्निपर्णीभ्याम्॥११२॥**

**शक्रक्वाथः सविश्वो वा किं वा बिल्वशलाटवः।  
योज्या रक्तार्शसैस्तद्वत् ज्योस्रिकामूललेपनम्॥११३॥**

**नवनीततिलाभ्यासात् केशरनवनीतशर्कराभ्यासात्।  
दधिसरमथिताभ्यासात् गुदजाः शाम्यन्ति रक्तवहाः॥११४॥**

**समङ्गोत्पलमोचाह्वतिरीटतिलचन्दनैः।  
क्वागक्षीरं प्रयोक्तव्यं गुदजे शोणितापहम्॥११५॥**

**कुटजत्वक्पलशतं जलद्रोणे विपाचयेत्।  
अष्टभागावशिष्टन्तु कषायमवतारयेत्॥११६॥**

**वस्त्रपूतं पुनः क्वाथं पचेल्लेहत्वमागतम्।  
भल्लातकं विड़ङ्गानि त्रिकटु त्रिफलान्तथा॥११७॥**

**रसाञ्जनं चित्रकञ्च कुटजस्य फलानि च।  
वचामतिविषां विल्वं प्रत्येकञ्च पलं पलम्॥११८॥**

**त्रिंशत्पलानि गुड़स्य चूर्णीकृत्य निधापयेत्।  
मधुनः कुड़वं दद्याद् घृतस्य कुड़वन्तथा॥११९॥**

**एष लेहः शमयति चार्शो रक्तसमुद्भवम्।  
वातिकं पैत्तिकञ्चैव श्लैष्मिकं सान्निपातिकम्॥१२०॥**

**ये च दुर्नामजा रोगास्तान् सर्वान् नाशयत्यपि।  
अम्लपित्तमतीसारं पाण्डुरोगमरोचकम्।  
ग्रहणीमार्दवं कार्श्वं श्वयथुं कामलामपि॥१२१॥**

**अनुपानं घृतं दद्यात् मधु तक्रं जलं पयः।  
रोमानीकविनाशाय कौटजो लेह उच्यते॥११२॥**

**कुटजलेहः।**

**कुटजत्वचो विपाच्यं शतपलमार्द्रं महेन्द्रसलिलेन।  
यावत् स्यादरसं तद्द्रव्यं स्वरसस्ततो ग्राह्यः॥१२३॥**

**मोचरसः समङ्गाफलिनी पलांशिभिस्त्रिभिस्तैश्च।  
वत्सकबीजं तुल्यं चूर्णीकृतमत्र दातव्यम्॥१२४॥**

**पूतोत्क्वथितः सान्द्रः सरसो दर्वीप्रलेपनो ग्राह्यः।  
मात्काकालोपहिता रसक्रियैषा जयत्यसृक्स्रावम्॥१२५॥**

**क्वागलीपयसा युक्ता पेया मण्डेनाथवा यथाग्निबलम्।  
जीर्णौषधश्च शालीन् पयसा क्वागेन भुञ्जीत॥१२६॥**

**रक्तगुदजातीसारं शूलं सासृग्रुजो निहन्त्याशु।  
बलवच्च रक्तपित्तं रसक्रियैषा ह्युभयभागम्॥१२७॥**

**कुटजरसक्रिया।**

**कुटजफलवल्कलकेशरनीलोत्पललोध्रधातकीकल्कैः।  
सिद्धं घृतं विधेयं शूलरक्तार्शसां भिषजा॥१२८॥**

**कुटजाद्यंघृतम्।**

**अवाक्पुष्पीबलादार्वीपृश्निपर्णी त्रिकण्टकम्।  
न्यग्रोधोडुम्बराश्वत्थशुङ्गाश्च द्विपलोन्मिताः॥१२९॥**

**कषाय एष पेष्यस्तु जीवन्ती कटुरोहिणी।  
पिप्पलीपिप्पलीमूलं मरिचं देवदारु च॥१३०॥**

**कलिङ्गं शाल्मलीपुष्पं वीराचन्दनमञ्जनम्।  
कट्फलं चित्रकं मुस्तं प्रियङ्ग्वतिविषे स्थिता॥१३१॥**

**पद्मोत्पलानां किञ्जल्कः समङ्गा सनिदिग्धिका।  
विश्वं मोचरसं पाठा भागाः स्युःकार्षिकाः पृथक्॥१३२॥**

**चतुःप्रस्थश्रृतं प्रस्थंकषायमवतारयेत्।  
त्रिंशत्पलानि तु प्रस्थो विज्ञेयो द्विपलाधिकः॥१३३॥**

**सुनिषणकचाङ्गेर्य्याः प्रस्थौ द्वौ स्वरसस्य च।  
सर्वैरेतैर्यथोद्दिष्टैर्घृतप्रस्थं विपाचयेत्॥१३४॥**

**एतदर्शःस्वतीसारे त्रिदोषे रुधिरस्रुतौ।  
प्रवाहणे गुदभ्रंशो पिच्छासु विविधासु च॥१३५॥**

**उत्थाने चातिबहुशः शोथशूलगुदामये।  
अन्त्रग्रहे गूढवाते मन्दाग्नावरुचावपि॥१३६॥**

**प्रयोज्यं विधिवत् सपिर्बलवर्णाग्निवर्द्धनम्।  
विविधेष्वन्नपानेषु केवलं वा निरत्ययम्॥१३७॥**

**सुनिषणकचाङ्गेरीघृतम्।**

**प्रशस्तेऽहनि नक्षत्रे कृतमङ्गलपूर्वकम्।  
कालमुष्ककमाहृत्य दग्ध्वा भस्म समाहरेत्॥१३८॥**

**आढ़कन्त्येकमादाय जलद्रोणे पचेद्भिषक्।  
चतुर्भागावशिष्टेन वस्त्रपूतेन वारिणा॥१३९॥**

**शङ्खचूर्णस्य कुड़वं प्रक्षिप्य विपचेत् पुनः।  
शनैः शनैर्मृद्वग्नौतु यावत् सान्द्रतनुर्भवेत्॥१४०॥**

**सर्जिकायवशूकाभ्यां शुण्ठी मरिचपिप्पली।  
वचा चातिविषा चैव हिङ्गुचित्रकयोस्तथा॥१४१॥**

**एषां चूर्णानि निक्षिप्य पृथक्त्वेनाष्टमाषकम्।  
दर्व्या संघट्टितञ्चापि स्थापयेदायसे घटे।  
एष वह्निसमः क्षारः कीर्त्तितः काश्यपादिभिः॥१४२॥**

**तोये कालकमुष्कस्य विपचेद्भस्माढकं षड्गुणे  
पात्रे लोहमये दृढ़े विपुलधीर्दर्व्या शनैर्घट्टयन्।  
दग्ध्वाग्नौ बहुशङ्गनाभिशकलान् पूतावशेषे क्षिपेत्  
यद्येरण्डजनालमेष दहति क्षारो वरो वाक्शतात्॥१४३॥**

**प्रायस्त्रिभागशिष्टेऽस्मिन्नच्छपैच्छिल्यरक्तता।  
सञ्जायते तदा स्राव्यं क्षारान्मो ग्राह्यमिष्यते॥१४४॥**

**तूर्य्येणाष्टमकेन षोड़शभवेनांशेन संव्यूहितो  
मध्यः श्रेष्ठ इति क्रमेण विहितः क्षारोदकाच्छङ्खकः॥१४५॥**

**नातिसान्द्रो नातितनुः क्षारपाक उदाहृतः।  
दुर्नामकादौ निर्दिष्टः क्षारोऽयं प्रतिसारणः॥१४६॥**

**पानीयो यस्तु गुल्मादौ तं वारानेकविंशतिम्।  
स्रावयेत् षड्गुणे तोये केचिदाहुश्चतुर्गुणे॥१४७॥**

**क्षारः।**

**भाषितं रजनीचूर्णैः स्मुहीक्षीरे पुनः पुनः।  
बन्धनात् सदृढंसूत्रं भिनत्त्यर्शोभगन्दरम्॥१४८॥**

**क्षारसूत्रम्।**

**प्राग्दक्षिणं ततो वामं पृष्ठजं चाग्रजं क्रमात्।  
पञ्चतिक्तेन संस्निह्य दहेत् चारेण वह्निना॥१४९॥**

**वातजं श्लेष्मजं चार्शः क्षारेणास्रजपित्तजे।  
महान्ति तनुमूलानि छित्त्वैवबलिनो दहेत्॥१५०॥**

**चर्मकीलं तथा छित्त्वादहेदन्यतरेण वा।  
पक्वजम्बूपमो वर्णः क्षारदग्धः प्रशस्यते॥१५१॥**

**गोजीशेफालिकापत्रैरर्शः संलिख्य लेपयेत्।  
क्षारेण वाक्शतं तिष्ठेत् यन्वद्वारं पिधाय च॥१५२॥**

**तञ्चापनीय वीक्षेत पक्वजम्बूफलोपमम्।  
यदि च स्यात् ततो भद्रं नो चेल्लिम्पेत् तथा पुनः॥१५३॥**

**तत् तुषाम्बुप्लुतं साज्यं यष्टीकल्केन लेपयेत्।  
न निम्नं तालवर्णाभं वह्निदग्धे स्थितासृजम्॥१५४॥**

**निर्वाप्य भधुसर्पिर्भ्यां वह्निसंजातवेदनाम्।  
सम्यग्दग्धे तुगाक्षीरीप्लक्षचन्दनगैरिकैः॥१५५॥**

**सामृतैः सर्पिषा युक्तैरालेपं कारयेद्भिषक्।  
मुहूर्त्तमुपवेश्याऽसौ तोयपूर्णेऽथ भाजने॥१५६॥**

**क्षारमुष्णाम्बुना पाय्यंविबन्धे मूत्रवर्चसोः।  
दाहे वस्त्यादिजे लेपः शतधौतेन सर्पिषा॥१५७॥**

**नवान्नंमाषतक्रादि सेव्यं पाकाय जातना।  
पिबेद् व्रणविशुद्ध्यर्थं वराक्वाथं सगुग्गुलुम्॥१५८॥**

**जीर्णे शाल्यन्नमुद्गादि पथ्यं तिक्ताज्यसैन्धवम्।  
रूढ़सर्वव्रणं वैद्यः क्षारं दत्त्वानुवासयेत्॥१५९॥**

**पिप्पल्याद्येन तैलेन सेवेद्दीपनपाचनम्।  
त्रिवृच्चित्रकनिर्गुण्डीस्रुहीमुण्डतिकाज्जटाः॥१६०॥**

**प्रत्येकशोऽष्टपलिकां जलद्रोणे विपाचयेत्।  
पलत्रयं विड़ङ्गस्य व्योषात्कर्षत्रयं पृथक्॥१६१॥**

**त्रिफलायाः पञ्च पलं शिलाजतुपलं न्यसेत्।  
दिव्यौषधिहतस्यापि वैकङ्गतहतस्य वा॥१६२॥**

**पलद्वादशकं देयं रुकालौहस्य चूर्णितम्।  
पलैश्चतुर्विंशतिभिर्मधुशर्करयोर्युतम्॥१६३॥**

**घनीभूते सुशीते च दापयेदवतारिते।  
एतदग्निमुखं नाम दुर्नामान्तकरं परम्॥१६४॥**

**सममग्निं करोत्याशुकालाग्नि समतेजसम्।  
पर्वता अपि जीर्य्यन्तेप्राशनादस्य देहिनः॥१६५॥**

**गुरुवृष्यान्नपानानि पयोमांसरसो हितः।  
दुर्नामपाण्डुश्वयथुकुष्ठप्लीहोदरापहम्॥१६६॥**

**अकालपलितञ्चेतदामवातगुदामयम्।  
न स रोगोऽस्ति यञ्चापि न निहन्त्यादिदं क्षणात्॥१६७॥**

**करीरकाञ्चिकादीनि ककारादीनि वर्जयेत्।  
स्रवत्यतोऽन्यथा लौहं देहात् किट्टञ्च दुर्जरम्॥१६८॥**

**अग्निमुखं लौहम्।**

**चित्रकं त्रिफला मुस्तं ग्रन्थिकं चविकाऽमृता।  
हस्तिपिप्पल्यपामार्गदण्डोत्पलकुठेरकाः॥१६९॥**

**एषां चतुष्पलान् भागान् जलद्रोणे विपाचयेत्।  
भल्लातकसहस्रे द्वे क्वित्त्वा तत्रैव दापयेत्॥१७०॥**

**तेन पादावशेषेण लौहपात्रे पचेद्भिषक्।  
तुलार्द्धं तीक्ष्णलौहस्य घृतस्य कुड़वद्वयम्॥१७१॥**

**त्र्यूषणं त्रिफलावह्निसैन्धवं विड़मौद्भिदम्।  
सौवर्च्चलविड़ङ्गानि पलिकांशानि कल्पयेत्॥१७२॥**

**कुड़वं वृद्धदारस्य तालमूल्यास्तथैव च।  
शूरणस्य पलान्यष्टौ चूर्णं कृत्वा विनिक्षिपेत्॥१७३॥**

**सिद्धे शीते प्रदातव्यं मधुनः कुड़वद्वयम्।  
प्रातर्भोजनकाले च ततः खादेद्यथाबलम्॥१७४॥**

**अर्शांसि ग्रहणीदोषं पाण्डुरोगमरोचकम्।  
क्रिमिगुल्माश्मरीमेहान् शूलञ्चाशु व्यपोहति॥१७५॥**

**करोति शुक्रोपचयं बलीपलितनाशनम्।  
रसायनमिदं श्रेष्ठं सर्वरोगहरं परम्॥१७६॥**

**भल्लातकलौहम्।**

**रसस्तु पादिकस्तुल्या विड़ङ्गमरिचाभ्रकाः।  
गङ्गापालङ्कजरसेखल्वयित्वा पुनः पुनः॥१७७॥**

**रक्तिमात्रा गुदार्शोघ्नी वह्नेरत्यर्थदीपनी।  
वेगावरोधस्त्रीपृष्ठयानमुत्कटकासनम्।  
यथास्वं दोषलं चान्नमर्शसः परिवर्जयेत्॥१७८॥**

**इत्यर्शश्चिकित्सा।**

**अथाग्निमान्द्याधिकारः।**

**समस्य रक्षणं कार्य्यं विषमे वातनिग्रहः।  
तीक्ष्णे पित्तप्रतीकारो मन्देश्लेष्मविशोधनम्॥१॥**

**त्रिकटुकमजमोदा सैन्धवं जीरके द्वे  
समधरणघृतानामष्टमो हिङ्गुभागः।  
प्रथमकुड़वभुक्तं सर्पिषा चूर्णमेत-  
ज्जनयति जठराग्निं वातरोगांश्च हन्यात्॥२॥**

**हिङ्ग्वष्टकं चूर्णम्।**

**समयवशूकमहौषधचूर्णं लीढ़ंघृतेन गोसर्गे।  
कुरुते क्षुधां सुखोदकं पीतं महौषधं वैकम्॥३॥**

**अन्नमण्डं पिबेदुष्णं हिङ्गुसौवर्च्चलान्वितम्।  
विषमोऽपि समस्तेन मन्दो दीप्येत पावकः॥४॥**

**क्षुद्बोधनो वस्तिविशोधनश्चप्राणप्रदः शोषितवर्द्धनश्च।  
ज्वरापहारी कफपित्तहन्ता वायुं जयेदष्टगुणो हि मण्डः॥५॥**

**नारीक्षीरेण संयुक्तां पिबेदौडुम्बरीं त्वचम्।  
आभ्यां वा पायसं सिद्धं पिबेदत्यग्निशान्तये॥६॥**

**यत् किञ्चिद् गुरुमेध्यञ्च श्लेष्मकारि च भेषजम्।  
सर्वं तदत्यग्निहितं भुक्त्वा प्रस्वपनं दिवा॥७॥**

**मुहुर्मुहुरजीर्णेऽपि भोज्यमस्योपकल्पयेत्।  
निरिन्धनोऽन्तरं लब्ध्वायथैनं न निपातयेत्॥८॥**

**विश्वाभयागुडूचीनां कषायेण षडूषणम्।  
पिबेत् श्लेष्मणि मन्देऽग्नौ त्वक्पत्रसुरभीकृतम्॥९॥**

**पञ्चकोलं समरिचं षडूषणमुदाहृतम्।  
हरीतकी भष्यमाणा नागरेण गुड़ेन वा।  
सैन्धवोपहिता वापि सातत्येनाग्निदीपनी॥१०॥**

**सिन्धूत्थपथ्यमगधोद्भववह्निचूर्ण-  
मुष्णाम्बुनापिबति यः खलु नष्टवह्निः।  
तस्याभिषेण सघृतेन वरं नवान्नं  
भस्मीभवत्यशितमात्रमिह क्षणेन॥११॥**

**सिन्धूत्थहिङ्गुत्रिफलायमानी-  
व्योषैर्गुड़ांशैर्गुड़कान् प्रकुर्य्यात्।  
तैर्भक्षितैस्तृप्तिमवाप्नुवन्ना  
भुञ्जीत मन्दाग्निरपि प्रभूतम्॥१२॥**

**विड़ङ्गभल्लातकचित्रकामृताः  
सनागरास्तुल्यगुड़ेन सर्पिषा।  
निहन्ति ये मन्दहुताशना नर  
भवन्ति ते वाड़वतुल्यवह्नयः॥१३॥**

**गुड़ेन शुण्ठीमथवोपकुल्यां  
पथ्यां तृतीयामथ दाड़िमं वा।  
आमेष्वजीर्णेषु गुदामयेषु  
वर्चोविबन्धेषु च नित्यमद्यात्॥१४॥**

**भोजनाग्रे हितं हृद्यं दीपनं लवणार्द्रकम्।  
कपित्थविल्वचाङ्गेरीमरिचाजाजीचित्रकैः॥१५॥**

**कफवातहरो ग्राही खड़ोदीपनपाचनः।  
पिप्पलीश्रृङ्गवेरञ्च देवदारु सचित्रकम्॥१६॥**  

**चविकां विल्वपेषीञ्चाजमोदाञ्च हरीतकीम्।  
महौषधं यमानीञ्च धान्यकं मरिचन्तथा॥१७॥**

**जीरकञ्चापि हिङ्गुञ्च काञ्जिकं साधयेद्भिषक्।**  
**एष शार्दूलको नाम काञ्जिकोऽग्निबलप्रदः॥१८॥**

**सिद्धार्थतैलसंभृष्टो दश रोगान् व्यपोहति।  
कासं श्वासमतीसारं पाण्डुरोगं सकामलम्॥१९॥**

**आमञ्च गुल्मशूलञ्च वातगुल्मं सवेदनम्।  
आर्शांसि श्वयथुञ्चैव भुक्तोपीते च सात्म्यतः।  
क्षीरपाकविधानेन काञ्चिकस्यापि साधनम्॥२०॥**

**शार्दूलकाञ्चिकः।**

**हिङ्गुभागो भवेदेको वचा च द्विगुणा भवेत्।  
पिप्पली त्रिगुणा चैव श्रृङ्गवेरं चतुर्गुणम्॥२१॥**

**यमानिका पञ्चगुणा षड्गुणा च हरीतकी।  
चित्रकं सप्तगुणितं कुष्ठञ्चाष्टगुणं भवेत्॥२२॥**

**एतद्वातहरं चूर्णं पीतमात्रं प्रसन्नया।  
पिबेद्दध्नामस्तुना वा सुरया कोष्णवारिणा॥२३॥**

**सोदावर्त्तमजीर्णञ्च प्लीहानमुदरन्तथा।  
अङ्गानि यस्य शीर्य्यन्ते विषं वा येन भक्षितम्॥२४॥**

**अर्शोहरं दीपनञ्च श्लेष्मघ्नं गुल्मनाशनम्।  
कासं श्वासं निहन्त्याशु तथैव यक्ष्मनाशनम्।  
चूर्णमम्निमुखं नाम न क्वचित् प्रतिहन्यते॥२५॥**

**अग्निमुखं चूर्णम्।**

**रसोऽर्द्वभागिकस्तुल्याद्विड़ङ्गमरिचाभ्रकाः।  
भक्तोदकेन संमर्द्यकुर्य्याद् गुञ्जासमां गुड़ीम्॥२६॥**  

**भक्तोदकानुपानैका सेव्या वह्निप्रदीपनी।  
वार्य्यन्नभोजनञ्चात्रप्रयोगे साम्यमिष्यते॥२७॥**

**पानीयभक्तगुड़िका।**

**द्वौ क्षारौ चित्रकं पाठाकरञ्जलवणानि च।  
सूक्ष्मैलापत्रकं भार्गी क्रिमिघ्नं हिङ्गुपौष्करम्॥२८॥**

**शटी दार्वी त्रिवृन्मुस्तंवचा सेन्द्रयवा तथा।  
धात्रीजीरकवृक्षाम्लं श्रेयसी चोपकुञ्चिका॥२९॥**

**अम्लवेतसमम्लिका यमानी सुरदारु च।  
अभयातिविषाश्वामाहवुषारग्बधं समम्॥३०॥**

**तिलमुष्करशिग्रूणां कोकिलाक्षपलाशयोः।  
क्षाराणि लौहकिष्टञ्च तप्तं गोमूत्रसेचितम्॥३१॥**

**समभागानि सर्वाणि सूक्ष्मचूर्णानि कारयेत्।  
मातुलुङ्गरसेनैव भावयेच्च दिनत्रयम्॥३२॥**

**दिनत्रयञ्चशुक्तेन चार्द्रकस्वरसेन च।  
अत्यग्निकारकं चूर्णं प्रदीप्ताग्निसमप्रभम्॥३३॥**

**उपयुक्तविधानेन नाशयत्यचिराद्गदान्।  
अजीर्णकमथोगुल्मान् प्लीहानं गुदजानि च॥३४॥**

**उदराण्यन्त्रवृद्धिञ्चचाष्ठीलां वातशोणितम्।  
प्रणुदत्युल्वणान् रोगान् नष्टवह्निञ्च दीपयेत्॥३५॥**

**समस्तव्यञ्जनोपेतं भक्तं दत्त्वा सुभाजने।  
दापयेदस्य चूर्णस्य विड़ालपदमात्रकम्।  
गोदोहमात्रात् तत् सर्वं द्रवीभवति सोष्मकम्॥३६॥**

**बृहदग्निमुखं चूर्णम्।**

**पिप्पलीपिप्पलीमूलं धन्याककृष्यजीरकम्।  
सैन्धवश्चविडञ्चैव पत्रं तालीशकेशरम्॥३७॥**

**एषां द्विपलिकान् भागान् पञ्च सौर्च्चलस्य च।  
मरिचाजाजिशुण्ठीनामेकैकस्य पलं पलम्॥३८॥**

**त्वगेले चार्द्धभागे च सामुद्रात् कुड़वद्वयम्।  
दाड़िमात् कुडवञ्चैव द्वे पले चाम्लवेतसात्॥३९॥**

**एतच्चूर्णीकृतं श्लक्ष्णंगन्धाट्यममृतोपमम्।  
लवणं भास्करं नाम भास्करेण विनिर्मितम्॥४०॥**

**जगतस्तु हितार्थाय वातश्लेष्माभयापहम्।  
वातगुल्मं निहन्त्वेतद्वातशूलानि यानि च॥४१॥**

**तक्रमस्तु सुरासीधुशुक्तकाञ्जिकयोजितम्।  
जाङ्गलानान्तु मासेन रसेषु विविधेषु च॥४२॥**

**मन्दाग्नेरश्नतः शक्तो भवेदाश्वेव पावकः।  
अर्शांसिग्रहणीदोषकुष्ठाभयभगन्दरान्॥४३॥**

**हृद्रोगमामदोषांश्च विविधानुदरस्थितान्।  
प्लीहानमश्मरीञ्चैव श्वासकाशोदरक्रिमीन्॥४४॥**

**विशेषतः शर्करादीन् रोगान्नानाविधांस्तथा।  
पाण्डुरोगांश्च विविधान्नाशयत्यमनिर्यथा॥४५॥**

**भास्करलवणम्।**

**पिप्पलीपिप्पलीमूलं चित्रको हस्तिपिप्पली।  
हिङ्गुचव्याजमोदा च पञ्चैव लवणानि च॥४६॥**

**द्वौ क्षारौ हवुषा चैव दद्यादर्धपलोन्मितान्।  
दधिकाञ्जिकशुक्तानि स्नेहमात्रासमानि च॥४७॥**

**आर्द्रकस्वरसग्रस्थं घृतप्रस्थं विपाचयेत्।  
एतदग्निघृतं नाम मन्दाग्नीनां प्रशस्यते॥४८॥**

**अर्शसां नाशनं श्रेष्ठं तथा गुल्मोदरापहम्।  
ग्रन्थ्यर्बुदापचीकासकफमेदोऽनिलानपि॥४९॥**

**नाशयेद् ग्रहणीदोषं श्वयथुं सभगन्दरम्।  
ये च वस्तिगता रोगा ये च कुक्षिसमाश्रिताः।  
सर्वांस्तान्नाशयत्याशु सूर्य्यस्तम इवोदितः॥५०॥**

**अग्निघृतम्।**

**पलिकैः पञ्चकोलैस्तु घृतं मस्तु चतुर्गुणम्।  
सक्षारैः सिद्धमल्पाग्निं कफगुल्मं विनाशयेत्॥५१॥**

**मस्तुषट्पलकं घृतम्।**

**भल्लातकसहस्रार्द्धंजलद्रोणे विपापयेत्।  
अष्टभागावशेषञ्च कषायमवतारयेत्॥५२॥**

**घृतप्रस्थं समादाय कल्पानीमानि दापयेत्।  
त्र्यूषणं पिप्पलीमूलं चित्रको हस्तिपिप्पली॥५३॥**

**हिङ्गुचव्याजमोदा च पञ्चैव लवणानि च।  
द्वौक्षारौ हवुषा चैव दद्यादर्द्धपलोन्मितान्॥५४॥**

**दधिकाञ्जिकशुक्तानि स्नेहमात्रासमानि च।  
आर्द्रकस्वरसञ्चैवशौभाञ्जनरसन्तथा॥५५॥**

**तत् सर्वमेकतः कृत्वा शनैर्मृद्वग्निना पचेत्।  
एतदग्निघृतं नाम मन्दाग्नीनां प्रशस्यते॥५६॥**

**अर्शसां नाशनं श्रेष्ठं मूढ़वातानुलोमनम्।  
कफवातोद्भवे गुल्मे श्लीपदे च दकोदरे॥५७॥**

**शोथं पाण्ड्वाभयं कासं ग्रहणीं श्वासमेव च।  
एतान् विनाशयत्याशु सूर्य्यस्तम इवोदितः॥५८॥**

**वृदहग्निघृतम्।**

**द्वे पञ्चमूले त्रिफलामर्कमूलं शतावरीम्।  
दन्तीं चित्रकमास्फीतं रास्नां पाठां सुधां शटीम्॥५९॥**

**पृथग्दशपलान् भागान्दग्ध्वा भस्म समावपेत्।  
त्रिःसप्तकृत्वस्तद्भस्म जलद्रोणेन गालयेत्॥६०॥**

**तद्रसं साधयेदग्नौ चतुर्भागावशेषितम्।  
ततो गुडतुलां दत्त्वा साधयेन्मृदुनाग्निना॥६१॥**

**सिद्धं गुड़न्तु विज्ञाय चूर्णनीमानि दापयेत्।  
वृश्चिकालीं द्विकाकल्यौ यवक्षारं समावपेत्॥६२॥**

**एते पञ्चकला भागाः पृथक् पञ्चपलानि च।  
हरीतकीं त्रिकटुकं सर्जिकां चित्रकां वचाम्॥६३॥**

**हिङ्ग्वम्लवेतसाभ्याञ्चद्वे पले तत्र दापयेत्।  
अक्षप्रमाणां गुड़िकां कृत्वा खादेद्यथाबलम्॥६४॥**

**अजीर्णं जरयत्येष जीर्णेसन्दीपयत्यपि।  
भुक्तं भुक्तञ्च जीर्य्येत पाण्डुत्वमपकर्षति॥६५॥**

**प्लीहार्शःश्वयथुञ्चैव श्लेष्मकासमरोचकम्।  
मन्दाग्निविषमाग्नीनां कफे कण्ठोरसि स्थिते॥६६॥**

**कुष्ठानि च प्रमेहांश्च गुल्मञ्चाशु नियच्छति।  
ख्यातः क्षारगुड़ोश्लेष्मरोगयुक्ते प्रयोजयेत्॥६७॥**

**क्षारगुड़ः।**

**नासारोगे विधातव्या या चित्रहरीतकी।  
विना धात्रीरसं सोऽस्मिन् प्रोक्तश्चित्रगुड़ोऽग्निदः।  
वचा लवणतोयेन वान्तिरामे प्रशस्यते॥६८॥**

**अन्नंविदग्धं हि नरस्य शीघ्रं  
शीताम्बुना वै परिपाकमेति।  
तथास्य शैत्येन निहन्ति पित्त-  
माक्लेदिभावाच्च नयत्यधस्तात्॥६९॥**

**विदह्यते यस्यतु भुक्तमात्रं  
दह्येत हृत्कोष्ठगलञ्च यस्य।  
द्राक्षासितामाक्षिकसंप्रयुक्तां  
लीढ्वाभयां वै स सुखं लभेत॥७०॥**

**हरीतकी धान्यतुषोदसिद्धा  
सपिप्पली सैन्धवहिङ्गुयुक्ता।  
सोद्गारधूमं भृशमप्यजीर्णं  
विजित्य सद्यो जनयेत् क्षुधाञ्च॥७१॥**

**विष्टब्धेस्वेदनं पथ्यं पेयञ्चलवणोदकम्।  
रसशेषेदिवास्वप्नो लङ्घनं वातवर्जनम्॥७२॥**

**व्यायामप्रमदाध्ववाहनरतक्लान्तामतीसारिणः  
शूलश्वासवतस्तृषापरिगता हिक्कामरुत्पीड़ितान्।  
क्षीणान् क्षीणकफान् शिशून् मदहतान् वृद्धान् रसाजीर्णिनः  
रात्रौ जागरितान्निरशनान् कामं दिवा स्वापयेत्॥७३॥**

**आलिप्य जठरं प्राज्ञो हिङ्गुत्र्यूषणसैन्धवैः।  
दिवास्वप्नं प्रकुर्वीत सर्वाजीर्णप्रणाशनम्॥७४॥**

**धान्यनागरसद्धिन्तु तोयं दद्याद्विचक्षणः।  
आमाजीर्णप्रशमनं दीपनं वस्तिशोधनम्॥७५॥**

**पथ्यापिप्पलीसंयुक्तं चूर्णं सौवर्च्चलं पिबेत्।  
मस्तुनोष्णोदकेनाथ बुद्ध्वा दोषगतिं भिषक्॥७६॥**

**चतुर्विधमजीर्णञ्च मन्दानलमथारुचिम्।  
आम्लानं वातगुल्मञ्च शूलञ्चाशु नियच्छति॥७७॥**

**भवेदजीर्णं प्रति यस्य शङ्कास्निग्धस्य जन्तोर्बिलिनोऽन्नकाले।  
पूर्वं सशुण्ठीमभयामयशङ्क संप्राश्य भुञ्जीत हितं हिताशी॥७८॥**

**किञ्चिदामेन मन्दाग्निरभयागुड़नागरम्।  
जग्ध्वा तक्रेन भुञ्जीत युक्तेनान्नंषडूषणैः॥७९॥**

**विसूचिकायां वमितं विरिक्तं  
सुलङ्घितं वा मनुजं विदित्वा।  
पेयादिभिर्द्दीपनपानैश्च  
सम्यक् क्षुधार्त्तं समुपक्रमेत॥८०॥**

**कुष्ठसैन्धवयोः कल्कं चुक्रतैलसमन्वितम्।  
विसूच्यां मर्दनं कोष्णं खल्वीशूलनिवारणम्॥८१॥**

**करञ्जनिम्बशिखरीगुडूच्यर्जकवत्सकैः।  
पीतः कषायो वसनात् घोरां हन्ति विसूचिकाम्॥८२॥**

**व्योषं करञ्जस्य फलं हरिद्रां  
मूलं समावाप्य च मातुलुङ्ग्याः।  
छायाविशुष्का गुड़िकाः कृतास्ता  
हन्युर्विसूचीं नयनाञ्जनेन॥८३॥**

**गुड़पुष्पसारशिखरितण्डुलगिरिकर्णिकाहरिद्राभिः।  
अञ्जनगुड़िका विलयति विसूचिकांत्रिकटुसनाथा॥८४॥**

**त्वक्पत्ररास्नागुरुशिग्रुकुष्ठैरम्लेन पिष्टैःसवचाशताह्वैः।  
उद्वर्त्तनं यद्विविसूचिकाग्रं तैलं विपक्वञ्च तदर्थकारि॥८५॥**

**पिपासायामनुत्क्लेशेलवङ्गस्याम्बु शस्यते।  
जातीफलस्य वा शीतं श्रृतं भद्रघनस्य वा॥८६॥**

**विसूच्यामतिवृद्धायांपाष्णोर्दाहः प्रशस्यते।  
वमनं त्वलसे पूर्वं लवणेनोष्णवारिणा॥८७॥**

**स्वेदो वर्त्तिर्लङ्घनञ्च क्रमश्चातोऽग्निवर्द्धनः।  
सरुक् चानद्धमुदरमम्लपिष्टैःप्रलेपयेत्।  
दारहैमवतीकुष्ठशताह्वाहिङ्गुसैन्धवैः॥८८॥**

**तक्रेण चूर्णं यवचूर्णमुष्णं  
सक्षारमार्त्तिं जठरे निहन्त्यात्।  
स्वेदो वटैर्वा बहुवास्पपूर्णै-  
रुष्णैस्तथान्यैरपि पाणितापैः॥८९॥**

**तीव्रार्त्तिरपि नाजीर्णो पिबेच्छूलघ्नमौषधम्।  
दोषाच्छन्नोऽनलो नालं पक्तुं दोषौधनाशनम्॥८०॥**

**इत्यग्निमान्द्यचिकित्सा।**

**अथ क्रिमिरोगाधिकारः।**

**पारसी यमानिका पीता पर्य्युषितवारिणा प्रातः।  
गुड़पूर्वा क्रिमिजातं कोष्ठगतं पातयत्याशु॥१॥**

**पारिभद्रकपत्रोत्थं रसं क्षौद्रयुतं पिबेत्।  
केवुकस्य रसं वापि पत्युरस्याथ वा रसम्।  
लिह्यात्क्षौद्रेण वैरङ्गं चूर्णं क्रिमिविनाशनम्॥२॥**

**मुस्ताखुपर्णीफलदारुशिग्रु-  
क्वाथः सकृष्णाक्रिमिशत्रुवल्कः।  
मार्गद्वयेनापि चिरप्रवृत्तान्  
क्रिमीन्निहन्ति क्रिमिजांश्च रोगान्॥३॥**

**आखुपर्णीदलैः पिष्टैः पिष्टकेन च पूपिकाम्।  
जग्ध्वा सौवीरकञ्जानु पिबेत् क्रिमिहरं परम्॥४॥**

**पलाशवीजस्वरसं पिबेद्वा क्षौद्रसंयुतम्।  
पिबेत् तद्बीजकल्कं वा तक्रेण क्रिमिनाशनम्॥५॥**

**सुरसादिगणं वापि सर्वथैवोपयोजयेत्।  
विड़ङ्गसैन्धवक्षारकाम्पिल्लकहरीतकीः॥६॥**

**पिबेत् तक्रेण संपिष्टाः सर्वक्रिमिनिवृत्तये।  
विड़ङ्गपिप्पलीमूलशिग्रुभिर्मरिचेन न च॥ ७॥**

**तक्रसिद्धा यवागूः स्यात् क्रिमिघ्नी ससुवर्च्चिका।  
पीतं बिम्बीघृतं हन्ति पक्वामाशयगान् क्रिमीन्॥८॥**

**त्रिफला त्रिवृता दन्ती वचा काम्पिल्लकं तथा।  
सिद्धमेभिर्गवां मूत्रे सर्पिः क्रिमिविनाशनम्॥९॥**

**त्रिफलायास्त्रयः प्रस्था विड़ङ्गप्रस्थ एव च।  
द्विपलं दशमूलञ्च लाभतः समुपाचयेत्॥१०॥**

**पादशेषे जलद्रोणे श्रृते सर्पिर्विपाचयेत्।  
प्रस्थोन्मितं सिन्धुयुतं तत्पलं क्रिमिनाशनम्॥११॥**

**विड़ङ्गघृतमेतञ्च लेह्यं शर्करया सह।  
सर्वान् क्रिमीन् प्रणुदति वज्रं भुक्तमिवासुरान्॥१२॥**

**विड़ङ्घघृतम्।**

**रसेन्द्रेण समायुक्तो रसो धूस्तूरपत्रजः।  
ताम्बूलपत्रजो वापि लेपो यूकविनाशनः॥१३॥**

**विड़ङ्गगन्धकशिलासिद्धं सुरभीजलेन कटुतैलम्।  
आजन्म नयति नाशं लिख्यासहितास्तु यूकास्तु॥१४॥**

**इति क्रमिरोगचिकित्सा।**

**अथ पाण्डुरोगाधिकारः।**

**साध्यन्तु पाण्ड्वामयिनं समीक्ष्य स्निग्धं घृतेनोद्र्ध्वमधश्चशुद्धम्।  
सम्पादयेत् क्षौद्रवृतप्रगाढ़ैर्हरीतकीचूर्णमयैः प्रयोगैः॥१॥**

**पिबेद् घृतं वा रजनीविपक्वं सत्रैफलं तैल्लकमेव चापि।  
विरेचनद्रव्यकृतान् पिबेद्वा योगांश्च वैरेचनिकान् घृतेन॥२॥**

**विधिः स्निग्धीऽथ वातोत्थे तिक्तशीतस्तु पैत्तिके।  
श्लैष्मिके कटुरुक्षोष्णः कार्य्योमिश्रके॥३॥**

**द्विशर्करं त्रिवृच्चूर्णं पलार्द्धं पैत्तिके पिबेत्।  
कफपाण्डुस्तु गोमूत्रयुक्तां क्लिन्नां हरीतकीम्॥४॥**

**नागरं लोहचूर्णं वा कृष्णां पथ्यामथाश्वजम्।  
गुग्गुलुं वाऽथ मूत्रेण कफपाण्डुमयी पिबेत्॥५॥**

**सप्तरात्रं गवां मूत्रेभावितं वाप्ययोरजः।  
पाण्डुरोगप्रशान्त्यर्थंपयसा प्रपिबेन्नरः॥६॥**

**फलत्रिकामृतावासातिक्ताभूनिम्बनिम्बजः।  
क्वाथः क्षौद्रयुतो हन्यात् पाण्डरोगं सकामलम्॥७॥**

**अयस्तिलत्र्यूषणकोलभागैः सर्वैः समं माक्षिकधातुचूर्णम्।  
तैर्मोदकः क्षौद्रयुतोऽनुतक्रः पाण्ड्वामये दूरगतेऽपि शस्तः॥८॥**

**अयोमलन्तु सन्तप्तं भूयो गोमूत्रशोधितम्।  
मधुसर्पिर्युतं चूर्णं सह भक्तेन योजयेत्॥९॥**

**दीपनञ्चाग्निजननं शोथपाण्ड्वामयापहम्।  
त्र्यूषणत्रिफलामुस्तविड़ङ्गचित्रकाः समाः॥१०॥**

**नवायोरजसो भागास्तच्चूर्णंमधुसर्पिषा।  
भक्षयेत् पाण्डुहृद्रोगकुष्ठार्शःकामलापहम्॥११॥**

**नवायसं लौहम्।**

**त्रिफलायास्त्रयो भागास्त्रयस्त्रिकटुकस्य च।  
भागश्चित्रकमूलस्य विड़ङ्गानां तथैव च॥१२॥**

**पञ्चाश्मजतुनो भागास्तथारुप्यमलस्य च।  
माक्षिकस्य विशुद्धस्य लौहस्य रजसस्तथा॥१३॥**

**अष्टौ भागाः सितायाश्च तत् सर्वं श्लष्मचूर्णितम्।  
माक्षिकेनाप्लुतं स्थाप्यमायसे भाजने शुभे॥१४॥**

**उडुम्बरसमां मात्रांततः खादेत् यथाग्निना।  
दिने दिने प्रयोगेन जीर्णे भोज्यं यथेस्मितम्॥१५॥**

**वर्जयित्वा कुलस्थांश्च काकमाचीकपोतकान्।  
योगराज इति ख्यातो योगोऽयममृतोपमः॥१६॥**

**रसायनमिदं श्रेष्ठं सर्वरोगहरं परम्।  
पाण्डुरोगंविषं कासं यक्ष्माणंविषमज्वरम्॥१७॥**

**कुष्ठान्यजरकं मेहं श्वासं हिक्कामरोचकम्।  
विशेषाद्धन्त्यपस्मारं कामलां गुदजानि च॥१८॥**

**योगराजः।**

**विशालाकटुकामुस्तकुष्ठदारुकलिङ्गकाः।  
कर्षांशाद्विपिचुमूर्वा कर्षार्द्धा च धनप्रिया॥१९॥**

**पीत्वा तच्चूर्णमम्मोभिः सुखैर्लिह्यात् ततो मधु।  
पाण्डुरोगंज्वरं दाहं कासं श्वासमरोचकम्॥२०॥**

**गुल्मानाहामवातांश्च तिक्तपित्तञ्च तज्जयेत्।  
लौहपात्रे श्रृतं क्षीरं सप्ताहं पथ्यभोजनम्॥२१॥**

**पिबेत् पाण्ड्वामयी शोषी ग्रहणीदोषपीड़ितः।  
कल्याणकं पञ्चगव्यं महातिक्तमथापि वा॥२२॥**

**स्नेहनार्थं घृतं दद्यात् कामलापाण्डुरोगिणे।  
रेचनं कामलार्त्तस्य स्निग्धस्यादौ प्रयोजयेत्॥२३॥**

**ततः प्रशमनी कार्य्या क्रिया वैद्येन जानता।  
त्रिफलाया गुडुच्या वा दार्व्यानिम्बस्य वा रसः॥२४॥**

**प्रातर्माक्षिकसंयुक्तः शीलितः कामलापहः।  
अञ्जनं काममार्त्तस्य द्रोणपुष्पीरसः स्मृतः॥२५॥**

**निशागैरिकधात्रीणां चूर्णं वा संप्रकल्पयेत्।  
नस्यं कर्कोटमूलं वा ध्नेयं वा जालिनीफलम्॥२६॥**

**सशर्कराकामलिनां त्रिभण्डी  
हिता गवाक्षी सगुड़ा च शुण्ठी॥२७॥**

**दार्वीसत्रिफलाव्योषविड़ङ्गान्ययसो रजः।  
मधु सर्पिर्युतं लिह्यात् कामलापाण्डुरोगवान्॥२८॥**

**तुल्या अयोरजःपथ्यहरिद्राः क्षौद्रसर्पिषा।  
चूर्णिताः कामली लिह्यात् गुड़क्षौद्रेण वाभयाम्॥२९॥**

**धात्रीलौहरजोव्योषनिशाक्षौद्राज्यशर्कराः।  
लीढ्वा निवारयत्याशु कामलामुद्दतामपि॥३०॥**

**दग्ध्वाक्षकाष्ठैर्मलमायसन्तु गोमूत्रनिर्वापितमष्टवारान्।  
विचूर्ण्य लीढ़ंमधुना चिरेण कुम्भाह्वयं पाण्डुगदं निहन्ति॥३१॥**

**पाण्डुरोगक्रियां सर्वां योजयेच्च हलीमके।  
कामलायाञ्च यादृष्टा सापि कार्य्या भिषग्वरैः॥३२॥**

**विडङ्गमुस्तत्रिफलादेवदारुषडूषणैः।  
तुल्यमात्रमयश्चूर्णं गोमूत्रेऽष्टगुणे पचेत्॥३३॥**

**तैरक्षमात्रां गुड़िकां कृत्वा खादेद्दिने दिने।  
कामलापाण्डुरोगार्त्तः सुखमापद्यते चिरात्॥३४॥**

**विड़ङ्गाद्यंलौहम्।**

**त्र्यूषणं त्रिफला मुस्तं विड़ङ्गंचव्यचित्रकौ।  
दार्वी त्वद्माक्षिको धातुर्ग्रन्थिकं देवदारु च॥३५॥**

**एषां द्विपलिकान् भागांश्चूर्णं कृत्वा पृथक् प्रथक्।  
मण्डूरं द्विगुणं चूर्णाच्छुद्धमञ्जनसन्निभम्॥३६॥**

**मूत्रे चाष्टगुणे पक्त्वा तस्मिंस्तु प्रक्षिपेत् ततः।  
उडुम्बरसमान् कुर्य्याद्वटकांस्तान् यथाग्नितः॥३७॥**

**उपयुञ्जीत तक्रेण सात्मनं जीर्णे च भोजनम्।  
मण्डूरवटका ह्येते प्राणदाः पाण्डुरोगिणाम्॥३८॥**

**कुष्ठान्यजरकं शोथमूरुस्तम्भकफामयान्।  
अर्शांसि कामलामेहान् प्लीहानं शमयन्ति च॥३९॥**

**निर्वाप्य बहुशो मूत्रे मण्डूरंग्राह्यमिष्यते।  
ग्राहयन्त्यष्टगुणितं मूत्रं मण्डूरचूर्णतः॥४०॥**

**मण्डूरम्।**

**पुनर्नवात्रिवृच्छूण्ठीपिप्पलीमरिचानि च।  
विड़ङ्गंदेवकाष्ठञ्चचित्रकं पुष्कराह्वयम्॥४१॥**

**त्रिफलां द्वे हरिद्रे च दन्तीञ्च चविकं तथा।  
कुटजस्य फलं तिक्तापिप्पलीमूलमुस्तकम्॥४२॥**

**एतानि समभागानि मण्डूरं जूर द्विगुणं ततः।  
गोमूत्रेऽष्टगुणे पक्त्वा स्थापयेत् स्निग्धभाजने।  
पाण्डुशोथोदरानाहशूलार्शःक्रिमिगुल्मनुत्॥४३॥**

**पुनर्नवामण्डूरम्।**

**पञ्चकोलं समरिचं देवदारुफलत्रिकम्।  
विडङ्गमुस्तयुक्ताश्च भागास्त्रिपलसम्मिताः॥४४॥**

**यावन्त्येतानि चूर्णानि मण्डूरं द्विगुणं ततः।  
पक्त्वा चाष्टगुणे मूत्रे घनीभूतेतदुद्धरेत्॥४५॥**

**ततोऽक्षमात्रात् गुड़कान् पिबेत्तक्रेण तक्रभुक्।  
पाण्डुरोगं जयत्येष मन्दाग्नित्वमरोचकम्॥४६॥**

**अर्शांसि ग्रहणीदोषमूरुस्तम्भमथापि वा।  
क्रिमिप्लीहानमुदरं गररोगञ्च नाशयेत्।  
मण्डूरवज्जनामायंरोगानीकविनाशनः॥४७॥**

**मण्डूरवज्जबटकः।**

**धात्रीफलसहस्नेद्वे पीड़यित्वा रसं भिषक्।  
क्षौद्राष्टभागं पिप्पल्याश्चूर्णार्द्धकुड़वान्वितम्॥४८॥**

**शर्करार्द्धतुलोन्मिश्रं पक्वं स्निग्धवटे स्थितम्।  
प्रपिबेत् पाण्डुरोगार्त्तो जीर्णेहितमिताशनः॥४९॥**

**कामलापाण्डुहृद्रोगवातासृविषमज्वरान्।  
कासहिक्कारुचिश्वासानेषोऽरिष्टः प्रणाशयेत्॥५०॥**

**धात्र्यारिष्टः।**

**पुराणसर्पिषः प्रस्थो द्राक्षार्द्धप्रस्थसाधितः।  
कामलागुल्मपाण्ड्वर्त्तिज्वरमेहोदरापहः॥५१॥**

**द्राक्षाघृतम्।**

**हरिद्रात्रिफलानिम्बबलामधूकसाधितम्।  
सक्षीरं माहिषं सर्पिः कामलाहरमुत्तमम्॥५२॥**

**हरिद्राघृतम्।**

**मूर्वातिक्तानिशायासकृष्णाचन्दनपर्पटैः।  
त्रायन्तीवत्सभूनिम्बपटोलाम्बुददारुभिः॥५॥**

**अक्षमात्रैर्घृतप्रस्थं सिद्धंक्षीरं चतुर्गुणम्।  
पाण्डुताज्वरविस्फोटशोथार्थोरक्तपित्तनुत्॥५४॥**

**मूर्वाद्यं वृतम्।**

**व्योषं बिल्वंद्विरजनी त्रिफला द्विपुनर्नवा।  
मुस्तान्ययोरजः पाठा विड़ङ्गं देवदारु च॥५५॥**

**वृश्चिकाली च भार्गी च सक्षीरैस्तैर्घृतं श्रृतम्।  
सर्वान् प्रशमयत्येतद्विकारान् मृत्तिकाकृतान्॥५६॥**

**व्योषाद्यं घृतम्।**

**इति पाण्डुरोगचिकित्सा।**

**अथ रक्तपित्ताधिकारः।**

**नोद्रिक्तमादौ संग्राह्यं बलिनोऽप्यश्ननतश्च यत्।  
हृत्पाण्डुग्रहणीदोषप्लीहगुल्मज्वरादिकृत्॥१॥**

**ऊर्द्ध्वं प्रवृत्तदोषस्य पूर्वं लोहितपित्तिनः।  
अक्षीणबलमांसाग्नेः कर्त्तव्यमपतर्पणम्॥२॥**

**ऊर्द्ध्वगे तर्पणं पूर्वं कर्त्तव्यञ्च विरेचनम्।  
प्रागधोगमने पेया वमनञ्च यथाबलम्॥३॥**

**तर्पणं सघृतक्षौद्रलाजचूर्णैःप्रदापयेत्।  
ऊर्द्ध्वगंरक्तपित्तं तत् पोतं काले व्यपोहति॥४॥**

**जलं खर्जूरमृद्दीकामधूकैः सपरुषकैः।  
श्रृतशीतं प्रयोक्तव्यं तर्पणार्थं सशर्करम्॥५॥**

**त्रिवृता त्रिफला श्यामा पिप्पली शर्करा मधु।  
मोदकः सन्निपातोर्द्ध्वरक्तपित्तज्वरापहः॥६॥**

**शालपर्णादिना सिद्धा पेया पूर्वमधोगमे।  
वमनं मदनोन्मिश्रो मन्थः सक्षौद्रशर्करः॥७॥**

**शालिषष्टिकनीवारकोरदूषप्रशातिकाः।  
श्यामार्कश्च प्रियङ्गुश्च भोजनं रक्तपित्तिनाम्॥८॥**

**मसूरमुद्गचणकाः समुद्राश्चाढ़कीफलाः।  
प्रश्वस्ताः सूपयूषार्थं कल्पिता रक्तपित्तिनाम्॥९॥**

**शाकं पटोलवेत्राग्रतण्डुलीयादिकं हितम्।  
मांसं लावकपोतादिशशैणहरिणादिजम्॥१०॥**

**विना शुण्ठीं षड़ङ्गेन सिद्धं तोयञ्च दापयेत्।  
क्षीणमांसबलं बालं वृद्धं शोषानुबन्धिनम्॥११॥**

**अवम्यमविरेच्यञ्च स्तम्भनैः समुपाचरेत्॥१२॥**

**वृषपत्राणि निष्षीड्य रसं समधुशर्करम्।  
पिबेत् तेन शमं याति रक्तपित्तं सुदारुणम्॥१३॥**

**आटरूषकनिर्य्यूहे प्रियङ्गुमृत्तिकाञ्जने।  
विनीय लोध्रं सक्षौद्रं रक्तपित्तहरं पिबेत्॥१४॥**

**वासाकषायोत्पलमृत्प्रियङ्गु-  
लोध्राञ्जनाम्भोरुहकेशराणि।  
पीत्वा शीता क्षौद्रयुता निहन्यात्  
पित्तासृजो वेगमुदीर्णमाशु॥१५॥**

**तालीशचूर्णसंयुक्तः पेयः क्षौद्रेण वासकस्वरसः।  
कफपित्ततमकश्वासस्वरभेदरक्तपित्तहरः॥१६॥**

**आटरूषकमृद्वीकापथ्याक्वाथः सशर्करः।  
क्षौद्राढ्यःकसनश्वासरक्तपित्तनिवर्हणः॥१७॥**

**वासायां विद्यमानायामाशायां जीवितस्य च।  
रक्तपित्ती क्षयी कासी किमर्थमवसीदति॥१८॥**

**समाक्षिकः फल्गुफलोद्भवो वा  
पीतो रसः शोणितमाशु हन्ति॥१८॥**

**मदयन्त्यङ्घ्रिजःक्वाथस्तद्वत् समधुशर्करः॥२०॥**

**अतसीकुसुमसमङ्गापाठारोहत्वगम्भसा पीता।  
प्रशमयति रक्तपित्तं यदि भुङ्क्ते मुद्गयूषेण॥२१॥**

**कषाययोगैर्विविधैर्दीप्ताग्नौ निर्जिते कफे।  
रक्तपित्तं न चेच्छाम्येत् तत्र वातोल्वणे पयः॥२२॥**

**क्वागं पयोऽथवा गव्यं शृतं पञ्चगुणे जले।  
अभ्यसेत् ससिताक्षौद्रं पञ्चमूलीशृतं पयः॥२३॥**

**द्राक्षया पर्णिनीभिर्वाकलया मधुकेन वा।  
श्वदंष्ट्रया शतावर्य्या रक्तजित् साधितं पयः॥२४॥**

**पक्वोडुम्बरकाश्मर्य्यपथ्याखर्जूरगोस्तनाः।  
मधुना घ्नन्ति सलीढ़ा रक्तपित्तं पृथक् पृथक्॥२५॥**

**भद्रशाखोटकत्वग्रसविन्दुद्वितययुक्तो द्विगुणिघृतः।  
भूनिम्बकल्क ऊर्द्ध्वगपित्तास्रकासश्वासघ्नः॥२६॥**

**खदिरस्य प्रियङ्गूनां कोविदारस्य शाल्मलेः।  
पुष्पचूर्णन्तु मधुना लीढ्वाचारोग्यमश्नुते॥२७॥**

**अभया मधुसंयुक्ता पाचनी दीपनी मता।  
श्लेष्माणं रक्तपित्तञ्च हन्ति शूलातिसारनुत्॥२८॥**

**वासकस्वरसे पथ्या सप्तधा परिभाविता।  
कृष्णा वा मधुना लीढ़ा रक्तपित्तं द्रुतं जयेत्॥२९॥**

**भावनायां द्रवो देयः सम्यगार्द्रत्वकारकः।  
एलापत्रत्वचोऽर्द्धाक्षाःपिप्पल्यर्द्धपलं तथा॥३०॥**

**सितामधुकखर्जूरमृद्वीकाश्च पलोन्मिताः।  
संचूर्ण्य मधुना युक्ता गुड़िकाः कारयेद्भिषक्॥३१॥**

**अक्षमात्रां ततश्चैकां भक्षयेन्ना दिने दिने।  
कासं श्वासं ज्वरं हिक्कां कूर्द्दिंमूर्च्छां मदं भ्रमम्॥३२॥**

**रक्तनिष्ठीवनं तृष्णां पार्श्वशूलमरोचकम्।  
शोथप्लीहाढ्यवातांश्च स्वरभेदं क्षतक्षयम्।  
गुड़िका तर्पणी वृष्या रक्तपित्तञ्चनाशयेत्॥३३॥**

**एलादिगुड़िका।**

**लोहगन्धिनि निःश्वासे उद्गारे रक्तगन्धिनि।  
पृथ्वीकां शाणमात्रान्तु खादेद् द्विगुणशर्कराम्॥३४॥**

**नासाप्रवृत्तरुधिरं घृतभृष्टं श्लक्ष्णपिष्टमामलकम्।  
सेतुरिव तोयवेगं रुणद्धि मूर्ध्निं प्रलेपने॥३५॥**

**घ्राणप्रवृत्ते जलमेव देयं सशर्करं नासिकया पयो वा।  
द्राक्षारसं क्षीरघृतं पिबेद्वा सशर्करं चेक्षुरसं हितं वा॥३६॥**

**नस्यं दाड़िमपुष्पोत्थो रसो दूर्वाभवोऽथवा।  
आम्रास्थिजः पलाण्डोर्वा नासिकास्रुतरक्तजित्॥३७॥**

**मेद्रगेऽतिप्रवृत्ते तु वस्तिरुत्तरसंज्ञितः।  
शृतं क्षीरं पिबेद्वापि पञ्चमूल्या तृणाद्वया॥३८॥**

**दूर्वा सोत्पलकिञ्जल्का मञ्जिष्ठा सैलवालुका।  
सिता शीतमुशीरञ्च मुस्तं चन्दनपद्मकौ॥३९॥**

**विपचेत् कार्षिकैरेतैः सर्पिराजं सुखाग्निना।  
तण्डुलाम्बुत्वजाक्षीरं दत्त्वा चैव चतुर्गुणम्॥४०॥**

**तत्पानं वमतो रक्तं नावनं नासिकागते।  
कर्णाभ्यां यस्य गच्छेत् तु तस्य कर्णौ प्रपूरयेत्॥४१॥**

**चक्षुःस्राविणि रक्ते तु पूरयेत् तेन चक्षुषोः।  
मेद्रपायुप्रवृत्ते तु वस्तिकर्म सुयोजयेत्।  
रोमकूपप्रवृत्ते तु तदभ्यङ्गे प्रयोजयेत्॥४२॥**

**दूर्वाद्यं घृतम्।**

**शतावरीदाड़िमतिन्तिड़ीकं  
काकोलोमेदे मधुकं विदारीम्।  
पिष्ट्वा च मूलं फलपूरकस्य  
घृतं पचेत् क्षीरचतुर्गणं ज्ञः॥४३॥**

**कासज्वरानाहविबन्धशूलं  
तद्रक्तपित्तञ्च घृतं निहन्यात्॥४४॥**

**शतावरीघृतम्।**

**शतावार्य्यास्तु मूलानां रसप्रस्थद्वयं मतम्।  
तत्समञ्च भवेत् क्षीरं घृतप्रस्थं विपाचयेत्॥४५॥**

**जीवकर्षभकौ मेदा महामेदा तथैव च।  
काकोली क्षीरकाकोली मृद्वीका मधुकन्तथा॥४६॥**

**मुद्गपर्णी माषपर्णी विदारी रक्तचन्दनम्।  
शर्करामधुसंयुक्तं सिद्धं विस्रावयेद्भिषक्॥४७॥**

**रक्तपित्तविकारेषु वातरक्तगदेषु च।  
क्षीणशुक्रेषु दातव्यं वाजीकरणमुत्तमम्॥४८॥**

**अंसदाहं शिरोदाहं ज्वरं पित्तसमुद्भवम्।  
योनिशूलञ्च दाहञ्च मूत्रकृच्छ्रञ्च पैत्तिकम्॥४९॥**

**एतान् रोगान् निहन्त्याशु क्विन्नाभ्राणीव मारुतः।  
शतावरीसर्पिरिदं बलवर्णाग्निवर्द्धनम्॥५०॥**

**स्नेहपादः स्मृतः कल्कः कल्कवन्मधुशर्करे।  
इति वाक्यबलात् स्नेहे प्रक्षिप्यं पादिकं भवेत्॥५१॥**

**शतावरीघृतम्।**

**वासां सशाखां सपलायमूलां  
कृत्वा कषायं कुसुमानि चास्याः।  
प्रदाय कल्कं विपचेद् घृतं तत्  
सक्षौद्रमाश्वेव निहन्ति रक्तम्॥५२॥**

**वासाघृतम्।**

**शणस्य कोविदारस्य वृषस्य ककुभस्य च।  
कल्काढ्यत्वात् पुष्पकल्कं प्रस्थे पलचतुष्टयम्॥५३॥**

**अश्वगन्धा पलशतं तदर्द्धंगोक्षुरस्य च।  
शतावरी विदारो च शालपर्णी बला तथा॥५४॥**

**अश्वत्थस्य च शुङ्गानि पद्मबीजंपुनर्नवा।  
काश्मरीपलमेतत् तु माषबीजं तथैव च॥५५॥**

**पृथग्दशपलान् भागांश्चतुर्द्रोणेऽम्भसः पचेत्।  
चतुर्भागावशेषन्तु कषायमवतारयेत्॥५६॥**

**मृद्वीका पद्मकं कुष्ठं पिप्पली रक्तचन्दनम्।  
बालकं नागपुष्पञ्च आत्मगुप्तापलं तथा॥५७॥**

**नीलोत्पलं शारिवेद्वे जीवनीयं विशेषतः।  
पृथक्कर्षसमञ्चैव शर्करायाः पलद्वयम्॥५८॥**

**रसस्य पौण्ड्रकेक्षूणामाढ़कं तत्र दापयेत्।  
चतुर्गुणेन पयसा घृतप्रस्थं विपाचयेत्॥५९॥**

**रक्तपित्तं क्षतक्षीणं कामलां वातशोणितम्।  
हलीमकं तथा शोथं वर्णभेदं स्वरक्षयम्॥६०॥**

**अरोचकं मूत्रकृच्छ्रं पार्श्वशूलञ्च नाशयेत्।  
एतद्राज्ञां प्रयोक्तव्यं बह्वन्तःपुरचारिणाम्॥६१॥**

**स्त्रीणाञ्चैवानपत्यानां दुर्बलानाञ्च देहिनाम्।  
क्लीवानामल्पशुक्राणां जीर्णनामल्परेतसाम्॥६२॥**

**श्रेष्ठं बलकरं हृद्यं वृष्यं पेयं रसायनम्।  
ओजस्तेजस्करञ्चैव आयुःप्राणविवर्द्धनम्।  
संवर्द्धयति शुक्रञ्च पुरुषं दुर्बलेन्द्रियम्॥६३॥**

**सर्वरोगविनिर्मुक्तस्तोयसिक्तो यथा द्रुमः।  
कामदेव इति ख्यातः सर्वरोगेषु शस्यते॥६४॥**

**कामदेवघृतम्।**

**शतावरीपयोद्राक्षाविदारीक्ष्वामलैरसैः।  
सर्पिषा सह संयुक्तैः सप्तप्रस्थं पचेद घृतम्॥६५॥**

**शर्करापादसंयुक्तं रक्तपित्तहरं पिबेत्।  
उरःक्षते पित्तशूले योनिवार्तऽप्यसृग्दरे।  
बल्यमूर्जस्करं वृष्यं क्षुधाहृद्रोगनाशनम्॥६६॥**

**सप्तप्रस्थं घृतम्।**

**कुष्माण्डकात् पलशतं सुस्विन्नं निष्कुलीकृतम्।  
पचेत् तप्ते घृतप्रस्थे शनैस्ताम्रमये दृढ़े॥६७॥**

**यदा मधुनिभः पाकस्तदा खण्डशतं न्यसेत्।  
पिप्पलीशृङ्गवेराभ्यां द्वे पले जीरकस्य च॥६८॥**

**त्वगेलापत्रमरिचधान्यकानां पलार्द्धकम्।  
न्यसेच्चूर्णीकृतं तत्र दर्व्यासंघट्टयेन्मुहुः॥६९॥**

**तत् पक्वं स्थापयेद्भाण्डे दत्त्वा क्षौद्रः घृतार्द्दकम्।  
तद्यथाग्निबलं खादेद्रक्तपित्ती क्षतक्षयी।  
कासश्वासतमश्छर्दितृष्णाज्वरनिपीड़ितः॥७०॥**

**वृष्यं पुनर्नवकरं बलवर्णप्रसाधनम्।  
उरःसन्धानकरणं बृंहणं स्वरबोधनम्॥७१॥**

**अश्विभ्यां निर्मितं सिद्धंकुष्माण्डकरसायनम्।  
खण्डामलकमानानुसारात् कुष्माण्डकद्रवात्॥७२॥**

**पात्रं पाकाय दातव्यं यावान् वात्ररसो भवेत्।  
अत्रापि मुद्रया पाको निस्त्वचं निष्कुलीकृतम्॥७३॥**

**खण्डकुष्माण्डकः।**

**पञ्चाशच्च पलं स्विन्नं कुष्माण्डात् प्रस्थमाज्यतः।  
ग्राह्यं पलशतं खण्डं वासाक्वाथाढ़के पचेत्॥७४॥**

**मुस्ता धात्री शुभा भार्गीत्रिसुगन्धैश्च कार्षिकैः।  
ऐलेयविश्वधन्याकमरिचैश्च पलांशिकैः॥७५॥**

**पिप्पलीकुड़वञ्चैव मधुमानीं प्रदापयेत्।  
कासं श्वासं क्षयं हिक्कां रक्तपित्तं हलीमकम्।  
हृद्रोगमम्लपित्तञ्च पीनसञ्च व्यपोहति॥७६॥**

**वासाखण्डकुष्माण्डकः।**

**तुलामादाय वासायाः पचेदष्टगुणे जले।  
तेन पादावशेषेण पाचयेदाढ़कं भिषक्॥७७॥**

**चूर्णानामभयानाञ्च खण्डाच्छुद्धं तथा शतम्।  
द्वे पले पिप्पलीचूर्णात् सिद्धशीते च माक्षिकात्॥७८॥**

**कुड़वं पलमात्रन्तु चातुर्जातं सुचूर्णितम्।  
क्षिप्त्वाविलोड़ितं खादेद्रक्तपित्तो क्षतक्षयी।ऑ  
कासश्वासपरीतश्च यक्ष्मणा च प्रपीड़ितः॥७९॥**

**वासाखण्डः।**

**शतावरीच्छिन्नरुहावृषमुण्डतिकाबलाः।  
तालमूली च गायत्री त्रिफलायास्त्वचस्तथा॥८०॥**

**भार्गीपुष्करमूलञ्च पृथक् पञ्च पलानि च।  
जलद्रोणे विपक्तव्यमष्टमाषावशेषितम्॥८१॥**

**दिव्यौषधहतस्यापि माक्षिकेन हतस्य वा।  
पलद्वादशकं देयं रुक्मलौहस्य चूर्णितम्॥८२॥**

**खण्डतुल्यं घृतं देयं पलषोड़शिकं बुधैः।  
पचेत् ताम्रमये पात्रे गुड़पाको यथामतम्॥८३॥**

**प्रस्थार्द्धं मधुनो देयं शुभाश्मजतुकं त्वचम्।  
श्रृङ्गी विड़ङ्गंकृष्णा च शुण्ठ्यजाजीपलं पलम्॥८४॥**

**त्रिफला धान्यकं पत्रं द्व्यक्षंमरिचकेशरम्।  
चूर्णं दत्त्वा सुमाथितंस्निग्धे भाण्डे निधापयेत्॥८५॥**

**यथाकालं प्रयुञ्जीत विड़ालपदकं ततः।  
गव्यक्षीरानुपानञ्च सेव्यं मांसरसं पयः॥८६॥**

**गुरुवृष्यानुपानानि स्निग्धं मांसादिबृंहणम्।  
रक्तपित्तं क्षयं कासं पक्तिशूलं विशेषतः॥८७॥**

**वातरक्तं प्रमेहञ्च शीतपित्तं वमिं क्रमम्।  
श्वयथुं पाण्डुरोगञ्च कुष्ठं प्लीहोदरन्तथा॥८८॥**

**आनाहं रक्तसंस्रावं चाम्लपित्तं निहन्ति च।  
चाक्षुष्यं बृंहणं वृष्यं माङ्गल्यं प्रीतिवर्द्धनम्॥८९॥**

**आरोग्यं पुत्रदं श्रेष्ठं कामाग्निबलवर्द्धनम्।  
श्रीकरं लाघवकरं खण्डकाद्यं प्रकीर्त्तितम्॥९०॥**

**क्वागं पारावतं मांसं तित्तिरिः क्रकराः शशाः।  
कुरङ्गाः कृष्णसाराश्च तेषां मांसानि योजयेत्॥९१॥**

**नारिकेलपयःपानं सुनिषणकवास्तुकम्।  
शुष्कमूलकजीराख्यं पटोलं बृहतीफलम्॥९२॥**

**फलं वार्त्ताकुपक्वाम्रं खर्जूरं स्वादु दाड़िमम्।  
ककारपूर्वकं यच्च मांसञ्चानूपसम्भवम्॥९३॥**

**वर्जनीयं विशेषेण खण्डकाद्यं प्रकुर्वता।  
लोहान्तरवदत्रापि पुटनादिक्रियेष्यते॥९४॥**

**खण्डकाद्यो लौहः।**

**यच्च पित्तज्वरेप्रोक्तं बहिरन्तश्च भेषजम्।  
रक्तपित्ते हितं तच्च क्षीणक्षतहितञ्च यत्॥९५॥**

**इति रक्तपित्तचिकित्सा।**

**अथ राजयक्ष्माधिकारः।**

**शालिषष्टिकगोधूमयवमुद्गादयः शुभाः।  
मद्यानि जाङ्गलाः पक्षिमृगाः शस्ता विशुष्यताम्॥१॥**

**शुष्यतांक्षीणमांसानां कल्पितानि विधानवित्।  
दद्यात् क्रव्यादमांसानि बृंहणानि विशेषतः॥२॥**

**दोषाधिकानां वमनं शस्यते सविरेचनम्।  
स्नेहस्वेदोपपन्नानां स्नेहनं यन्न कर्षणम्॥३॥**

**शुद्धकोष्ठस्य युञ्जीत विधिं बृंहणदीपनम्।  
शुक्रायत्तं बलं पुंसां मलायत्तं हि जीवितम्॥४॥**

**तस्माद्यत्नेन संरक्षेद्यक्ष्मिणोमलरेतसी।  
सपिप्पलीकं सयवं सकुलत्थं सनागरम्॥५॥**

**दाड़िमामलकोपेतं सिद्धमाजरसं पिबेत्।  
तेन षड़्विनिवर्त्तन्ते विकाराः पीनसादयः॥६॥**

**रसे द्रव्याम्बुपेयावत्सूदशास्त्रवशादिह।  
पलानि द्वादशप्रस्थे घनेऽथ तनुके तु षट्॥७॥**

**मांसस्य वटकं कुर्य्यात् पलमच्छतरे रसे।  
धन्याकपिप्पलीविश्वदशमूलीजलं पिबेत्॥८॥**

**पार्श्वशूलज्वरश्वासपीनसादिनिवृत्तये।  
अश्वगन्धामृताभीरुदशमूलीबलावृषाः।  
पुष्करातिविषे घ्नन्ति क्षयं क्षीररसाशिनः॥९॥**

**दशमूलबलारास्नापुष्करसुरदारनागरैः क्वथितम्।  
पेयं पार्श्वांसशिरोरुक्क्षयकासादिशान्तये सलिलम्॥१०॥**

**ककुभत्वक्नागबलावानरीबीजानि चूर्णितं पयसि।  
पक्वं घृतमधुयुक्तं ससितं यक्ष्मादिकासहरम्॥११॥**

**पारावतकपिच्छागकुरङ्गाणां पृथक् पृथक्।  
मांसचूर्णमजाक्षीरपीतं यक्ष्महरं परम्॥१२॥**

**घृतकुसुमसारलीढ़ं क्षयं क्षयं नयति गजबलामूलम्।  
दुग्धेन केवलेन तु वायसजङ्घानि पीत्वैव॥१३॥**

**कृष्णाद्राक्षासितालेहः क्षयहा क्षौद्रतैलवान्।  
मधुसर्पिर्युतो वाश्वगन्धाकृष्णासितोद्भवः॥१४॥**

**शर्करामधुसंयुक्तं नवनीतं लिहन्क्षयी।  
क्षीराशी लभते पुष्टिमतुल्ये चाज्यमाक्षिक॥१५॥**

**सितोपलातुलागाक्षीरीपिप्पलीबहुलात्वचः।  
अन्त्यादूर्द्ध्वंद्विगुणितं लेहयेत् क्षौद्रसर्पिषा॥१६॥**

**चूर्णितं प्राशयेदेतत् श्वासकासक्षयापहम्।  
सुप्तजिह्वारोचकिनमल्पाग्निं पार्श्वशूलिनम्।  
हस्तपादांसदाहेषु ज्वरे रक्ते तथोर्द्ध्वगे॥१७॥**

**सितोपलादिलेहः।**

**लवङ्गकल्लोलमुशीरचन्दनं  
नतं सनीलोत्पलजीरकं समम्।  
त्रुटिः सकृष्णागुरुभृङ्गकेशरं  
क्रचासविश्वानलदं सहाम्बुदम्॥१८॥**

**अहीन्द्रजातीफलवंशलोचना-  
सिताष्टभागंसमसूक्ष्मचूर्णितम्।  
सुरोचनं तर्पणमग्निदीपनं  
बलप्रदं वृष्यतमंत्रिदोषनुत्॥१९॥**

**उरोविबद्धं तमकं गलग्रहं  
सकासहिक्कारुचियक्ष्मपीनसम्।  
ग्रहण्यतीसारभगन्दरार्वुदं  
प्रमेहगुल्मांश्च निहन्ति सज्वरान्॥२०॥**

**लवङ्गाद्यंचूर्णम्।**

**तालीशपत्रं मरिचं नागरं पिप्पली शुभा।  
यथोत्तरं भागवृद्ध्या त्वगेले चार्द्धभागिके॥२१॥**

**पिप्पल्यष्टगुणा चात्र प्रदेया सितशर्करा।  
श्वासकासारुचिहरं तच्चूर्णंदीपनं परम्॥२२॥**

**हृत्पाण्डुग्रहणीरोगप्लीहशोषज्वरापहम्।  
कूर्द्यतीसारशूलघ्नं मूढ़वातानुलोमनम्॥२३॥**

**कल्पयेद्गुड़िकां चैत्तच्चूर्णं पक्त्वा सितोपलाम्।  
गुड़िका ह्यग्निसंयोगाच्चूर्णाल्लघुतराः स्मृताः।  
पैत्तिके ग्राहयन्त्येके शुभया वंशलोचनाम्॥२४॥**

**तालीशाद्योमोदकः।**

**श्रृङ्ग्यर्जुनाश्वगन्धानागबलापुष्कराभयाच्छिन्नरुहाः।  
तालीशादिसमेता लेह्या मधुसर्पिभ्यां यक्ष्महराः॥२५॥**

**मधुताप्यविड़ङ्गाश्मजतुलोहष्टताभयाः।  
घ्नन्ति यक्ष्माणमत्युग्रं सेव्यमाना हिताशिना॥२६॥**

**व्योषं शतावरी त्रीणि फलानि द्वे बले तथा  
सर्वामयहरो योगः सोऽयं लोहरजोऽन्वितः॥२७॥**

**एष वक्षःक्षतं हन्ति कण्ठजांश्च गदांस्तथा।  
राजयक्ष्माणमत्युग्रं बाहुस्तम्भमथार्द्दितम्॥२८॥**

**विन्ध्यवासियोगः।**

**कर्षं शुद्धरसेन्द्रस्य स्वरसेन जयार्द्रयोः।  
शिलायां खल्वयेत् तावद्यावत्पिण्डं घनं ततः॥२९॥**

**जलकर्णाकाकमाचीरसाभ्यां भावयेत् पुनः।  
सौगन्धिकपलं भृङ्गस्वरसेन विभावितम्॥३०॥**

**चूर्णितं रससंयुक्तमजाक्षीरपलद्वये।  
खल्वितं घनपिण्डन्तु गुड़ीं स्विन्नकलायवत्॥३१॥**

**कृत्वादौ शिवमभ्यर्च्च्य द्विजातीन् परितोष्य च।  
जीर्णान्नोभक्षयेदेकां क्षीरमांसरसाशनः॥३२॥**

**सर्वरूपं क्षयं कासं रक्तपित्तमरोचकम्।  
अपि वैद्यशतैस्त्यक्तमम्लपित्तं नियच्छति॥३३॥**

**रसेन्द्रगुड़िका।**

**एलाजमोदामलकाभयाक्ष-  
गायत्रीनिम्बाशनशालसारान्।  
विड़ङ्गभल्लातकचित्रकांश्च  
कटुत्रिकाम्भोदसुराष्ट्रिकाश्च॥३४॥**

**पक्त्वाजले तेन पचेत् तु सर्पि-  
स्तस्मिन् सुसिद्धे त्ववतारिते च।  
त्रिंशत्पलान्यत्र सितोपलाया  
दद्यात् तुगाक्षीरिपलानि षट् च॥३५॥**

**प्रस्थे घृतस्य द्विगुणञ्च दद्यात्  
क्षौद्रं ततो मन्थहतं निदद्यात्।  
पलं पलं प्रातरतो लिहेच्च  
पश्चात् पिबेत् क्षीरमतन्त्रितश्च॥३६॥**

**एतहि मेध्यं परमं पवित्रं  
चक्षुष्यमायुष्यतमं तथैव।  
यक्ष्माणमाशु व्यपहन्ति शूलं  
पाण्ड्वाभयञ्चापि भगन्दरञ्च॥३७॥**

**न चात्र किञ्चित् परिवर्जनीयं  
रसायनञ्जैतदुपास्यमानम्॥३८॥**

**एलादिमन्थः।**

**बला विदारी ह्रस्वाच च पञ्चमूली पुनर्नवा।  
पञ्चानां क्षीरवृक्षाणां शुङ्गा मुष्ट्यंशिकाः पृथक्॥३९॥**

**एषां कषाये द्विक्षीरे विदार्य्याजरसांशिके।  
जीवनीयैः पचेत् कल्कैरक्षमात्रैर्घृताढकम्॥४०॥**

**सितापलानि पूतेच शीते द्वात्रिंशदावपेत्।  
गोधूमपिप्पलीवांशीचूर्णं शृङ्गाटकस्य च॥४१॥**

**समाक्षिकं कौड़विकं तत् सर्वं खजमूर्च्छितम्।  
स्त्यानं सर्पिर्गुड़ान् कृत्वा भूर्जपत्रेण वेष्टयेत्॥४२॥**

**तान् जग्ध्वा पलिकान् क्षीरं मद्यश्चानुपिबेत् कफे।  
शोषे कासे क्षतक्षीणे श्रमस्त्रीभारकर्षिते॥४३॥**

**रक्तनिष्ठीवने तापे पीनसे चोरसि स्थिते।  
शस्ताः पार्श्वशिरःशूले भेदे च स्वरवर्णयोः॥४४॥**

**क्वाथ्ये त्रयोदशपले द्रव्याल्पत्वभयाज्जलम्।  
अष्टगुणं क्वाथसमौ विदार्य्याजरसौ पृथक्॥४५॥**

**केचिद्यथोक्तक्वाथ्ये तु क्वाथ्यं घृतसमं जगुः॥४६॥**

**सर्पिगुडः।**

**बिल्वाग्निमन्थश्योणाककाश्मर्य्यः पाटली बला।  
पर्ण्यश्चतस्रः पिप्पल्यः श्वदंष्ट्रा बृहतीद्वयम्॥४७॥**

**शृङ्गीतामलकीद्राक्षाजीवन्तीपुष्करागुरु।  
अभया सामृता ऋद्धिर्जीवकर्षभकौ घटी॥४८॥**

**मुस्तंपुनर्नवा मेदा सूक्ष्मैलोत्पलचन्दने।  
विदारी वृषमूलानि काकोली काकनासिका॥४९॥**

**एषां पलोन्मितान् भागान् शतान्यामलकस्य च।  
पञ्च दद्यात् तदैकध्यं जलद्रोणे विपापयेत्॥५०॥**

**ज्ञात्वा गतरसान्येतान्यौषधान्यथ तं रसम्।  
तच्चामलकमुद्धृत्य निष्कुलं तैलसर्पिषोः॥५१॥**

**पलद्वादशके भृष्ट्वा दत्त्वा चार्द्धतुलां भिषक्।  
मत्साण्डिकायाः पूताया लेहवत् साधु साधयेत्॥५२॥**

**षट्पलं मधुनश्चात्र सिद्धशीते प्रदापयेत्।  
चतुष्पलं तुगाक्षीर्य्याः पिप्पल्या द्विपलन्तथा॥५३॥**

**पलमेकं निदध्याच्च त्वगेलापत्रकेशरात्।  
इत्ययं च्यवनप्राशःपरमुक्तो रसायनः॥५४॥**

**कासश्वासहरश्चैव विशेषेणोपदिश्यते।  
क्षीणक्षतानां वृद्धानां बालानाञ्चाङ्गवर्द्धनम्॥५५॥**

**स्वरक्षयमुरोरोगं हृद्रोगं वातशोणितम्।  
पिपासां मूत्रशुक्रस्थान् दोषांश्चैवापकर्षति॥५६॥**

**अस्यमात्रां प्रयुञ्जीत योऽपरुन्ध्यान्न भोजनम्।  
अस्य प्रयोगाच्च्यवनः सुवृद्धोऽभूत् पुनर्युवा॥५७॥**

**मेधां स्मृतिं कान्तिमनामयत्वं  
वपुःप्रकर्षं बलमिन्द्रियाणाम्।  
स्त्रीषु प्रहर्षं परमग्निवृद्धिं  
वर्णप्रसादं पवनानुलोम्यम्॥५८॥**

**रसायनस्यास्य नरः प्रयोगा-  
ल्लभेत जीर्णोऽपि कुटीप्रवेशात्।  
जराकृतं पूर्वमपास्य रूपं  
बिभर्त्ति रूपं नवयौवनानाम्॥५९॥**

**सितामत्स्यण्डिकालाभे धात्र्यश्च मृदुभर्जनम्।  
चतुर्भागजले प्रायो द्रव्यं गतरसं भवेत्॥६०॥**

**च्यवनप्राशः।**

**जीवन्तीं मधुकं द्राक्षां फलानि कुटजस्य च।  
शटीपुष्करमूलञ्च व्याघ्रीं गोक्षुरकं बलाम्॥६१॥**

**नीलोत्पलं तामलकीं त्रायमाणां दुरालभाम्।  
पिप्पलीञ्च समं पिष्ट्वा घृतं वैद्यो विपाचयेत्॥६२॥**

**एतद् व्याधिसमूहस्य रोगे शस्यसमुत्थितम्।  
रूपमेकादशविधं सर्पिरग्र्यंव्यपोहति॥६३॥**

**जीवन्त्याद्यं घृतम्।**

**पिप्पलीगुड़संसिद्धं क्वागक्षीरयुतं घृतम्।  
एतदग्निविवृद्ध्यर्थं सर्पिश्च क्षयकासिनाम्॥६४॥**

**पिप्पलीघृतम्।**

**यष्टीबलागुडूच्यल्पपञ्चमूलीतुलां पचेत्।  
शूर्पेऽपामष्टभागस्थे तत्र पात्रं पचेद् घृतम्॥६५॥**

**धात्रीविदारीस्वरसे त्रिपात्रे पयसोर्मणे।  
सुपिष्टैर्जीवनीयैश्च पाराशरमिदं घृतम्।  
ससैन्यं राजयक्ष्माणमुन्मूलयति शीलितम्॥६६॥**

**पाराशरं घृतम्।**

**क्वागमांसतुलां गृह्य साधयेल्लवणेऽम्भसि।  
पादशेषेण तेनैव घृतप्रस्थं विपाचयेत्॥६७॥**

**ऋद्धिवृद्धीच मेदे द्वे जीवकर्षभकौ तथा।  
काकोलीक्षीरकाकोलीकल्कैःपृथक् पलोन्मितैः॥६८॥**

**सम्यक् सिद्धे त्ववतार्य्य शीते तस्मिन् प्रदापयेत्।  
शर्करायाः पलान्यष्टौ मधुनः कुड़वंक्षिपेत्॥६९॥**

**पलं पलं पिबेत् प्रातर्यक्ष्माणं हन्ति दुर्जयम्।  
क्षतक्षयञ्च कासञ्च पार्श्वशूलमरोचकम्।  
स्वरक्षयमुरोरोगं श्वासं हन्यात् सुदारुणम्॥७०॥**

**क्वागलाद्यं घृतम्।**

**तोयद्रोणद्वितये मांसं क्वागलस्य पलशतं पक्वा।  
जलमष्टांशं सुकृतं तस्मिन् विपचेद् घृतं प्रस्थम्॥७१॥**

**कल्केनजीवनीयानां कुड़वेन तु मांससर्पिरिदम्।  
पित्तानिलं निहन्यात् तज्जानपि रसकयोजितं पीतम्॥७२॥**

**श्वासकासावुग्रौ यक्ष्माणं पार्श्वहृद्रुजां घोराम्।  
अध्वव्यपायशोषं शमयति चैवापरं किञ्चित्॥७३॥**

**क्वागलाद्यं घृतम्।**

**क्वामशकृद्रसमूत्रक्षीरैर्दध्नाच साधितं सर्पिः।  
सक्षारं यक्ष्महरं कासश्वासोपशान्तये परमम्॥७४॥**

**अजापञ्चकं घृतम्।**

**द्विपञ्चमूलस्य पचेत् कषाये प्रस्थद्वये मांसरसस्य चैके।  
कल्कं बलायाः सुनियोज्य गर्भं सिद्धं पयःप्रस्थयुतं घृतञ्च॥७५॥**

**सर्वाभिघातोत्थितयक्ष्मशूलक्षतक्षयोत्कासहरं प्रदिष्टम्॥७६॥**

**बलागर्भं घृतम्।**

**पादशेषे जलद्रोणे पचेन्नागबलातुलाम्।  
तेज क्वाथेन तुल्यांशं घृतं क्षीरञ्च साधयेत्॥७७॥**

**पलार्द्धिकैश्चातिबलाबलायष्टिपुनर्नवा।  
प्रपौण्डरीककाश्मर्य्यपियालकपिकच्छभिः॥७८॥**

**अश्वगन्धासिताभौरुमेदायुग्मत्रिकण्टकैः।  
मृणालविषशालूकशृङ्गाटककशेरुकैः॥७९॥**

**एतन्नागबलासर्पीरक्तपित्तक्षतक्षयम्।  
हन्ति दाहं भ्रमं तृष्णां बलपुष्टिकरं परम्॥८०॥**

**बल्यमौजस्यमायुष्यं वलीपलितनाशनम्।  
उपयुञ्जीत षण्माषान् वृद्धोऽपि तरुणायते॥८१॥**

**नागबलाघृतम्।**

**समूलफलपत्रायानिर्गुण्ड्याः स्वरसैर्घृतम्।  
सिद्धं पीत्वा क्षयक्षीणो निर्व्याधिर्भाति देववत्॥८२॥**

**निर्गुण्डीघृतम्।**

**बलाश्वदंष्ट्राबृहतीकलसीधावनीस्थिराम्।  
निम्बं पर्प्पटकं मुस्तं त्रायमाणां दुरालभाम्॥८३॥**

**कृत्वा कषायं पेष्यार्थेदद्यात् तामलकीं शठीम्।  
द्राक्षा पुष्करमूलञ्च मेदामामलकानि च॥८४॥**

**घृतं पयश्च तत्सिद्धं सर्पिर्ज्वरहरं परम्।  
क्षयकासप्रशमनं शिरःपार्श्वरुजापहम्॥८५॥**

**चस्कोदितवासाद्यघृतानन्तरमुक्तितः।  
वदन्तीह घृतात् क्वाथं पयश्च द्विगुणं पृथक्॥८६॥**

**बलाद्यं घृतम्।**

**चन्दनाम्बुनखं वाप्यं यष्टीशैलेयपद्मकम्।  
मञ्जिष्ठासरलं दारुशट्येलापूतिकेशरम्॥८७॥**

**पत्रं तैलं मुरामांसी कक्कोलं वनिताम्बुदम्।  
हरिद्रे शारिवे तिक्ता लवङ्गागुरुकुङ्कुमम्॥८८॥**

**त्वग्रेणुनलिकाचैभिस्तैलं मस्तुचतुर्गुणम्।  
लाक्षारससमं सिद्धं ग्रहघ्नं बलवर्णकृत्॥८९॥**

**अपस्मारज्वरोन्मादकृत्यालक्ष्मीविनाशनम्।  
आयुःपुष्टिकरञ्चैव वशीकरणमुत्तमम्॥९०॥**

**चन्दनाद्यं तैलम्।**

**छागं मांसं पयश्छागं छागं सर्पिः सशर्करम्।  
छागोपसेवा शयनं छागमभ्येतु यक्ष्मणुत्॥९१॥**

**उरोमत्वाक्षतं लाक्षां पयसा मधुसंयुताम्।  
सद्य एव पिबेज्जीर्णे पयसाद्यात् सशर्करम्॥९२॥**

**इक्ष्वालिकाविसग्रन्थिपद्मकेशरचन्दनैः।  
श्रृतं पयो मधुयुतं सन्धानार्थं पिबेत् क्षती॥९३॥**

**बलाश्वगन्धाश्रीपर्णीबहुपुत्रीपुनर्नवाः।  
पयसा नित्यमभ्यस्ताः क्षपयन्ति क्षतक्षयम्॥९४॥**

**घृतं बलानागबलार्जुनाम्बुसिद्धं सयष्टीमधुकरकपादम्।  
हृद्रोगशूलक्षतरक्तपित्तकासाऽनिलासृक् शमयत्युदीर्णम्॥९५॥**

**बलाद्यं घृतम्।**

**इति राजयक्ष्मक्षतक्षयचिकित्सा।**

**अथ कासरोगाधिकारः।**

**वास्तूको वायसीशाकं मुलकं सुनिषणकम्।  
स्नेहास्तैलादयो भक्ष्याः क्षीरेक्षुरसगौड़िकाः॥१॥**

**दध्यारणालाम्लफलं प्रसन्नापानमेव च।  
शस्यते वातकासेषु स्वाद्वम्ललवणानि च॥२॥**

**ग्राम्यानूपौदकैः शालियवगोधूमषष्टिकान्।  
रसैर्माषात्मगुप्तानां यूषैर्वा भोजयेद्धितान्॥३॥**

**पञ्चमूलीकृतः क्वाथः पिप्पलीचूर्णसंयुतः।  
रसान्नमश्नतो नित्यं वातकासमुदस्यति॥४॥**

**शृङ्गीशटीकणाभार्गीगुड़वारिदयासकैः।  
सतैलैर्वातकासघ्नोलेहोऽयमपराजितः॥५॥**

**चूर्णिताविश्वदुष्पर्शशृङ्गीद्राक्षाशटीसिताः।  
लिढ्वातैलेन वातोत्थं कासं जयति दारुणम्॥६॥**

**भार्गीद्राक्षाशटीशृङ्गीपिप्पलीविश्वभेषजैः।  
गुड़तैलयुतो लेहो हितो मारुतकासिनाम्॥७॥**

**पित्तकासे तनुकफे त्रिवृतां मधुरैर्युताम्।  
दद्याद्धनकफे तिक्तैविरेकार्थं युतां भिषक्॥८॥**

**मधुरैर्जाङ्गलरसैः श्यामाकयवकोद्रवाः।  
मुद्गादियूषैः शाकैश्च तिक्तकैर्मात्रया हिताः॥९॥**

**बलाद्विबृहतीवासाद्राक्षाभिः क्वथितं जलम्।  
पित्तकासापहं पेयं शर्करामधुयोजितम्॥१०॥**

**शरादिपञ्चमूलस्य पिप्पलीद्राक्षयोस्तथा।  
कषायेण शृतं क्षीरं पिबेत् समधुशर्करम्॥११॥**

**काकोलीबृहतीमेदायुग्मैः सवृषनागरैः।  
पित्तकासे रसक्षीरयूषांश्चाप्युपकल्पयेत्॥१२॥**

**द्राक्षामलकखर्जूरं पिप्पलीमरिचान्वितम्।  
पित्तकासापहं ह्येतत् लिह्यान्माक्षिकसर्पिषा॥१३॥**

**खर्जूरपिप्पलीद्राक्षासितालाजाः समांशिकाः।  
मधुसर्पिर्युतो लेहः पित्तकासहरः परः॥१४॥**

**शटीह्रीवेरबृहतीशर्कराविश्वभेषजम्।  
पिष्ट्वा रसं पिबेत् पूतं सघृतं पित्तकासनुत्॥१५॥**

**मधुना पद्मबीजानां चूर्णं पैत्तिककासनुत्।  
बलिनं वमनेनादौ शीवितं कफकासिनम्।  
यवान्नैःकटुरुक्षोष्णैः कफघ्नैश्चाप्युपाचरेत्॥१६॥**

**पिप्पलीक्षारकैर्यूषैः कौलत्थैर्मूलकस्य च।  
लघून्यन्नानि भुञ्जीत रसैर्वा कटुकान्वितैः॥१७॥**

**पौष्करं कट्फलं भार्गीविश्वपिप्पलीसाधितम्।  
पिबेत् क्वाथं कफोद्रेके कासे श्वासे च हृद्ग्रहे॥१८॥**

**स्वरसं शृङ्गवेरस्य माक्षिकेण समन्वितम्।  
पाययेच्छासकासघ्नं प्रतिश्यायकफापहम्॥१९॥**

**मुद्गामलाभ्यां यवदाड़िमाभ्यां  
कर्कन्धुना मूलकशुण्ठकेन।  
शुण्ठीकणाभ्याञ्च कुलत्थकेन  
यूषो नवाङ्गः कफरोगहन्ता॥२०॥**

**पार्श्वशूले ज्वरे श्वासे कासे श्लेष्मसमुद्भवे।  
पिष्पलीचूर्णसंयुक्तं दशमूलीजलं पिबेत्॥२१॥**

**कट्फलं कर्त्तृणं भार्गी मुस्तं धान्यं वजाभया।  
शृङ्गी पर्प्पटकं शुण्ठी सुराह्वा च जलेश्रृतम्॥२२॥**

**मधु हिङ्गुयुतं पेयं कासे वातकफात्मके।  
कण्ठरोगे क्षये शूले श्वासहिक्काज्वरेषु च॥२३॥**

**कट्फलादिः।**

**कण्टकारीकृतः क्वाथःसकृष्णः सर्वकासहा।**  
**विभीतकं घृताभ्यक्तं गोशकृत्परिवेष्टितम्॥२४॥**

**स्विन्नमग्नौहरेत् कासं ध्रुवमास्यविधारितम्।**  
**वासकस्वरसः पेयो मधुयुक्तो हिताशिना॥२५॥**

**पित्तश्लेष्मकृतेकासे रक्तपित्ते विशेषतः।**  
**पिप्पलीमधुकं द्राक्षा लाक्षा श्रृङ्गी शतावरी॥२६॥**

**द्विगुणा च तुगाक्षीरो सिता सर्वैश्चतुर्गुणा।**  
**तं लिह्यान्मधुसर्पिभ्यां क्षतकासनिवृत्तये॥२७॥**

**पिप्पली पद्मकं लाक्षा संपक्कं बृहतीफलम्।**  
**घृतक्षौद्रयुतो लेहः कासश्वासनिवर्हणः॥२८॥**

**हरितकीनागरमुस्तचूर्णं गुड़ेन तुल्यं गुड़िका विधेया।**  
**निवारयत्यास्यविधारितेयं श्वासं प्रवृत्तं प्रबलञ्च कासम्॥२९॥**

**कर्षः कर्षार्द्धमथोपलं पलद्वयमथार्द्धकर्षश्च।**  
**समरिचस्य पिप्पलीनां दाड़िमगुड़यावशूकानाम्॥३०॥**

**सर्वौषधैरसाध्या ये कासाः सर्ववैद्यविवर्जिताः।**  
**अपि पूयं कूर्दयतां तेषामिदमौषधं पश्यम्॥३१॥**

**मरिचाद्यं चूर्णम्।**

**लवङ्गजातीफलपिप्पलीनां**  
**भागान् प्रकल्प्याक्षयुतानमीषाम्।**  
**पलार्द्धमेकं मरिचस्य दद्यात्**  
**पलानि चत्वारि महौषधस्य॥३२॥**

**सितासमं चूर्णमिदं प्रसह्य**  
**रोगानिमानाशु बलाग्निहन्यात्।**  
**कासज्वरारोचकमेहगुल्म-**  
**श्वासाग्निसान्द्यग्रहणीप्रदोषान्॥३३॥**

**समशर्करं चूर्णम्।**

**हरीतकी कणा शुण्ठी मरिचं गुड़संयुतम्।**  
**कासघ्नो मोदकः प्रोक्तस्तृष्णातृरोचकनाशनः॥३४॥**

**तालीशवह्निदीप्यकचविकाम्लवेतसव्योषैः।**  
**तुल्यैस्त्रिसुगन्धियुतैर्गुड़ेन गुड़िका प्रकर्त्तव्या॥३५॥**

**कासश्वासारोचकपीनसहृत्कण्ठवाङ्निरोधेषु।**  
**ग्रहणीगुदोद्भवेषु गुड़िका व्योषान्तिका नाम॥३६॥**

**त्रिसुगन्धमत्र संस्कारत्वाच्चतुर्माषिकं ग्राह्यम्।**  
**मनःशिलालमधुकमांसीमुस्तेङ्गुदैः पिबेत्॥३७॥**

**धूमं त्र्यहञ्च तस्यानु सगुडञ्चपयः पिबेत्।**  
**एष कासान् पृथक्द्वन्द्वसर्वदोषसमुद्भवान्॥३८॥**

**शतैरपि प्रयोगाणां साधयेदप्रसाधितान्।**  
**मनःशिलालिप्तदलं बदर्य्याधर्मशोषितम्॥३९॥**

**सक्षीरं धूमपानात् तु महाकासनिवर्हणम्।**  
**अर्कच्छल्लशीले तुल्ये ततोऽर्द्धेन कटुत्रिकम्॥४०॥**

**चूर्णितं वह्निनिक्षिप्तं पिबेधूमन्तु योगवित्।**  
**भक्षयेदथ ताम्बूलं पिबेद्दुग्धमथाम्बु वा।**  
**कासाः पञ्चविधा यान्ति शान्तिमाशु न संशयः॥४१॥**

**मरीचशीलार्कक्षीरैर्वार्त्ताकींत्वचमाशु भावितां शुष्काम्॥५०॥**

**कृत्वा विधिना धूमंपिबतः कासाः शमं यान्ति॥४२॥**

**दशमूलीकषायेण भार्गी कल्कं पचेद् घृतम्।**  
**दक्षतित्तिरिनिर्यूहे तत् परं वातकासनुत्॥४३॥**

**दशमूलघृतम्।**

**दशमूलाढ़के प्रस्थं घृतस्याक्षसमैः पचेत्।**  
**पुष्कराह्वशटीविल्वसुरसव्योग्रहिङ्गुभिः॥४४॥**

**पेयानुपानं तत् देयं कासे वातकफाधिके।**  
**श्वासरोगेषु सर्वेषु कफवातात्मकेषु च॥४५॥**

**दशमूलाद्यंघृतम्।**

**दशमूलीचतुःप्रस्थे रसे प्रस्थोन्मितं हविः।**  
**सक्षारैः पञ्चकोलैस्तु कल्कितं साधुसाधितम्॥४६॥**

**कासहृत्पार्श्वशूलघ्नं हिक्वाश्वासनिवर्हणम्।**  
**कल्कंषट्पलमेवात्र ग्राहयन्ति भिषग्वराः॥४७॥**

**दशमूलषट्पलं घृतम्।**

**कण्टकारीगुडूचीभ्यां पृथक् त्रिंशत्पलाद्रसे।  
प्रस्थःसिद्धो घृताद्वातकासनुद्वह्निदीपनः॥४८॥**

**कण्टकारीघृतम्।**

**घृतं रास्नावलाव्योषश्वदंष्ट्राकल्कपाचितम्।  
कण्टकारीरसे सर्पिः पञ्चकासनिसूदनम्॥४९॥**

**कण्टकारीघृतम्।**

**सपत्रमूलशाखायाः कण्टकार्य्या रसाढ़के।  
घृतप्रस्थं बलाव्योषविडङ्गशटीचित्रकैः॥५०॥**

**सौवर्च्च लयवक्षारविल्वामलकपुष्करैः।  
वृश्चीरबृहतीपथ्यात्यमानीदाडिमर्द्धिभिः॥५१॥**

**द्राक्षापुनर्नवाचव्यधन्वयासाम्लवेतसैः।  
शृङ्गीतामसकीभार्गीरास्नागोक्षुरवैः पचेत्॥५२॥**

**कल्कैस्तु सर्वकासेषु हिक्काश्वासे च शस्यते।  
कण्टकारीघृतं सिद्धं कफव्याधिविनाशनम्॥५३॥**

**वृहत्कण्टकारीघृतम्।**

**द्रोणेऽपां साधयेद्रास्नां दशमूलीं शतावरीम्।  
पलिकां मानिकांशास्त्रीन् कुलत्थान् वदरान् बवान्॥५४॥**

**तुलार्धं चाजमांसस्व तदशेषेण तेन च।  
घृताढ़कं समक्षीरं जीवनीयैः पलोन्मितैः॥५५॥**

**सिद्धं तद्दशभिः कल्कैर्नस्यपानानुवासनैः।  
समीक्ष्य वातरोगेषु यथावस्थं प्रयोजयेत्॥५६॥**

**पञ्चकासान् क्षयं श्वासं पार्श्वशूलमरोचकम्।  
सर्वाङ्गैकाङ्गरोगांश्च सप्लीहोर्द्ध्वानिलं जयेत्॥५७॥**

**जीवकर्षभकौ भेदे काकोल्यौ सूर्पपर्णिके।  
जीवन्ती मधुकश्चैव दशको जीवको गणः॥५८॥**

**रास्नाद्यं** **घृतम्।**

**दशमूलीं स्वयंगुप्तां शंखपुष्पीं घटीं बलान्।  
हस्तिपिप्पल्यपामार्गपिप्पलीमूलचित्रकान्॥५९॥**

**भार्गीपुष्करमूलञ्च द्विपलांशं यवाढ़कम्।  
हरीतकीशतञ्चैकं जलपञ्चाढ़के पचेत्॥६०॥**

**यवैः स्विन्नैः कषायं तं पूतं तच्चाभयाशतम्।  
पचेत् गुड़तुलां दत्त्वा कुड़वञ्च पृथक् घृतात्॥६१॥**

**तैलात् सपिप्पलीचूर्णात् सिद्धशीते च माक्षिकात्।  
लिह्याद्द्वे चाभये नित्यमतः खादेद्रसायनात्॥६२॥**

**तद्वलीपलितं हन्यात् बलायुर्मलवर्द्धनम्।  
पञ्चकासान् क्षयं श्वासं हिक्काः सविषमज्वरान्॥६३॥**

**हन्यात् तथा ग्रहण्यर्शोहृद्रोगारुचिपीनसान्।  
अगस्त्यविहितं धन्यमिदं श्रेष्ठं रसायनम्॥६४॥**

**अगस्त्यहरीतकी।**

**समूलपुष्पच्छदकण्टकार्य्या-  
स्तुलां जलद्रोणपरिप्लुताञ्च।  
हरीतकीनाञ्च शतं निदध्या-  
दथात्र पक्वा चरणावशेषम्॥६५॥**

**गुड़स्य दत्त्वा शतमेतदग्नौ  
विपक्वमुत्तीर्य्य ततः सुशीते।  
कटुत्रिकञ्च द्विपलप्रमाणं  
पलानि षट्पुष्परसस्य तत्र॥६६॥**

**क्षिपेच्चतुर्जातपलं यथाग्नि  
प्रयुज्यमानो विधिनावलेहः।  
वातात्मकं पित्तकफोद्भवञ्च  
द्विदोषकासानपि यांस्त्रिदेषान्॥६७॥**

**क्षयोद्भवञ्च क्षतजञ्च हन्यात्  
सपीनसश्वासमुरःक्षतञ्च।  
यक्ष्माणमेकादशरूपमुग्रं  
भृगूपदिष्टं हि रसायनं स्यात्॥६८॥**

**व्याघ्रीहरीतकी।**

**इति कासरोगचिकित्सा।**

**अथ हिक्काश्वासालिकारः।**

**हिक्काश्वासातुरे पूर्वं तैलाक्ते स्वेद इष्यते।  
स्रिग्धैर्लवणयोगैश्च मृदुर्वातानुलोमनम्॥१॥**

**ऊर्ध्वाधःशोधनं शक्ते दुर्बले शमनं मतम्।  
कोलमज्जाञ्जनं लाजातिक्ताकाञ्चनगैरिकम्॥२॥**

**कृष्णा धात्री सिता शुण्ठी काशीशं दधि नाम च।  
पाटल्याः सफलं पुष्पं कृष्णखर्जूरमुस्तकम्॥३॥**

**षड़ेते पादिका लेहा हिक्काघ्ना मधुसंयुताः।  
मधुकं मधुसंयुक्तं पिप्पली शर्करान्विता॥४॥**

**नागरं गुड़संयुक्तं हिक्काघ्नं नावनत्रयम्।  
स्तन्येन मक्षिकाविष्ठा नस्यं वालक्तकाम्बुना॥५॥**

**योज्यं हिक्काभिभूताय स्तन्यं वा चन्दनान्वितम्।  
मधुसौवर्च्चलोपेतं मातुलुङ्गरसं पिबेत्॥६॥**

**हिक्कार्त्तस्य पयश्छागं हितं नागरसाधितम्।  
कृष्णामलकशुण्ठीनां चूर्णं मधुसितायुतम्॥७॥**

**मुहुर्मुहुः प्रयोक्तव्यं हिक्काश्वासनिवारणम्।  
हिक्काशवासी पिबेद्भार्गों सविश्वामुष्णवारिणा।  
नागरं वा सिता भार्गी सौवर्च्चलसमन्वितम्॥८॥**

**शृङ्गीकटुत्रिकफलात्रयकण्टकारी-  
भार्गीसपुष्करजटालवणानि पञ्च।  
चूर्णं पिबेदशिशिरेण जलेन हिक्का-  
श्वासोर्द्ध्ववातकमनारुचिपीनमेषु॥९॥**

**अभयानागरकल्कं पौष्करयवशूकमरिचकल्कं वा।  
तोयेनोष्णेन पिबेच्छासी हिक्की च तच्छान्त्यै॥१०॥**

**अमृतानागरपञ्जीव्याघ्रीपर्णाशसाधितः क्वाथः।  
पीतः सकणाचूर्णः कासश्वासौ जयत्यशु॥११॥**

**दशमूलीकषायस्तु पुष्करेण विचूर्णितः।  
श्वासकासप्रशमनः पार्श्वहृच्छूलनाशनः॥१२॥**

**कुलत्थनागरव्याघ्रीवासाभिः क्वथितं जलम्।  
पीतं पुष्करसंयुक्तं हिक्काश्वासनिबर्हणम्॥१३॥**

**गुड़ंकटुकतैलेन मिश्रयित्वा समं लिहेत्।  
त्रिसप्ताहप्रयोगेण श्वासं निर्मूलतो जयेत्॥१४॥**

**शृङ्गीमहौषधकणाघनपुष्कराणां  
चूर्णं शटीमरिचशर्करया समेतम्।  
क्वाथेन पीतममृतावृषपञ्चमूल्याः  
श्वासं त्राहेण शमयेदतिदोषमुग्रम्॥१५॥**

**हरिद्रां मरिचं द्राक्षां गुड़ंरास्नां कणां शटीम्।  
जह्यात् तैलेन विलिहन् श्वासान् प्राणहरानपि॥१६॥**

**हिक्कां हरति प्रबलां प्रबलं श्वासं नाशयत्याशु।  
शिखिपुच्छभूतिपिप्पलीचूर्णं मधुमिश्रितं लीढ़म्॥१७॥**

**कर्षं कलिफलचूर्णं लीढ़ंचात्यन्तमिश्रितं मधुना।  
अचिराध्दरति श्वासं प्रबलामुद्धंसिकाञ्चैव॥१८॥**

**हिंस्राविड़ङ्गपूतिकत्रिफलाव्योषचित्रकैः।  
द्विक्षीरं सर्पिषः प्रस्थं चतुर्गुणजलान्वितम्॥११॥**

**कोलमात्रैः पचेत्तद्धि कासश्वासं व्यपोहति।  
अर्शांस्यरोचकं गुल्मं शकृद्भेदं क्षयं तथा॥२०॥**

**हिंस्राद्यं घृतम्।**

**तेजोवत्यभयाकुष्ठं पिप्पली कटुकरोहिणी।  
भूतिकं पौष्करं मूलं पलाशं चित्रकं शटी॥२१॥**

**सौवर्च्चलं तामलकी सैन्धवं विल्वपेषिका।  
तालीशपत्रं जीवन्ती वचा तै रक्षसम्मितैः॥२२॥**

**हिङ्गुपादैर्घृतं प्रस्थं पचेत् तोयचतुर्गुणे।  
एतद्यथाबलं पीत्वा हिक्काश्वासौ जयेन्नरः।  
शोथानिलार्शोग्रहणीहृत्यार्श्वरुज एव च॥२३॥**

**तेजोवत्याद्यं** **घृतम्।**

**शतं संगृह्य भार्ग्यस्तु दशमूल्यास्तथापरम्।  
शतं हरीतकीनाञ्च पचेत्तोयचतुर्गुणे॥२४॥**

**पादावशेषे तस्मिंस्तु रसे वस्त्रपरिस्रुते।  
आलोड्य च तुलां पूतां गुड़स्य त्वभयां ततः॥२५॥**

**पुनःप्रचेत् तु मृद्वग्नौ यावल्लेहत्वमागतम्।  
शीतेषु मधुनश्चात्र षट्पलानि प्रदापयेत्॥२६॥**

**त्रिकटु त्रिसुगन्धञ्च पलिकानि पृष्वक् पृथक्।  
कर्षद्वयं यवक्षारं संचूर्ण्य प्रक्षिपेत् ततः॥२७॥**

**भक्षयेदभयमेकां लेहस्यार्ध्दपलं लिहेत्।  
श्वासं सुदारुणं हन्ति कासं पञ्चविधं तथा॥२८॥**

**स्वरवर्णप्रदो ह्येष जठराग्नेश्च दीपनः।  
पलोल्लेखागते माने न द्वैगुण्यमिहेष्यते।  
हरीतकीशतस्यात्र प्रस्थत्वादाढ़कं जलम्॥२९॥**

**भार्गीगुडः।**

**कुलत्थं दशमूलञ्च तथैव द्विजयष्टिका।  
शतं शतञ्च संगृह्य जलद्रोणे विपाचयेत्॥३०॥**

**पादावशेषे तस्मिंस्तु गुड़स्यार्ध्दतुलां क्षिपेत्।  
शीतीभूते च पक्वे च मधुनोऽष्टौ पलानि च॥३१॥**

**षट्पलानि तुगाक्षीर्य्याः पिप्पल्याश्चपलद्वयम्।  
त्रिसुगन्धिकयुक्तं तत् खादेदग्निबलं प्रति॥३२॥**

**श्वासं कासं ज्वरं हिक्कां नाशयेत्तमकं तथा।  
प्रतिशतं द्रोणनियमाज्ज्ञेयं द्रोणत्रयं त्विह॥३३॥**

**कुलत्यगुड़ः।**

**इति हिक्काश्वासचिकित्सा।**

**अथ स्वरभेदाधिकारः।**

**वाते सलवणं तैलं पित्ते सर्पिः समाधिकम्।  
कफे सक्षारकटुकं क्षौद्रं कुड़व इष्यते॥१॥**

**गले तालुनि जिह्वायां दन्तमूलेषु चाश्रितः।  
तेन निष्क्वथिते श्लेष्मा स्वरश्चास्य प्रसीदति॥२॥**

**आद्ये कोष्णं जलं पेयं दग्ध्वा घृतगुड़ौदनम्।  
क्षीरान्नपानं पित्तोत्थे पिबेत् सर्पिरतन्त्रित्तः॥३॥**

**पिप्पलीपिप्पलीमूलं मरिचं विश्वभेषजम्।  
पिबेन्मूत्रेण मतिमान् कफजे स्वरसंक्षये॥४॥**

**स्वरोपघाते मेदोजे कफवद्विधिरिष्यते।  
क्षयजे सर्वजे चापि प्रत्याख्याय समाचरेत्॥५॥**

**चव्याम्लवेतसकटुत्रिकतिन्तिड़ीक-  
तालीशजीरकतुगादहनैः समांशैः।  
चूर्णं गुड़प्रमृदितं त्रिसुगन्धियुक्तं  
वैस्वर्य्यपीनसकफारुचिषु प्रशस्तम्॥६॥**

**तलाक्तं स्वरमेदे वा खदिरं धारयेन्मुखे।  
पथ्यां पिप्पलीयुक्तां वा संयुक्तां नागरेण वा॥७॥**

**अजमोदां निशां धात्रीं क्षारं वह्निं विचूर्ण्य च।  
मधुसर्पिर्युतं लीढ्वास्वरभेदं व्यपोहति॥८॥**

**कलितरुफलसिन्धुकणाचूर्णं तक्रेण लीढ़मपहरति।  
स्वरभेदं गोपयसा पीतं वामलकचूर्णञ्च॥९॥**

**वदरीपत्रकल्कं वा घृतभृष्टं ससैन्धवम्।  
स्वरोपघाते कासे च लेहमेनं प्रयोजयेत्॥१०॥**

**शर्करामधुमित्श्राणि श्रृतानि मधुरैः सह।  
पिबेत् पयांसि यस्योच्चैर्वदतोऽभिहतः स्वरः॥११॥**

**व्याघ्रीस्वरसविपक्वं रास्नावाढ्यालगोक्षुरव्योषैः।  
सर्पिः स्वरोपघातं हन्यात् कासञ्च पञ्चविधम्॥१२॥**

**शुष्कद्रव्यमुपादाय स्वरसानामसम्भवे।  
वारिण्यष्टगुणे साध्यं ग्राह्यं पादावशेषितम्॥१३॥**

**कण्टकारीघृतम्।**

**भृङ्गराजामृतावल्लीवासकदशमूलकासमर्दरसैः।  
सर्पिः सपिप्पलीकं सिद्धं खरभेदकासजिम्मधुना॥१४॥**

**भृङ्गराजाद्यं घृतम्।**

**इति स्वरभेदचिकित्सा।**

**अथारोचकाधिकारः।**

**वान्तिं समीरणे पित्ते विरेकं वमनं कफे।  
कुर्य्याद् हृद्यानुकूलानि हर्षणञ्च मनोघ्नजे॥१॥**

**वान्तो वचाद्भिरनिले विधिवत् पिबेत् तु  
स्नेहोष्णतोयमदिरान्यतमेन चूर्णम्।  
कृष्णाविड़ङ्गयवभस्महरेणुभार्गी-  
रास्रैलहिङ्गुलवणोत्तमनागराणाम्॥२॥**

**पैत्ते गुड़ाम्बुमधुरैर्वमनं प्रशस्तं  
लेहः ससैन्धवसितामधुसर्पिरिष्टः।  
निम्बाम्बुच्छर्दितवतः कफजे तु पानं  
राजद्रुमाम्बु मधुना सह दीप्यकाढ्यम्॥३॥**

**चूर्णं यदुक्तमथवानिलजे तदेव  
सर्वैश्च सर्वकृतमेवमुपक्रमेञ्च॥४॥**

**कुष्ठसौवर्च्चलाजाजीशर्करामरिचं विड़म्।  
धात्र्येलापद्मकोशीरपिप्पलीचन्दनोत्पलम्॥५॥**

**लोध्रं तेजोवती पथ्या त्र्यूषणं सयवाग्रजम्।  
आर्द्रदाड़िमनिर्य्यासश्चाजाजीशर्करायुतः॥६॥**

**सतैलमाक्षिकाश्चैते चत्वारः कुड़वग्रहाः।  
चतुरोऽरोचकान् हन्युर्वाताद्यैकजसर्वजान्॥७॥**

**त्वङ्मुस्तमेलाधान्यानि मुस्तमामलकानि च।  
त्वक् च दार्वी यमान्यश्च पिप्पल्यस्तेजवत्यपि॥८॥**

**यमानी तिन्तिड़ीकञ्च पञ्चैते मुखशोधनाः।  
श्लोकपादैरभिहिताः सर्वारोचकनाशनाः॥९॥**

**अम्लिका गुड़तोयञ्च त्वगेलामरिचान्वितम्।  
अभक्तच्छन्दरोगेषु शस्तं कुड़वधारणम्॥१०॥**

**कारव्यजाजीमरिचं द्राक्षावृक्षाम्लदाड़िमम्।  
सौवर्च्चलं गुड़ंक्षौद्रं सर्वारोचकनाशनम्॥११॥**

**त्रीण्यूषणनि त्रिकला रजनीद्वयञ्च  
चूर्णीकृतानि यवशूकविमिश्रितानि।  
क्षौद्रान्वितानि वितरेष्मुश्वधारणार्थ-  
मन्यानि तिक्तकटुकानि च भेषजानि॥१२॥**

**विट्चूर्णमधुसंयुक्तो रसो दाड़िमसम्भवः।  
असाध्यामपि संहन्यादरुचिं वक्वाधारितः॥१३॥**

**यमानीतिन्तिड़ीकञ्च नागरं चाम्लवेतसम्।  
दाड़िमं वदरं चाम्लं कार्षिकाण्युपकल्पयेत्॥१४॥**

**धान्यसौवर्च्चलाजाजीवराङ्गञ्चार्द्धकार्षिकम्।  
पिप्पलीनां शतञ्चैकं द्वे शते मरिचस्य च॥१५॥**

**शर्करायाश्च चत्वारि पलान्येकत्र चूर्णयेत्।  
जिह्वाविशोधनं हृद्यं तच्चूर्णं भक्तरोचनम्॥१६॥**

**हृत्पीडापार्श्वशूलघ्नं विबन्धानाहनाशनम्।  
कासश्वासहरं ग्राहि ग्रहण्यर्शोविकारनुत्॥१७॥**

**यमानीशाड़वः।**

**अष्टादशः शिग्रुफलानि दश मरिचानि विंशतिश्च पिप्पल्यः।  
आर्द्रकपलं गुड़पलं प्रस्थत्रयमारणालस्य॥१८॥**

**एतद्विडलवणयुतं खजाहतं सुरभि गन्धाढ्यम्।  
व्यञ्जनसहस्रघाति ज्ञेयं कलहंसं नाम॥१९॥**

**कलहंसः।**

**इत्यरोचकचिकित्सा।**

**अथ कूर्द्यधिकारः।**

**आमाशयोत्क्लेशभवा हि सर्वा-  
ञ्छर्द्यो मता लङ्घनमेव तस्मात्।  
प्राक् कारयेत् मारुतजां विमुच्च  
संशोधनं वा कफपित्तहारि॥१॥**

**हन्यात् क्षीरोदकं पीतं छर्दिं वमनसम्भवाम्।  
ससैन्धवं पिबेत् सर्पिर्वातच्छर्दिनिवारणम्॥२॥**

**मुद्गामलकयूषं वाससर्पिष्कं ससैन्धवम्।  
यवागूं मधुमिश्रां वा पञ्चमूलीकृतां पिबेत्॥३॥**

**पित्तात्मिकायां त्वनुलोमनार्थं  
द्राक्षाविदारीक्षुरसैस्त्रिवृत् स्यात्।  
कफाशयस्थं त्वतिमात्रवृद्धं  
पित्तं जयेत् स्वादुभिरूर्द्वमेव॥४॥**

**शुद्धस्य काले मधुशर्कराभ्यां  
लाजैश्च मन्थं यदि वापि पेयाम्।  
प्रदापयेन्मुद्गरसेन वापि  
शाल्योदनं जाङ्गलजैरसैर्वा॥५॥**

**चन्दनेनाक्षमात्रेण संयोज्यामलकीरसम्।  
पिबेन्माक्षिकसंयुक्तं छर्दिस्तेन निवर्त्तते॥६॥**

**चन्दनञ्च मृणालञ्च बालकं नागरं वृषम्।  
सतण्डुलोदकक्षौद्रं पीतः कल्को वमिं जयेत्॥७॥**

**कषायो भृष्टमुद्गस्य सलाजमधुशर्करः।  
छर्द्यतीसारतृड्दाहज्वरघ्नः संप्रकाशितः॥८॥**

**हरीतकीनां चूर्णन्तु लिह्यान्माक्षिकसंयुतम्।  
अधोभागीकृते दोषे छर्दिः क्षिप्रं निवर्त्तते॥९॥**

**गुडूचीत्रिफलारिष्टपटोलैः क्वथितं पिबेत्।  
क्षौद्रयुक्तं निहन्त्याशु छर्दिं पित्ताम्लसम्भवाम्॥१०॥**

**क्वाथःपर्प्पटजः पीतःसक्षौद्रः छर्दिनाशनः॥११॥**

**कफात्मिकायां वमनन्तु शस्तं  
सपिप्पलीसर्षपनिम्बतोयैः।  
पिण्डीतकैः सैन्धवसंप्रयुक्तै-  
श्छूर्द्यां कफामाशयशोधनार्थम्॥१२॥**

**विड़ङ्गत्रिफलाविश्वचूर्णं मधुयुतं जयेत्।  
विड़ङ्गप्लवशुण्ठीनामथवा श्लेष्मजां वमिम्॥१३॥**

**सजाम्बवं वा वदरस्य चूर्णं  
मुस्तायुतां कर्कटकस्य श्रुङ्गीम्।  
दुरालभां वा मधुसंप्रयुक्तां  
लिह्यात् कफछर्दिविनिग्रहार्थम्॥१४॥**

**तर्पणं वा मधुयुतं तिसृणामपि भेषजम्॥१५॥**

**कृतं गुडूच्या विधिवत् कषायं हिमसंज्ञितम्।  
तिसृष्वपि भवेत् पथ्यं माक्षिकेण समायुतम्॥१६॥**

**द्रव्यादापोत्थितात्तोये प्रतप्ते निशि संस्थितात्।  
कषायो योऽभिनिर्याति सशीतः समुदाहृतः॥१७॥**

**षड्भिः पलैश्चतुर्भिर्वा सलिलाच्छीतफाण्टयोः।  
आप्लुतं भेषजपलं रसाख्यायां पलद्वयम्॥१८॥**

**श्रीफलस्य गुडूच्या वा कषायो मधुसंयुतः।  
पेयश्छर्दित्रये शीतो मूर्वा वा तण्डुलाम्बुना॥१९॥**

**जम्ब्वाम्रपल्लवगवेधुकधान्यसेव्य-  
ह्रीवेरवारि मधुना पिबतोऽल्पमल्पम्।  
छर्दिःप्रयाति शमनं त्रिसुगन्धियुक्ता  
लीढ़ा निहन्ति मधुनाथ दुरालभा वा॥२०॥**

**जातीरसः कपित्थस्य पिप्पलीमरिचान्वितः।  
क्षौद्रेण युक्तः शमयेल्लेहोऽयं छर्दिमुल्वणाम्॥२१॥**

**पिष्ट्वा धात्रीफलं द्राक्षां शर्कराञ्च पलोन्मिताः।  
दत्त्वा मधुपलञ्चात्र कुड़वं सलिलस्य च।  
वाससा गलितं पीतं हन्ति छर्दिं त्रिदोषजाम्॥२२॥**

**एलालवङ्गगजकेशरकोलमज्ज-  
लाजाप्रियङ्गुघनचन्दनपिप्पलीनाम्।  
चूर्णानि माक्षिकसितासहितानि लीढ्वा  
छर्दिं निहन्ति कफमारुतपित्तजाञ्च॥२३॥**

**एलादिचूर्णम्।**

**कोलामलकमज्जानौ माक्षिकविट्सितामधु।  
सकृष्णातण्डुलो लेहच्छर्दिमाशुनियच्छति॥२४॥**

**अश्वत्थवल्कलं शुष्कं दग्ध्वा निर्वापितं जले।  
तज्जलं पानमात्रेण छर्दिं जयति दुस्तराम्॥२५॥**

**यष्ट्याह्णं चन्दनोपेतं सम्यक् क्षीरप्रपेषितम्।  
तेनैवालोढ्य पातव्यं रुधिरच्छर्दिनाशनम्॥२६॥**

**लाजाकपित्थमधुमागधिकोषणानाम्  
क्षौद्राभयात्रिकटुधान्यकजीरकाणाम्।  
पथ्यामृतामरिचमाक्षिकपिप्पलीनां  
लेहास्त्रयः सकलवम्यरुचिप्रशान्त्यै॥२०॥**

**पद्मकामृतनिम्बानां धान्यचन्दनयोः पचेत्।  
कल्के क्वाथे च हविषः प्रस्थं छर्दिनिवारणम्।  
तृष्णारुचिप्रशमनं दाहज्वरहरं परम्॥२८॥**

**पद्मकाद्यं घृतम्।**

**इति छर्दिचिकित्सा।**  
--  
**अथ तृष्णाधिकारः।**

**तृष्णायां पवनोत्थायां सगुड़ंदधि शस्यते।  
रसाश्च बृंहणाः शीता गुडूच्या रस एव च॥१॥**

**पञ्चाङ्गकाः पञ्चगणा य उक्ता-  
स्तेष्वम्बुसिद्धं प्रथमे गणे वा।  
पिबेत् सुखोष्णां मनुजोऽल्पमात्रं  
तृष्णोपरोधं न कदापि कुर्य्यात्॥२॥**

**पित्तोत्थितं पित्तहरैर्विपक्वं  
निहन्ति तोयं पय एव वापि॥३॥**

**काश्यर्य्यशर्करायुक्तं चन्दनोशीरपद्मकम्।  
द्राक्षामधुकसंयुक्तं पित्ततर्षे जलं पिबेत्॥४॥**

**पित्तजायान्तु तृष्णायां पक्वोडुम्बरजो रसः।  
तत्क्वाथो वा हिमस्तद्वच्छारिवादिगणाम्बु वा॥५॥**

**स्याज्जीवनीयसिद्धं क्षीरघृतं वातपित्तजे तर्षे।  
तद्वद् द्राक्षाचन्दनखर्जूरोशीरमधुसंयुक्तं तोयम्॥६॥**

**सशारिवादौ तृणपञ्चमूले तथोत्पलादौ मधुरे गणे वा।  
कुर्य्यात् कषायांस्तु तथैव युक्तान्मधूकपुष्पादिषु चापरेषु॥७॥**

**विल्वाटकीधातकिपञ्चकोल-  
दर्भेषु सिद्धं कफजां निहन्ति।  
हितं भवेच्छर्दनमेव चात्र  
तप्तेन निम्बंप्रसवोदकेन॥८॥**

**सजीरकाण्यार्द्रकश्रृङ्गवेर-  
सौवर्चलान्यर्द्धजलाप्लुतानि।  
मद्यानि हृद्यानि च गन्धवन्ति  
पीतानि सद्यः शमयन्ति तृष्णाम्॥९॥**

**क्षतोत्थितां रुग्विनिवारणेन  
जयेद्रसानामसृजश्च पानैः।  
क्षयोत्थितां क्षीरजलं निहन्त्या-  
न्मांसोदकं वाथ मधूदकं वा॥१०॥**

**गुर्वन्नजामुल्लिखनैर्जयेत्तु  
क्षयदृते सर्वकृताञ्च तृष्णाम्॥११॥**

**लाजोदकं मधुयुतं शीतं गुड़विमर्दितम्।  
काश्मर्य्यशर्करायुक्तं पिबेत् तृष्णार्दितो नरः॥१२॥**

**अतरुक्षदुर्बलानां तर्षं शमयेन्नृष्णामिहाशु पयः।  
छागो वा घृतभृष्टः शीतो मधुरो रसो हृद्यः॥१३॥**

**आम्रजम्बूकषायं वा पिबेन्माक्षिकसंयुतम्।  
छर्दिं सर्वां प्रणुदति तृष्णाञ्चैवापकर्षति॥१४॥**

**वटशुङगसितालोध्रदाड़िमं मधुकं मधु।  
पिबेत् तण्डुलतोयेन छर्दितृष्णानिवारणम्॥१५॥**

**गोस्तनेक्षुरसक्षीरयष्टीमधुमधूत्पलैः।  
नियतं नस्यतः पानैस्तृष्णा शाम्यति दारुणा॥१६॥**

**क्षीरेक्षुरसमाध्वीकैः क्षौद्रशोधुगुड़ोदकैः।  
वृक्षाम्लाम्लैश्च गण्डूषास्तालुशोषनिवारणाः॥१७॥**

**तालुशोषे पिबेत् सर्पिर्घृतमण्डमथापि वा॥१८॥**

**मूर्च्छाच्छर्दितृषादाहस्त्रीमद्यभृशकर्षिताः।  
पिबेयुः शीतलं तोयं रक्तपित्ते मदात्यये॥१९॥**

**धान्याम्लमास्यवैरस्यमलदौर्गन्ध्यनाशनम्।  
तदेवालवणं पीतं मुखशोषहरं परम्॥२०॥**

**वैशद्यं जनयत्यास्ये संदधाति मुखे व्रणान्।  
दाहतृष्णाप्रशमनं मधुगण्डूषधारणम्॥२१॥**

**कोलदाड़िमवृक्षाम्लचुक्रीकाचुक्रिकारसः।  
पञ्चाम्लको मुखालेपः सद्यस्तृष्णां नियच्छति॥२२॥**

**वारि शीतमधुयुतमाकण्ठाद्वा पिपासितम्।  
पाययेद्वामयेच्चापि तेन तृष्णा प्रशाम्यति॥ २३॥**

**वटशुङ्गामयक्षौद्रलाजनीलोत्पलैर्दृढ़ा।  
गुड़िका वदनन्यस्ता क्षिप्रं तृष्णां नियच्छति॥२४॥**

**ओदनं रक्तशालीनां शीतं माक्षिकसंयुतम्।  
भोजयेत् तेन शाम्येत् तु छर्दिस्तृष्णाचिरोत्थिता॥२५॥**

**पूर्वामयातुरः सन् दीनस्तृष्णार्दितो जलं याचन्।  
न लभेत चेदाश्वेव मरणमाप्नोति दीर्घरोगं वा॥२६॥**

**तृषितो मोहमायाति मोहात् प्राणान् विमुञ्चति।  
तस्मात् सर्वास्ववस्थासु न क्वचिद्वारि वार्य्यते॥२७॥**

**इति तृष्णाचिकित्सा।**

**अथ मूर्च्छाधिकारः।**

**सेकावगाहौ मणयः सहाराः  
शीताः प्रदेहा व्यजनानिलश्च।  
शीतानि पानानि च गन्धवन्ति  
सर्वासु मूर्च्छासु निवारितानि॥१॥**

**सिद्धानि वर्गे मधुरे पयांसि  
सदाड़िमा जाङ्गलजा रसाश्च।  
तथा यवा लोहितशालयश्च  
मूर्च्छासु शस्ताश्च सतीलमुद्गाः॥२॥**

**यथादोषं कषायाणि ज्वरघ्नानि प्रयोजयेत्।  
रक्तजायान्तु मूर्च्छायां हितः शीतक्रियाविधिः॥३॥**

**मद्यजायां वमेन्मद्यं निद्रां सेवेद्यथासुखम्।  
विषजायां विषघ्नानि भेषजानि प्रयोजयेत्॥४॥**

**कोलमज्जोषणोशीरकेशरं शीतवारिणा।  
पीतं मूर्च्छां जयेल्लीढ्वां तृष्णां वा मधुसंयुताम्॥५॥**

**महौषधामृताक्षुद्रापौष्करग्रन्थिकोद्भवम्।  
पिबेत् कणायुतं क्वाथं मूर्च्छा येषु मदेषु च॥६॥**

**शतावरीबलामूलद्राक्षासिद्धं पयः पिबेत्।  
ससितं भ्रमनाशाय बीजं वाट्यालकस्य वा॥७॥**

**पिबेत् दुरालभाक्वाथं सघृतं भ्रमशान्तये।  
त्रिफलायाः प्रयोगो वा प्रयोगः पयसोऽपि वा।  
रसायनानां कौम्भस्य सर्पिषो वा प्रशस्यते॥८॥**

**मधुना हन्त्युपयुक्ता त्रिफला रात्रौ गुड़ार्द्रकं प्रातः।  
सप्ताहात् पथ्यभोजी मदमूर्च्छाकासकामलोन्मादान्॥९॥**

**अञ्जनान्यवपीड़ाश्च धूमः प्रधमनानि च।  
सूचीभिस्तोदनं शस्तं दाहः पीड़ा नखान्तरे॥१०॥**

**लुञ्जनं केशरोमणाञ्च दन्तैर्दंशनमेव च।  
आत्मगुप्तावघर्षश्च हितास्तस्यावरोधने॥११॥**

**इति मूर्च्छा चिकित्सा।**

**अथ मदात्ययाधिकारः।**

**मन्थः खर्जूरमृद्वीकावृक्षाम्लाम्लीकदाड़िमैः।  
परूषकैः सामलकैर्युक्तो मद्यविकारणुत्।१॥**

**जले चतुष्पले शीते खुन्नद्रव्यपलं क्षिपेत्।  
मृत्पात्रे मर्दयेत् सम्यक् तस्माच्च द्विपलं पिबेत्॥२॥**

**सतीलमुद्गमिश्रान् वा दाड़िमामलकान्वितान्।  
द्राक्षामलकखर्जूरपरूषकरसेन वा।  
कल्पयेत् तर्पणान् यूषान् रसांश्च विविधात्मकान्॥३॥**

**मद्यं सौवर्च्चलव्योषयुक्तं किञ्चिज्जलान्वितम्।  
जीर्णमद्याय दातव्यं वातपानात्ययापहम्॥४॥**

**मुद्गयूषः सितायुक्तः स्वादुर्वा पैशितो रसः।  
पित्तापानात्यये योज्याः सर्वतश्च क्रिया हिमाः॥५॥**

**पानात्यये कपोद्भूते लङ्घनञ्च यथाबलम्।  
दीपनीयौषधोपेतं पिबेन्मद्यं समाहितः॥६॥**

**सर्वजे सर्वमेवेदं प्रयोक्तव्यं चिकित्सितम्।  
आभिः क्रियाभिर्मिश्राभिः शान्तिं याति मदात्ययः॥७॥**

**न चेन्मद्यक्रमं भुक्त्वा क्षीरमस्य प्रयोजयेत्।  
लङ्घनाद्यैः कफे क्षीणे जातदौर्बल्यलाघवे॥८॥**

**ओजस्तुल्यगुणं क्षीरं विपरीतञ्च मद्यतः।  
क्षीरप्रयोगं मद्यं वा क्रमेणाल्पाल्पमाचरेत्॥९॥**

**पयः पुनर्नवाक्वाथयष्टीकल्कप्रसाधितम्।  
घृतं पुष्टिकरं पानान्मद्यपानहतौजसः॥१०॥**

**पुनर्नवाघृतम्।**

**सौवर्च्चलमजाज्यञ्च वृक्षाम्लं साम्लवेतसम्।  
त्वगेलामरिचार्द्धांशं शर्कराभागयोजितम्॥११॥**

**हितं लवणमष्टाङ्गमग्निसन्दीपनं परम्।  
मदात्यये कफप्राये दद्यात् स्रोतोविशोधनम्॥१२॥**

**अष्टाङ्गलवणम्।**

**चव्यं सौवर्च्चलं लिङ्गूपूरकं विश्वदीप्यकम्।  
चूर्णं मद्येन दातव्यं पानात्ययरुजापहम्॥१३॥**

**जलाप्लुतश्चन्दनरूषिताङ्गः  
स्रग्वोसभक्तां पिशितोपदंशाम्।  
पिबन् सुरां नैव लभेत रोगान्  
मनोमतिघ्नञ्च मदं न याति॥१४॥**

**द्राक्षाकपित्थफलदाड़िमपानकं यत्  
तत्पानविभ्रमहरं मधुशर्कराढ्यम्॥१५॥**

**पथ्याक्वाथेन संसिद्धं घृतं धात्रीरसेन वा।  
सर्पिः कल्याणकं वापि मदमूर्च्छाहरं पिबेत्॥१६॥**

**सच्छर्दिमूर्च्छातिसारं मदं पूगफलोद्भवम्।  
सद्यः प्रथमयेत् पीतमातृप्तेर्वारि शीतलम्॥१७॥**

**वन्यकरीषघ्राणाज्जलपानाल्लवणभक्षणाद्वापि।  
शाम्यति पूगफलमदश्चूर्णरुजाशर्कराकवलात्॥१८॥**

**शङ्खचूर्णरजोघ्राणं स्वल्पं मदमपोहति॥१९॥**

**कुष्माण्डकरसः सगुड़ः शमयति मदनकोद्रवजम्।  
धौस्तुरञ्च दुग्धं सशर्करं पानयोगेन॥२०॥**

**इति मदात्ययचिकित्सा।**

\_\_\_\_\_\_\_\_\_\_\_\_\_

**अथ दाहाधिकारः।**

**शतधौतघृताभ्यक्तं दिह्याद्वा यवशक्तुभिः।  
कोलामलकयुक्तैर्वा धान्याम्लैरपि बुद्धिमान्॥१॥**

**क्वादयेत् तस्य सर्वाङ्गमारणालार्द्रवाससा।  
लामञ्जेनाथ शुक्तेन चन्दनेनानुलेपयेत्॥२॥**

**चन्दनाम्बुकणास्यन्दितालवृन्तोपवीजितः।  
सुप्याद्दाहार्दितोऽम्भोजकदलीदलसम्भवे॥३॥**

**परिषेकावगाहेषु व्यजनानाञ्च सेवने।  
शस्यते शिशिरं तोयं तृष्णादाहोपशान्तये॥४॥**

**क्षीरैः क्षीरिकषायैश्च सुशीतैश्चन्दनान्वितैः।  
अन्तर्दाहं प्रशमयेदेतैश्चान्यैश्च शीतलैः॥५॥**

**कुशादिशालपर्णीभिर्जीवकाद्येन साधितम्।  
तैलं घृतं वा दाहघ्नं वातपित्तविनाशनम्॥६॥**

**कुशाद्यं तैलं घृतञ्च।**

**फलिनीलोघ्नसेव्याम्बुहेमपत्रं कुटन्नटम्।  
कालीयकरसोपेतं दाहे शस्तं प्रलेपनम्॥७॥**

**ह्रीवेरपद्मकोशीरचन्दनक्षोदवारिणा।  
संपूर्णामवगाहेत द्रोणीं दाहार्दितो नरः॥८॥**

**इति दाहचिकित्सा।**

**अथ उन्मादाधिकारः।**

**उन्मादे वातिके पूर्वं स्नेहपानं विरेचनम्।  
पित्तजे कफजे वान्तिः परो वस्त्यादिकः क्रमः॥१॥**

**यच्चोपदेक्ष्यते किञ्चिदपस्मारचिकित्सिते।  
उन्मादे तच्च कर्त्तव्यं सामान्याद्दोषदूष्ययोः॥२॥**

**बह्मीकुष्माण्डीषड्ग्रन्थाशङ्खपुष्पिकास्वरसाः।  
उन्मादहृतो दृष्टाः पृथगेते कुष्ठमधुमिश्राः॥३॥**

**दशमूलाम्बु सघृतं युक्तं मांसरसेन वा।  
ससिद्धार्थकचूर्णं वा पुराणं वैककं घृतम्॥४॥**

**उग्रगन्धं पुराणं स्याद्दशवर्षस्थितं घृतम्।  
लाक्षारसनिभं शीतं प्रपुराणमतः परम्॥५॥**

**श्वेतोन्मत्तोत्तरदिङ्मूलसिद्धस्तु पायसः।  
गुड़ाज्यसंयुतो हन्ति सर्वोन्मादांस्तु दोषजान्॥६॥**

**उन्मादे समधुः पेयः शुद्धो वा तालशाखजः।  
रसो नस्येऽभ्यञ्जने च सार्षपं तैलमिष्यते॥७॥**

**अपक्वचटकी क्षीरपीतोन्मादविनाशिनी।  
बद्धं सार्षपतैलाक्तमुत्तानञ्चातपे न्यसेत्॥८॥**

**सिद्धार्थको हिङ्गुवचाकरञ्जौ देवदारु च।  
मञ्जिष्ठा त्रिफला श्वेता कटभीत्वक् कटुत्रिकम्॥९॥**

**समांशानि प्रियङ्गुश्च शिरीषो रजनीद्वयम्।  
वस्तमूत्रेण पिष्टोऽयमगदः पानमञ्जनम्॥१०॥**

**नस्यमालेपनञ्चैव स्नानमुद्वर्त्तनन्तथा।  
अपस्मारविषोन्मादं हृत्वा लक्ष्मीज्वरापहः॥११॥**

**भूतेभ्यश्च भयं हन्ति राजद्वारे च शस्यते।  
सर्पिरेतेन सिद्धं वा सगोमूत्रं तदर्थकृत्॥१२॥**

**त्र्यूषणं हिङ्गुलवणं वचा कटुकरोहिणी।  
शिरीषनक्तमालानां बीजं श्वेताश्च सर्षपाः॥१३॥**

**गोमूत्रपिष्टैरेतैर्वा वर्त्तिर्नेत्राञ्जने हिता।  
चातुर्थकमपस्मारमुन्मादश्च नियच्छति॥१४॥**

**त्र्यूषणाद्यावर्त्तिः।**

**शुद्धस्याचारविभ्रंशे तीक्ष्णं नावनमञ्जनम्।  
ताड़नञ्च मनोबुद्धिस्मृतिसंवेदनं हितम्॥१५॥**

**तर्जनं त्रासनं दानं सान्त्वनं हर्षणं भयम्।  
विस्मयो विस्मृतेर्हेतोर्नयन्ति प्रकृतिं मनः॥१६॥**

**कामशोकभयक्रोधहर्षेर्षालोभसम्भवान्।  
परस्परप्रतिद्वन्द्वैरेभिरेव शमं नयेत्॥१७॥**

**इष्टद्रव्यविनाशात् तु मनो यस्योपहन्यते।  
तस्य तत्सदृशप्राप्त्या शान्त्याश्वासैश्च तान् जयेत्॥१८॥**

**प्रदेहोत्सादनाभ्यङ्गधूमाः पानञ्च सर्पिषः।  
प्रयोक्तव्यं मनोबुद्धिस्मृतिसंज्ञाप्रबोधनम्॥१९॥**

**कल्याणकं महद्वापि दद्याद्वा चैतसं घृतम्।  
तैलं नारायणञ्चापि महानारायणन्तथा॥२०॥**

**विशालात्रिफलाकौन्तीदेवदार्वेलवालुकम्।  
स्थिरानतं रजन्यौ द्वे शारिवे द्वे प्रियङ्गुकाः॥२१॥**

**नीलोत्पलैलामञ्जिष्ठादन्तीदाडिमकेशरम्।  
तालीशपत्रं बृहती मालत्याः कुसुमं नवम्॥२२॥**

**विड़ङ्गं पृश्निपर्णी च कुष्ठं चन्दनपद्मकौ।  
अष्टाविंशतिभिः कल्कैरेतैरक्षसमन्वितैः॥२३॥**

**चतुर्गुणं जलं दत्त्वा घृतप्रस्थं विपाचयेत्।  
अपस्मारे ज्वरे कासे शोषे मन्दानले क्षये॥२४॥**

**वातरक्ते प्रतिश्याये तृतीयकचतुर्थके।  
वम्यर्शोमूत्रकृच्छ्रे च विसर्पोपहतेषु च॥२५॥**

**कण्डूपाण्ड्वामयोन्मादे विषमेहगरेषु च।  
भूतोपहतचित्तानां गद्गदानामरेतसाम्॥२६॥**

**शस्तं स्त्रीणाञ्च बन्ध्यानां धन्यमायुर्बलप्रदम्।  
अलक्ष्मीपापरक्षोघ्नं सर्वग्रहनिवारणम्॥२७॥**

**कल्याणकमिदं सर्पिः श्रेष्ठं पुंसवनेषु च।**  
**द्विजलं सचतुःक्षीरं क्षीरकल्याणकन्त्विदम्॥२८॥**

**पानीयकल्याणक्षीरकल्याणके।**

**एभ्य एव स्थिरादीनि जले पक्तैकविंशतिम्।  
रसे तस्मिन् पचेत् सर्पिः गृष्टिक्षीरचतुर्गुणम्॥२९॥**

**वीराद्विमाषकाकोलीस्वयंगुप्तर्षभर्द्धिभिः।  
मेदया च समैः कल्कैः तत् स्यात् कल्याणकं महत्।  
बृंहणीयं विशेषेण सन्निपातहरं परम्॥३०॥**

**महाकल्याणकं घृतम्।**

**पञ्चमूल्यवकाश्मर्य्यौरास्नेरण्डत्रिवृद्बला।  
मूर्वा शतावरी चेति क्वाथ्यैर्द्विपलिकरिमैः॥३१॥**

**कल्याणकस्य चाङ्गेन तद घृतं चैतसं स्मृतम्।  
सर्वचेतोविकाराणां शमनं परमं मतम्॥ ३२॥**

**घृत्तप्रस्थोऽत्र पक्तव्यः क्वाथो द्रोणाम्भसा घृतात्।  
चतुर्गुणोऽत्र सम्पाद्यः कल्कःकल्याणकेरितः॥३३॥**

**चैतसं घृतम्।**

**जटिला पूतना केशी चारटी मर्कटी वचा।  
त्रायमाणा जयवीरा चोरकः कटुरोहिणी॥३४॥**

**वयस्या शूकरी छत्रा सातिच्छत्रा पलङ्कषा।  
महापरुषदन्ता च वयस्था नाकुलीद्वयम्॥३५॥**

**कटुम्भरा वृश्चिकाली स्थिरा चैव च तैर्घृतम्।  
सिद्धं चातुर्थकोन्मादग्रहापस्मारनाशनम्॥३६॥**

**महापैशाचिकं नाम घृतमेतद्यथामृतम्।  
मेधाबुद्धिस्मृतिकरं बालानाञ्चाङ्गवर्द्धनम्॥३७॥**

**महापैशाचिकं घृतम्।**

**हिङ्गुसौवर्चलव्योषैर्द्विपलांशैर्घृताढ़कम्।  
चतुर्गुणे गवां मूत्रे सिद्धमुन्मादनाशनम्॥३८॥**

**हिङ्ग्वाद्यं घृतम्।**

**लशुनस्याविनष्टस्य तुलार्द्धं निस्तुषीकृतम्।  
तदर्द्धं दशमूल्यास्तु द्व्याढ़केऽपां विपाचयेत्॥३९॥**

**पादशेषे घृतप्रस्थं लशुनस्य रसं तथा।  
कोलमूलकवृक्षाम्लमातुलुङ्गार्द्रकै रसैः॥४०॥**

**दाड़िमाम्बुसुरामस्तकाञ्जिकाम्लैस्तदर्द्धिकैः।  
साधयेत्रिफलादारुलवणव्योषदीप्यकैः॥४१॥**

**यमानीचव्यहिङ्ग्वम्लवेतसैश्च पलार्द्धिकैः।  
सिद्धमेतत् पिबेच्छूलगुल्मार्शोजठरापहम्॥४२॥**

**ब्रध्नपाण्ड्वामयप्लीहयोनिदोषक्रिमिज्वरान्।  
वातश्लेष्माभयांश्चान्यानुन्मादांश्चापकर्षति॥४३॥**

**लशुनाद्यं घृतम्।**

**सर्पिःपानादिरागन्तोर्मन्त्रादिश्चेष्यते विधिः।  
पूजाबल्युपहारेष्टिहोममन्वाञ्जनादिभिः॥४४॥**

**लभेदागन्तुमुन्मादं यथाविधि शुचिर्भिषक्।  
कृष्णामरिचसिन्धूत्थमधुसोपित्तनिर्मितम्॥४५॥**

**अञ्जनं सर्वभूतोत्थमहोन्मादविनाशनम्।  
दार्वीमधुभ्यां पुष्यायां कृतञ्च गुड़िकाननम्॥४६॥**

**मरिचं वातपे मांसं सपित्तं स्थितमञ्जनम्।  
वैकृतं पश्यतः कार्य्यं दोषभूतहतस्मृतेः॥४७॥**

**निम्बपत्रवचाहिङ्गुसर्पनिर्मोकसर्षपैः।  
डाकिन्यादिहरो धूपो भूतोन्मादविनाशनः॥४८॥**

**कार्पासास्थिमयूरपिच्छबृहतीनिर्माल्यपिण्डीतकेै-  
स्त्वग्वांशीवृषदंशविट्तुषवचाकेशाहिनिर्मोककैः।  
गोशृङ्गद्विपदन्तहिङ्गुमरिचैस्तुल्यैस्तु धूपः कृतः  
स्कन्दोन्मादपिशाचराक्षससुरावेशज्वरघ्नःस्मृतः॥४९॥**

**ब्रह्मराक्षसजिन्नस्यं पक्वैन्द्रीफलमूत्रजम्।  
साज्यं भूतहरं नस्यं श्वेताज्येष्ठाम्बुनिर्मितम्॥५०॥**

**देवर्षिपितृगन्धर्वैरुन्मत्तस्य च बुद्धिमान्।  
वर्जयेदञ्जनादीनि तीक्ष्णानि क्रूरमेव च॥५१॥**

**इत्युन्मादचिकित्सा।**

**अथापस्माराधिकारः।**

**वातिकं वस्तिभिः प्रायः पैत्तं प्रायोविरेचनैः।  
श्लैष्मिकं वमनप्रायैरपस्मारमुपाचरेत्॥१॥**

**सर्वतः सुविशुद्धस्यसम्यगाश्वासितस्य च।  
अपस्मारविमोक्षार्थं योगान् संशमनान् श्रृगु॥२॥**

**मनोह्वातार्क्ष्यजञ्चैव शकृत्पारावतस्य च।  
अञ्जनं हन्त्यपस्मारमुन्मादश्च विशेषतः॥३॥**

**यष्टीहिङ्गुवचावक्रशिरीषलशनामयैः।  
साजामूत्रैरपस्मारे सोन्मादेनावनाञ्जने॥४॥**

**पुष्योद्धृतंशुनः पित्तमपस्मारघ्नमञ्जनम्।  
तदेव सर्पिषा युक्तं धूपनं परमं स्मृतम्॥५॥**

**नकुलोलकमार्जारगृध्रकीटाहिकाकजैः।  
तुण्डैःपक्षैः पुरीषैश्चधूपनं कारयेद्भिषक्॥६॥**

**कायस्थानं शारदान् मुद्गान् मुस्तोशीरयवांस्तथा।  
सव्योषान् वस्तमूत्रेणपिष्ट्वा वर्त्तिंप्रकल्पयेत्॥७॥**

**अपस्मारे तथोन्मादे सर्पदंष्ट्रे गरार्दिते।  
विषपीते जलमृते चैताः स्युरमृतोपमाः॥८॥**

**अपेतराक्षसीकुष्ठपूतनाकेशिचोरकैः।  
उत्सादनं मूत्रपिष्टैर्मूत्रैरेवावसेचनम्॥९॥**

**जतुकाशकृतातद्वद्दग्धैर्वा वस्तरोमभिः।  
अपस्मारहरो लेपो मूत्रसिद्धार्थशिग्रुभिः॥१०॥**

**यः खादेत् क्षीरभक्ताशी माक्षिकेण वचारजः।  
अपस्मारं महाघोरं सुचिरोत्थं जयेद् ध्रुवम्॥११॥**

**उन्नम्बितनरग्रीवापाशं दग्ध्वा कृतामसी।  
शीताम्बुना समं पीता हन्त्यपस्मारमुद्धतम्॥१२॥**

**प्रतोज्यं तैललशुनं पयसा वा शतावरी।  
ब्रह्मीरसश्च मधुना सर्वापस्मारभेषजम्॥१३॥**

**निर्दह्य निर्द्रवां कृत्वा छागिकामरनालिकाम्।  
तामम्लसाधिकां खादन्नपस्मारमुदस्यति॥१४॥**

**हृत्कम्योऽक्षिरुजा यस्य स्वेदो हस्तादिशीतता।  
दशमूलीजलं तस्य कल्याणाज्यञ्च योजयेत्॥१५॥**

**गोशकृद्रसदध्यम्नक्षीरमूत्रैः समैर्घृतम्।  
सिद्धं चातुर्थकोन्मादग्रहापस्मारनाशनम्॥१६॥**

**स्वल्पपञ्चगव्यं घृतम्।**

**द्वे पञ्चमूले त्रिफलारजन्यौ कुटजत्वचम्।  
सप्तपर्णमपामार्गं नीलिनीं कटुरोहिणीम्॥१७॥**

**सम्पाकं फल्गुमूलञ्च पौष्करं सदुरालभम्।  
द्विपलानि जलद्रोणे पक्त्वापादावशेषिते॥१८॥**

**भार्गी पाठा त्रिकटुकं त्रिवृता निचुलानि च।  
श्रेयसीमाढ़कीं मूर्वां दन्तीं भूनिम्बचित्रकौ॥१९॥**

**द्वे शारिवे रौहिषञ्च मूतिकं मदयन्तिकाम्।  
क्षिपेत् पिष्ट्वाक्षमात्राणि तैः प्रस्थं सर्पिषः पचेत्॥२०॥**

**गोशकृद्रसदध्यम्लक्षीरमूत्रैश्च तत्समैः।  
पञ्चगव्यमिति ख्यातं महत् तदमृतोपमम्॥२१॥**

**अपस्मारे ज्वरे कासे श्वयथावुदरेषु च।  
गुल्मार्शःपाण्डुरोगेषु कामलायां हलीमके।  
अलक्ष्मीग्रहरक्षोघ्नं चातुर्थकविनाशनम्॥२२॥**

**बृहत्पञ्चगव्यं घृतम्।**

**शणस्त्रिवृत् तथैरण्डो दशमूली शतावरी।  
रास्ना मागधिका शिग्रु क्वाथ्यं द्विपलिकं भवेत्॥२३॥**

**विदारी मधुकं भेदे द्वे काकोल्यौ सिता तथा।  
एभिः खर्जूरमृद्दीकाभीरुयुञ्जातगोक्षुरैः॥२४॥**

**चैतसस्य घृतस्याङ्गैः पक्तव्यं सर्पिरुत्तमम्।  
महाचैतससंज्ञन्तु सर्वापस्मारनाथनम्॥२५॥**

**गरोन्मादप्रतिश्यायतृतीयकचतुर्थकान्।  
पापालक्ष्म्यौजयेदेतत् सर्वग्रहनिवारणम्॥२६॥**

**कासश्वासहरञ्चैव शुक्रार्त्तवविशोधनम्।  
घृतमानः क्वाथविधिरिह चैतसवन्मतः॥२७॥**

**कल्कश्चैतसकल्कोक्तद्रव्यैः सार्द्धञ्च पादिकः।  
नित्यं युञ्जातकाप्राप्तौ तालमस्तकमिष्यते॥२८॥**

**महाचैतसं घृतम्।**

**कुष्माण्डकरसे सर्पिरष्टादशगुणे पचेत्।  
यष्ट्याह्वकल्कं तत्पानमपस्मारविनाशनम्॥२९॥**

**कुष्माण्डकघृतम्।**

**ब्रह्मीरसे वचाकुष्ठशङ्खपुष्पीभिरेव च।  
पुराणं मेध्यमुन्मादग्रहापस्मारनुद् घृतम्॥३०॥**

**ब्रह्मीघृतम्।**

**पलङ्कषावचापथ्यावृश्चिकाल्यर्कसर्षपैः।  
जटिलापूतनाकेशीलाङ्गलीहिङ्गुचोरकैः॥३१॥**

**लशुनातिरसाचित्राकुष्ठैर्विड्भिश्च पक्षिणाम्।  
मांसाशिनां यथालाभं वस्तमूत्रे चतुर्गुणे।  
सिद्धमभ्यञ्जने तैलमपस्मारविनाशनम्॥३२॥**

**पलङ्कषाद्यं तैलम्।**

**अभ्यङ्गः सार्षपं तैलं वस्तमूत्रे चतुर्गुणे।  
सिद्धं स्याद्गोशकृन्मूत्रैः स्ननोत्सादनमेव च॥३३॥**

**इति अपस्मारचिकित्सा।**

**अथ वातव्याध्यधिकारः।**

**स्वाद्वम्ललवणैः स्निग्धैराहारैर्वातरोगिणः।  
अभ्यङ्गस्नेहवस्त्याद्यैः सर्वानेवोपपादयेत्॥१॥**

**विशेषतस्तु कोष्ठस्थे वाते क्षारं पिबेन्नरः।  
आमाशयस्थे शुद्धस्य यथा दोषहरी क्रिया॥२॥**

**आमाशयगते वाते छर्दिताय यथाक्रमम्।  
देयः षड्धरणो योगः सप्तरात्रं सुखाम्बुना॥३॥**

**चित्रकेन्द्रयवाः पाठाकटुकातिविषाभयाः।  
महाव्याधिप्रशमनो योगः षड्धरणः स्मृतः॥४॥**

**पलदशमांशो धरणं योगोऽयं सौश्रुतस्ततस्तस्य।  
माषेण पञ्चगुञ्जकमानेन प्रत्यहं देयः॥५॥**

**पक्वाशयगते वाते हितं स्नेहविरेचनम्।  
वस्तयः शोधनीयाश्च प्रशाश्च लवणोत्तराः॥६॥**

**स्नुहीलवणवार्त्ताकुस्नेहान् छन्ने घटे दहेत्।  
गोमयैः स्नेहलवणं तत्परं वातनाशनम्॥७॥**

**कार्य्योवस्तिगते चापि विधिर्वस्तिविशोधनः॥८॥**

**त्वङ्मांसासृक्शिराप्राप्ते कुर्य्याच्चासृग्विमोक्षणम्।  
स्नेहोपानाहाग्निकर्मबन्धनोन्मर्दनानि च।  
स्नायुसन्ध्यस्थिसंप्राप्ते कुर्य्याद्वाते विचक्षणः॥९॥**

**स्वेदाभ्यङ्गावगाहांश्च हृद्यं चान्नं त्वगाश्रिते।  
शीताः प्रदेहो रक्तस्थे विरेको रक्तमोक्षणम्॥१०॥**

**विरेको मांसमेदःस्थे निरूहाः शमनानि च।  
बाह्याभ्यन्तरतः स्नेहैरस्थिमज्जगतं जयेत्॥११॥**

**हर्षोऽन्नपानं शुक्रस्थे बलशुक्रकरं हितम्।  
विबद्धमार्गं शक्रन्तु दृष्ट्वा दद्याद्विरेचनम्॥१२॥**

**गर्भे शुष्के तु वातेन बालानाञ्चापि शुष्यताम्।  
सितामधुककाश्मर्य्येैर्हितमुत्थापने पयः॥१३॥**

**शिरोगतेऽनिले वातशिरोरोगहरी क्रिया।  
व्यादितास्ये हनुं स्विन्नामङ्गुष्ठाभ्यां प्रपीड्यच॥१४॥**

**प्रदेशिनोभ्याञ्चोन्नम्य चिबुकोन्नामनं हितम्।  
अर्दिते नवनीतेन खादेन्माषेण्डरीं नरः॥१५॥**

**क्षीरमांसरसैर्भुक्त्वादशमूलीरसं पिबेत्।  
स्नेहाभ्यङ्गशिरोवस्तिपाननस्यपरायणः॥१६॥**

**अर्दितं स जयेत्सर्पिः पिबेदौत्तरभक्तिकम्।  
पञ्चमूलीकृतः क्वाथो दशमूलीकृतोऽथवा॥१७॥**

**रुक्षस्वेदस्तथा नस्यं मन्यास्तम्भे प्रशस्यते।  
वाताद्वाग्धमनीदुष्टौ स्नेहगण्डूषवारणम्॥१८॥**

**सहरिद्रावचाकुष्ठं पिप्पलीविश्वभेषजम्।  
अजाजी चाजमोदा च यष्टोमधुकसैन्धवम्॥१९॥**

**एतानि समभागानि श्लक्ष्णचूर्णानि कारयेत्।  
तच्चूर्णं सर्पिषालोड्य प्रत्यहं भक्षयेन्नरः॥२०॥**

**एकविंशतिरात्रेण भवेच्छ्रुतिधरो नरः।  
मेघदुन्दुभिनिर्घोषो मत्तकोकिलनिस्वनः।  
जडगद्गदमूकत्वं लेहः कल्याणको जयेत्॥२१॥**

**कल्याणकलेहः।**

**रुक्षस्त्रिकस्कन्दगतं वायुं मन्यागतं तथा।  
वमनं हन्ति नस्यञ्च कुशलेन प्रयोजितः॥२२॥**

**माषबलाशूकशिम्बीकत्तृणरास्नाश्वगन्धोरुवूकाणाम्।  
क्वाथो नस्यनिपीतो रामठलवणान्वितः कोष्णः॥२३॥**

**अपहरति पक्षवातं मन्यास्तम्भं सकर्णनादरुजम्।  
दुर्जयमर्दितवातं सप्ताहाज्जयति चावश्यम्॥२४॥**

**माषबलादिः।**

**दशमूलीबलामाषक्वाथं तैलाज्यमिश्रितम्।  
सायं भुक्त्वापिबेन्नक्तं विश्वच्यामवबाहुके॥२५॥**

**मूलं बलायास्त्वथ पारिभद्रात्  
तथात्मगुप्तास्वरसं पिबेद्वा।  
नस्यन्तु यो मांसरसेन दद्या-  
न्मासादसौ वज्रसमामबाहुः॥२६॥**

**माषात्मगुप्तकैरण्डवाट्यालकशृतं पिबेत्।  
हिङ्गुसैन्धवसंयुक्तं पक्षाघातनिवारणम्॥२७॥**

**बाहुशोषे पिबेत् सर्पिर्भुक्त्वाकल्याणकं महत्।  
हृदि प्रकुपिते वाते चांशुमत्याः पयो हितम्॥२८॥**

**हरीतकीवचारास्नासैन्धवं चाम्लवेतसम्।  
घृतमात्रासमायुक्तमपतन्त्रकनाशनम्॥२९॥**

**पलमर्द्धंपलञ्चैव रसो नस्यसुकुट्टितम्।  
हिङ्गुजीरकसिन्धूत्थैः सौवर्च्चलकटुत्रयैः॥३०॥**

**चूर्णितैर्माषकोन्मानैरवचूर्ण्य विलोडितम्।  
यथाग्नि भक्षितं प्रातरुवूक्वाथानुपानतः॥३१॥**

**दिने दिने प्रयोक्तव्यं माषमेकं निरन्तरम्।  
वातरोगं निहन्त्याशु अर्द्दितं सापतन्त्रकम्॥३२॥**

**एकाङ्गरोगिणे चैव तथा सर्वाङ्गरोगिणे।  
उरुस्तम्भे च गृध्रस्यां क्रिमिकोष्ठे विशेषतः।  
कटीपृष्ठामयं हन्यादुदरञ्च विशेषतः॥३३॥**

**स्वल्परसोनपिण्डः।**

**हन्ति प्राग्भोजनात् पीतं दध्यम्लं सवचोषणम्।  
अपतानकमन्योऽपि वातव्याधिक्रमो हितः॥३४॥**

**वातघ्नैर्दशमूल्या च नरं कुब्जमुपाचरेत्।  
स्नेहैर्मोंसरसैर्वापि प्रवृद्धं तं बिवर्जयेत्॥३५॥**

**पिप्पल्यादिरजस्तूनीप्रतितून्योः सुखाम्बुना।  
पिबेद्वा स्नेहलवणं सघृतं क्षारहिङ्गु वा॥३६॥**

**आध्माने लङ्घनं पाणितापश्च फलवर्त्तयः।  
दीपनं पाचनञ्चैव वस्तिञ्चाप्यत्र शोधनः॥३७॥**

**प्रत्याधाने तु वमनं लङ्घनं दीपनन्तथा।  
प्रत्यष्ठीलाष्ठीलिकयोरन्तर्विद्रधिगुल्मवत्॥३८॥**

**दशमूलीबलारास्नागुडूचीविश्वभेषजम्।  
पिबेदेण्डतैलेन गृध्रसीखञ्जपङ्गुषु॥३९॥**

**शेफालिकादलैः क्वाथो मृद्वग्निपरिसाधितः।  
दुर्वारं गृध्रसीरोगं पीतमात्रं समुद्धरेत्॥४०॥**

**पञ्चमूलकषायन्तु रुवूतैलं त्रिवृद्घृतम्।  
त्रिवृतैवाथवा युक्तं गृध्रसीगुल्मशूलनुत्॥४१॥**

**तैलं घृतं वार्द्रकमातुलुङ्ग्यो रसं सचुक्रं सगुड़ंपिबेद्वा।  
कट्यूरुपृष्ठत्रिकगुल्मशूलगृध्रस्युदावर्त्तहरः प्रदिष्टः॥४२॥**

**तैलमेरण्डजं वापि गोमूत्रेण पिबेन्नरः।  
मासमेकं प्रयोगोऽयं गृध्रस्युरुग्रहापहः॥४३॥**

**गोमूत्रैरण्डतैलाभ्यां कृष्णा पीता सुचूर्णिता।  
दीर्घकालोत्थितां हन्ति गृध्रसीं कफवातजाम्॥४४॥**

**अश्नाति यो नरः सिद्धामेरण्डतैलसाधिताम्।  
वार्त्ताकुं गृध्रसीखिन्नः पूर्वामाप्नोत्यसो गतिम्॥४५॥**

**पिष्ट्वैरण्डफलं क्षीरे सविश्वं वा फलं रुवोः।  
पायसो भक्षितःसिद्धो गृध्रसीकटीशूलनुत्॥४६॥**

**रास्नायास्तु बलञ्चैकं कर्षान् पञ्च च गुग्गुलोः।  
सर्पिषा वटिकां कृत्वा खादेद्वा गृध्रसीहराम्॥४७॥**

**गृध्रस्यार्तं नरं सम्यक् पाचनाद्यैर्विशोधितम्।  
ज्ञात्वा नरं प्रदीप्ताग्निं वस्तिभिः समुपाचरेत्॥४८॥**

**नादौ वस्तिविधिं कुर्यात् यावदूर्ध्वं न शुध्यति।  
स्नेहो निरर्थकस्तस्य भस्मन्येव हुतिर्यथा॥४९॥**

**गृध्रस्यार्त्तस्य जङ्घायाः स्नेहस्वेदे कृते भृशम्।  
पद्भ्यां निर्मर्दितायाश्च सूक्ष्ममार्गेण गृध्रसीम्॥५०॥**

**अवतार्य्याङ्गुलौ सम्यक् कनिष्ठायां शनैः शनैः।  
ज्ञात्वा समुन्नतं ग्रन्थिं कण्डरायां व्यवस्थितम्॥५१॥**

**तं शस्त्रेण विदार्य्याशु प्रबालाङ्कुरसन्निभम्।  
समुद्धृत्याग्निना दग्ध्वा लिम्पेद्यष्ट्याह्वचन्दनैः॥५२॥**

**विध्येच्छिरामिन्द्रवस्तेरधस्ताच्चतुरङ्गुलेः।  
यदि नोपशमं गच्छेद्दहेत्पादकनिष्ठिकाम्॥५३॥**

**तगरस्य शिफामार्द्रां पिष्ट्वा तक्रेण यः पिबेत्।  
वङ्क्षणानिलरोगार्त्तः सक्षणादेव मुच्यते।  
दशमूलीकषायेण पिबेद्वा नागराम्भसा॥ ५४॥**  

**कटिशूलेषु सर्वेषु तैलमेरण्डसम्भवम्।  
विश्वच्यां खञ्जपङ्ग्वोश्च दाहे हर्षे च पादयोः॥५५॥**

**क्रोष्टुशीर्षविकारे च विकारे वातकण्टके।  
शिरां यथोक्तां निर्विध्य चिकित्सा वातरोगनुत्॥५६।**

**गुग्गुलुं क्रोष्टुशीर्षे तु गुडूचीत्रिफलाम्भसा।  
क्षीरेणैरण्डतैलं वा पिबेद्वा वृध्ददारकम्॥५७॥**

**रक्तावसेचनं कुर्यादभीक्ष्णं वातकण्टके।  
पिबेदेरण्डतैलं वा दहेच्छुचीभिरेव वा॥५८॥**

**स्वल्ल्यां स्निग्धाम्ललवणैः खेदमर्दोपनाहनम्।  
पृथक् पलांशा त्रिफला पिप्पली चेति चूर्णितम्॥५९॥**

**दशमूलाम्बुना भाव्यं त्वगेलार्द्ध पलान्वितम्।  
दत्त्वा पलानि पञ्चैवगुग्गुलोर्वटकीकृतः॥६०॥**

**एष मांसरसाभ्यासाद्वातरोगान् विशेषतः।  
हन्ति सन्ध्यस्थिमज्जस्थान् वृक्षमिन्द्राशनिर्यथा॥६१॥**

**भाव्यद्रव्यसमं क्वाथ्यं क्वाथोऽष्टांशस्तु तेन च।  
आर्द्रं यावद्दिनं भाव्यं सप्ताहं भावनाविधिः॥६२॥**

**आदित्यपाकगुग्गुलुवटकः।**

**आहाश्वगन्धाहवुषागुडूचीशतावरीगोक्षुरवृद्धदारकम्।  
रास्नाशताह्वासशटीयमानीसनागराश्चेति सभैश्च चूर्णम्॥६३॥**

**तुल्यं भवेत् कौशिकमत्र मध्ये  
देयं तथा सर्पिरतोऽर्द्धभागम्।  
अर्द्धाक्षमात्रं त्वथ तत्प्रयोगात्  
कृत्वानुपानं सुरयाथ यूषैः॥६४॥**

**मद्येन वा कोष्णजलेन वाथ  
क्षीरेण वा मांसरसेन वापि।  
कटीग्रहे गृध्रसि बाहुपृष्ठे  
हनुग्रहे जानुनि पादयुग्मे॥६५॥**

**सन्धिस्थिते चास्थिगते च वाते  
मज्जागते स्नायुगते च कुष्ठे।  
रोगान् जयेद्वातकफानुविद्धान्  
वातेरितान् हृद्ग्रहयोनिदोषान्॥६६॥**

**भग्नास्थिविद्धेषु च खञ्जवाते  
त्रयोदशाङ्गं प्रवदन्ति तज्ज्ञाः॥६७॥**  

**त्रयोदशाङ्गगुग्गुलुः।**

**जित्वा वरकमग्रे तु वाते वातहरं हितम्।  
अन्नावृते तदुल्लेखो दीपनं पाचनं लघु॥६८॥**

**सुप्तिवाते त्वसृङ्मोक्षं कारयेद् बहुशो भिषक्।  
दिह्याच्च लवणागारधूमैस्तैलविमर्दितैः॥६९॥**

**सर्पिस्तैलवसामज्जपानाभ्यञ्जनवस्तयः।  
स्वेदाः स्निग्धानिवातञ्च स्थानं प्रावरणानि च॥७०॥**

**रसाः पयांसि भोज्यानि स्वाद्वम्ललवणानि च।  
बृंहणं यत् तु तत् सर्वं प्रशस्तं वातरोगिणाम्॥७१॥**

**पटोलपालकैर्यषो वृष्यो वातहरो लघुः।  
वाट्यालककृतो यूषः परं वातविनाशनः॥७२॥**

**बलायाःपञ्चमूलस्य दशमूलस्य वा रसे।  
अजाशीर्षाम्बुजानूपक्रव्यादपि शितैः पृथक्॥७३॥**

**साधयित्वा रसान् स्निग्धान् दध्यम्लव्योषसंस्कृतान्।  
भोजयेद्वातरोगार्त्तं तैर्व्यक्तलवणैर्नरम्॥७४॥**

**पञ्चमूलीबलासिद्धं क्षीरं वातामये हितम्।  
वाजिगन्धाबलास्तिस्रो दशमूलीमहौषधम्।  
द्वे गृध्रनख्यौ रास्ना च गणो मारुतनाशनः॥७५॥**

**कोलं कुलत्थं सुरदारुरास्ना-  
माषा उमातैलफलानि कुष्ठम्।  
वचा शताह्वे यवचूर्णमम्ल-  
मुष्णानि वातामयिनां प्रदेहः। ७६।**

**अनूपवेशवारोष्णप्रदेहो वातनाशनः।  
निरस्थिपिशितं पिष्टं स्विन्नं गुड़घृतान्वितम्॥७७॥**

**कृष्णामरिचसंयुक्तं वेशवार इति स्मृतः।  
काकोल्यादिः सवातघ्नः सर्वाम्लद्रव्यसंयुतः॥ ७८॥**

**सानूपमांसः सुस्विन्नः सर्वस्नेहसमन्वितः।  
सुखोष्णः स्पष्टलवणः साल्वनः परिकीर्त्तितः॥७७॥**

**तेनोपनाहं कुर्वीत सर्वदा वातरोगिणाम्।  
वातघ्नो भद्रदार्वादिः काकोल्यादिस्तु सौश्रुतः॥८०॥**

**मांसेनात्रौषधं तुल्यं यावताम्लेन चाम्लता।  
पट्टीस्यात् स्वेदनार्थञ्च काञ्चिकाद्यम्लमिष्यते॥८१॥**

**चतुःस्नेहोऽत्र तावान् स्यात् सुस्विन्नत्वं यतो भवेत्।  
समस्तं वर्गमर्द्धं वा यथालाभमथापि वा।  
प्रयुञ्जीतेति वचनं सर्वत्र गणकर्मणि॥८२॥**

**साल्वनस्वेदः।**

**अश्वगन्धाकषाये च कल्के क्षीरचतुर्गुणम्।  
घृतं पक्वन्तु वातघ्नं वृष्यं मांसविवर्धनम्॥ ८३॥**

**अश्वगन्धाघृतम्।**

**दशमूलस्य निर्यूहे जीवनीयैः पलोन्मितैः।  
क्षीरेण च घृतं पक्वं तर्पणं पवनार्त्तिनुत्।  
क्वाथोऽत्र त्रिगुणः सर्पिःप्रस्थः साध्यः पयःसमः॥८४॥**

**दशमूलघृतम्।**

**अजं चर्मविनिर्मुक्तं त्यक्तशृङ्गखुरादिकम्।  
पञ्चमूलीहयञ्चैव जलद्रोणे विपाचयेत्॥ ८५॥**

**तेन पादावशेषेण घृतप्रस्थं विपाचवेत्।  
जीवनीयैः सकट्याह्वैः क्षीरञ्चैव शतावरीम्॥८६॥**

**छागलाद्यमिदं नाम्ना सर्ववातविकारनुत्।  
अर्दिते कर्णशूले च वाधिर्य्ये मूकमिन्मिने॥ ८७॥**

**जड़गद्गदपङ्गूनां खञ्जे गृध्रसीकुब्जयोः।  
अपतानेऽपतन्त्रे च सर्पिरेतत् प्रशस्यते॥८८॥**

**द्रोणे द्रव्यतुलाश्रुत्या स्याच्छागदशमूलयोः।  
पृथक् तुलार्द्धं यष्ट्याह्वद्वयं देयं द्विधोक्तितः॥८९॥**

**छागलाद्यं घृतम्।**

**एलामुराशरलशैलजदारुकौन्ती-  
चण्डाशटीनलदचम्पकहेमपुष्पम्।  
स्थौणेयगन्धरसपूतिदलामृणाल-  
श्रीवासकुन्दुरुनखाम्बुवराङ्गकुष्ठम्॥९०॥**

**कालीयकं जलदकर्कटचन्दनश्रीः  
जात्याः फलं सविकसं सहकुङ्कुमञ्च।  
पृक्कातुरुष्कलघुलाभतया विनीय  
तैलं बलाक्वथनदुग्धयुतञ्च दध्ना॥९१॥**

**सार्द्धे पचेत् तु हितमेतदुदाहरन्ति  
वातामयेषु बलवर्णवपुःप्रकारि॥९२॥**

**एलादितैलम्।**

**बलानिःक्वाथकल्काभ्यां तैलपक्वं पयोऽन्वितम्।  
सर्ववातविकारघ्नमेवं शैरीयपाचितम्॥९३॥**

**बलाशैरीयतैले।**

**बलामूलकषायस्य दशमूलीकृतस्य च।  
यवकोलकुलत्थस्य क्वाथस्य पयसा तथा॥९४॥**

**अष्टावष्टौ शुभा भागास्तैलादेकस्तदेकतः।  
पचेदावाप्य मधुरं गणं सैन्धवसंयुतम्॥ ९५॥**

**तथागुरुसर्ज्जरसं सरलं देवदारु च।  
मञ्जिष्ठां चन्दनं कुष्ठमेलां कालानुशारिवाम्॥९६॥**

**मांसीशैलेयकं पत्रं तगरं शारिवां वचाम्।  
शतावरीमश्वगन्धां शतपुष्यां पुनर्नवाम्॥ ९७॥**

**तत्साधुसिद्धं सौवर्णे राजते मृण्मयेऽपि वा।  
प्रक्षिप्य कलसे सम्यक् सुनिगुप्तं निधापयेत्॥९८॥**

**बलातैलमिदं नाम्ना सर्ववातविकारनुत्।  
यथाबलमयोमात्रां सूतिकायै प्रदापयेत्॥९९॥**

**या च गर्भार्थिनी नारी क्षीणशक्तश्च यः पुमान्।  
क्षीणवाते मर्महतेऽभिहते मथितेऽथवा।  
भग्ने श्रमाभिपन्ने च सर्वथैवोपयोजयेत्॥१०॥**

**सर्वानाक्षेपकादींश्च वातव्याधीन् व्यपोहति।  
हिक्काकासमधीमन्थंगुल्मश्वासं सुदुस्तरम्॥१०१॥**

**षण्माषानुपयुज्यैतदन्त्रवृद्धिमपोहति।  
प्रत्यग्रधातुः पुरुषो भवेच्च स्थिरयौवनः॥१०२॥**

**एतद्धि राज्ञा कर्त्तव्यं राजमात्राश्च ये नराः।  
सुखिनः सुकुमाराश्च बलिनश्चापि ये नराः॥१०३॥**

**बलातैलम्।**

**विल्वाग्निमन्थश्योणाकपाटलापारिभद्रकः।  
प्रसारण्यश्वगन्धा च बृहती कण्टकारिका।१०४॥**

**बला चातिबला चैव श्वदंष्ट्रा सपुनर्नवा।  
एषां दशपलान् भागान् चतुर्दोणेऽम्भसःपचेत्॥१०५॥**

**पादशेषं परिस्राव्य तेलपात्रं प्रदापयेत्।  
शतपुष्पा देवदारु मांसी शैलेयकं वचा॥१०६॥**

**चन्दनं तगरं कुष्ठमेलापर्णीचतुष्टयम्।  
रास्ना तुरगगन्धा च सैन्धवं सपुनर्नवम्॥१०७॥**

**एषां द्विपलिकान् भागान् पेषयित्वा विनिक्षिपेत्।  
शतावरीरसञ्चैव तैलतुल्यं प्रदापयेत्॥१०८॥**

**अजं वा यदि वा गव्यं क्षीरं दत्त्वा चतुर्गुणम्।  
पाने वस्तौ तथाभ्यङ्गे भोज्ये चैव प्रशस्यते॥१०९॥**

**अश्वो वा वातसंभग्नौ गजो वा यदि वा नरः।  
पङ्गुलःपीठसर्पी च तैलेनानेन सिध्यति॥११०॥**

**अधोभागे च ये वाताः शिरोमध्यगताश्च ये।  
दन्तशूले हनुस्तम्भे मन्यास्तम्भे गलग्रहे॥१११॥**

**यस्य शुष्यति चैकाङ्गं गतिर्यस्य च विह्वला।  
क्षीणेन्द्रिया नष्टशुक्रा ज्वरक्षीणाश्च ये नराः॥११२॥**

**बधिरा लल्लजिह्वाश्च मन्दमेधस एव च।  
अल्पप्रजा च या नारी या च गर्भं न विन्दति॥११३॥**

**वातार्तौ वृषणौ येषामन्त्रवृद्धिश्च दारुणा।  
एतत् तैरावरं तेषां नाम्ना नारायणं स्मृतम्।  
तगरं नतमत्रस्यादभावे शीयलिछोपड़ः॥११४॥**

**नारायणं** **तैलम्।**

**शतावरी चांशुमती पृश्निपर्णी शटी वरा।  
एरण्डस्य च मूलानि बृहत्योःपूतिकस्य च॥११५॥**

**गवेधुकस्य मूलानि तथा सहचरस्य च।  
एषां दशपलान् भागान् जलद्रोणे विपाचयेत्॥११६॥**

**पादावशेषे पूते च गर्भं चैनं समावपेत्।  
पुनर्नवावचादारुशताह्वाचन्दनागुरु॥११७॥**

**शैलेयं तगरं कुष्ठमेलामांसी स्थिता बला।  
अश्वाह्वासैन्धवं रास्नापलार्द्धानि च पेषयेत्॥११८॥**

**गव्याजपयसः प्रस्थौ द्वौ द्वावत्र प्रदापयेत्।  
शतावरीरसप्रस्थं तैलप्रस्थं विपाचयेत्॥११९॥**

**अस्य तैलस्य सिद्धस्य श्रृणु वीर्य्यमतः परम्।  
अश्वानां वातभम्बानां कुञ्जराणां तृणान्तथा॥१२०॥**

**तैलमेतत् प्रयोक्तव्यं सर्ववातनिवारणम्।  
आयुष्मांश्च नरः पीत्वा निश्चयेन दृढ़ोभवेत्॥१२१॥**

**गर्भमश्वतरी विन्देत् किं पुनर्मानुषी तथा।  
हृच्छूलं पार्श्वशूलञ्च तथैवार्द्धावभेदकम्॥१२२॥**

**अपचीं गण्डमालाञ्च वातरक्तं हनुग्रहम्।  
कामलां पाण्डुरोगञ्च अश्वरीञ्चापि नाशयेत्॥१२३॥**

**तैलमेतद् भगवता विष्णुना परिकीर्त्तितम्।  
नारायणमिति ख्यातं वातान्तकरणं परम्॥१२४॥**

**महानारायणं** **तैलम्।**

**शतं पक्त्वाश्वगन्धाया बलद्रोणेंऽशशेषितम्।  
विस्राव्य विपचेत् तैलं क्षीरं दत्त्वा चतुर्गुणम्॥१२५॥**

**कल्कैर्मृणालशालूकविसकिञ्जल्कमालती।  
पुष्पैर्ह्रीवेरमधुकशारिबापद्मकेशरैः॥१२६॥**

**मेदापुनर्नवाद्राक्षामञ्जिष्ठाबृहतीद्वयैः।  
एलैलवालुत्रिफलामुस्तचन्दनपद्मकैः॥१२७॥**

**पक्वं रक्ताश्रयं वातं रक्तपित्तमसृग्दरम्।  
हन्यात् पुष्टिबलं कुर्यात् कृशानां मांसवर्धनम्॥१२८॥**

**रेतोयोनिविकारघ्नं घ्राणशोषापकर्षणम्।  
षण्डानपि वृषान् कुर्यात् पानाभ्यङ्गानुवासनैः॥१२९॥**

**अश्वगन्धातैलम्।**

**मूलकस्वरसं तैलं क्षीरदध्यम्लकाञ्जिकम्।  
तुल्यं विपाचयेत् कल्कैर्बलाचित्रकसैन्धवैः॥१३०॥**

**पिप्पल्यातिविषारस्नाचविकागुरुचित्रकैः।  
भल्लातकवचाकुष्ठश्वदंष्ट्राविश्वभेषजैः॥१३१॥**

**पुष्कराह्वशटीविल्वशताह्वानतदारुभिः।  
तत्सिद्धं पीतमत्युग्रान् हन्ति वातात्मकान् गदान्॥१३२॥**

**मूलकाद्यं** **तैलम्।**

**रसोनकल्कस्वरसेन पक्वं  
तैलं पिबेद्यस्त्वनिलामयार्त्तः।  
तस्याशु नश्यन्ति हि वातरोगा  
ग्रन्था विशाला इव दुर्गृहीताः॥१३३॥**

**रसोनतैलम्।**

**केतकीनागबलातिबलानां यद्बहुलेन रसेन विपक्वम्।  
तैलमनल्पतुषोदकसिद्धं मारुतमस्थिगतं विनिहन्ति॥१३४॥**

**अनल्पवचनात् तत्र तुल्ये क्वाथतुषोदके।  
अकल्कोऽपि भवेत् स्नेहो यः साध्यः केवले द्रवे॥१३५॥**

**केतक्याद्यं तैलम्।**

**द्वे पले सैन्धवात् पञ्च शुण्ठ्या ग्रन्थिकचित्रकात्।  
द्वे द्वे भल्लातकास्थीनि विंशतिर्द्वेतथाढके॥१३६॥**

**आरणालात्पचेत्प्रस्थं तैलमेतैरपत्यदम्।  
गृध्रस्युरुग्रहार्शोऽर्त्तिृसर्ववातविकारनुत्॥१३७॥**

**सैन्धवाद्यं तैलम्।**

**तैलं सङ्कुचितेऽभ्यङ्गोमाषसैन्धवसाधितम्।  
बाहुशीर्षगते नस्यं पानञ्चौत्तरभक्तिकम्।  
क्वाथोऽत्र माषनिष्पाद्यः सैन्धवं कल्कमेव च॥१३८॥**

**स्वल्पमाषतैलम्।**

**माषात्मगुप्तातिविषोरुवूकरास्नाशताह्वालवणैः सुपिष्टैः।  
चतुर्गुणे माषबलाकषाये तैलं कृतं हन्ति च पक्षवातम्॥१३९॥**

**माषतैलम्।**

**माषप्रस्थं समावाप्य पचेत् सम्यक् जलाढ़के।  
पादशेषे रसे तस्मिन् क्षीरं दद्याच्चतुर्गुणम्॥१४०॥**

**प्रस्थञ्च तिलतैलस्य कल्कं दत्त्वाक्षसम्मितम्।  
जीवनीयानि यान्यष्टौ शतपुष्पां ससैन्धवाम्॥१४१॥**

**रास्नात्मगुप्तामधुकं बलाव्योषं त्रिकण्टकम्।  
पक्षाघातार्दिते वाते कर्णशूले सुदारुणे॥१४२॥**

**मन्दश्रुतौ चाश्रवणे तिमिरे च त्रिदोषजे।  
हस्तकम्पे शिरःकम्पे विश्वच्यामवबाहुके॥१४३॥**

**शस्तं कलायखञ्जे च पानाभ्यञ्जनवस्तिभिः।  
माषतैलमिदं श्रेष्ठमूर्द्धजत्रुगदापहम्॥१४४॥**

**माषतैलम्।**

**माषातसीयवकुरुण्टककण्टकारी-  
गोकण्टकटुण्टुकजटाकपिकच्छुतोयैः।  
कार्पासकास्थिशणबीजकुलत्थकोल-  
क्वाथेन वस्तपिशितस्य रसेन चापि॥१४५॥**

**शुण्ठ्या समागधिकया शतपुष्पयाया च  
सैरण्डमूलसपुनर्नवया सरण्या।  
रास्नाबलामृतलताकटुकैर्विपाक्वं  
माषाख्यमेतदवबाहुहरञ्च तैलम्॥१४६॥**

**अर्द्धाङ्गाशोषमपतानकमाढ्यवात-  
माक्षेपकं सभुजकम्पशिरःप्रकम्पम्।  
नस्येन वस्तिविधिना परिषेचनेन  
हन्यात् कटीजघनजानुरुजश्च सर्वाः॥१४७॥**

**माषतैलम्।**

**माषक्वाथे बलाक्वाथे रास्नाया दशमूलजे।  
यवकोलकुलत्थानां छागमांसभवे पृथक्॥१४८॥**

**प्रस्थे तैलस्य च प्रस्थं क्षीरं दत्त्वा चतुर्गुणम्।  
रास्नात्मगुप्तासिन्धूत्थशताह्वैरण्डमुस्तकैः॥१४९॥**

**जीवनीयैर्बलाव्योषैः पचेदक्षसमैर्भिषक्।  
हस्तकम्पे शिरःकम्पे बाहुशोषेऽवबाहुके॥१५०॥**

**वाधिर्य्ये कर्णशूले च कर्णनादे च दारुणे।  
विश्वच्यामर्दिते कुब्जे गृध्रस्यामपतानके॥१५१॥.**

**वस्त्यभ्यञ्जनपानेषु नावने च प्रयोजयेत्।  
माषतैलमिदं श्रेष्ठमूर्द्धजत्रुगदापहम्।  
क्वाथप्रस्थाः षडेवात्र विभक्त्यन्तेन न कीर्त्तिताः॥१५२॥**

**बृहन्माषतैलम्।**

**माषस्यार्द्धाढ़कं दत्त्वा तुलार्द्धं दशमूलतः।  
पलानि छागमांसस्य त्रिंशद्द्रोणेऽम्भसः पचेत॥१५३॥**

**पूतशीते कषाये च चतुर्थांशावतारिते।  
प्रस्थञ्चतिलतैलस्य पयो दद्याच्चतुर्गणम्॥१५४॥**

**आत्मगुप्तोरुवूकश्च शताह्वा लवणत्रयम्।  
जीवनीयानि मञ्जिष्ठा चव्यचित्रककट्फलम्॥१५५॥**

**सव्योषं पिप्पलीमूलं रास्नामधुकसैन्धवम्।  
देवदार्वमृता कुष्ठं वाजिगन्धा वचा शटी॥१५६॥**

**एतैरक्षसमैः कल्कैः साधयेन्मृदुनाग्निना।  
पक्षाघातार्द्दिते वाते वाधिर्य्येहनुसंग्रहे॥१५७॥**

**कर्णनादे शिरःशूले तिमिरे च त्रिदोषजे।  
पाणिपादशिरोग्रीवाभ्रमणे मन्दचंक्रमे॥१५८॥**

**कलायस्वञ्जपाङ्गुल्ये गृध्रस्यामवबाहुके।  
पाने वस्तौ तथाभ्यङ्गेनस्ये कर्णाक्षिपूरणे।  
तैलमेतत् प्रशंसन्ति सर्ववातरुजापहम्॥१५९॥**

**महामाषतैलम्।**

**द्विपञ्चमूलींनिःक्वाथ्य तैलात् षोड़शभिर्गुणैः।  
माषाढकं साधयित्वा तन्निर्यूहं चतुर्गुणम्॥१६०॥**

**ग्राहयित्वा तु विपचेत् तैलप्रस्थं पयःसमम्।  
कल्कार्थञ्च समावाप्य भिषग् द्रव्याणि बुद्धिमान्॥१६१॥**

**अश्वगन्धां शटीं दारुबला रास्नां प्रसारणीम्।  
कुष्ठं परूषकं भार्गी द्वे विदार्य्यौपुनर्नवाम्॥१६२॥**

**मातुलुङ्गफलाजाज्यौ रामठं शतपुष्पिकाम्।  
शतावरीगोक्षुरकं पिप्पलीमूलचित्रकम्॥१६३॥**

**जीवनीयगणं सर्वं संहृत्यैवससैन्धवम्।  
तत् साधुसिद्धं विज्ञाय माषतैलमिदं महत्॥१६४॥**

**वस्त्यभ्यञ्जनपानेषु नावने च प्रयोजयेत्।  
पक्षाघाते हनुस्तम्भे अर्दिते सापतन्त्रके॥१६५॥**

**अवबाहुकविश्वच्योः खञ्जपङ्गुलयोरपि।  
हनुमन्याग्रहे चैवमधिमन्थे च वातिके॥१६६॥**

**शुक्रक्षये कर्णनादे कर्णशूले च दारुणे।  
कलायखञ्जनशमने भैषज्यमिदमादिशेत्॥१६७॥**

**दशमूलाढ़कं द्रोणे निःक्वाथ्य पादिकोभवेत्।  
क्वाथश्चतुर्गुणस्तैलान्माषक्वाथेऽप्ययं विधिः॥१६८॥**

**महामाषतैलम्।**

**ग्राम्यानूपौदकानान्तु भिन्नास्थीनि पचेत् जले।  
तं स्नेहं दशमूलस्य कषायेण पुनः पचेत्॥१६९॥**

**जीवकर्षभकास्फोताविदारीकपिकच्छुभिः।  
वातघ्नैर्जीवनीयैश्च कलकैर्द्विक्षीरभागिकम्॥१७०॥**

**तत् सिद्धं नावनाभ्यङ्गात् तथा पानानुवासनात्।  
शिरःपार्श्वास्थिकोष्ठस्थं प्रणुदत्याशु मारुतम्॥१७१॥**

**ये स्युः प्रक्षीणमज्जानः क्षीणशुक्रौजसश्च ये।  
बलपुष्टिकरन्तेषामेतत्स्यादमृतोपमम्॥१७२॥**

**मजस्नेहः।**

**प्रस्थः स्यात्रिफलायास्तु कुलत्थकुडद्वयम्।  
कृष्णगन्धात्वगाढ़क्योः पृथक् पञ्चपलम्भवेत्॥१७३॥**

**रास्नाचित्रकयोर्द्वेद्वे दशमूलं पलोन्मितम्।  
जलद्रोणे पचेत् पादशेषं प्रस्थोन्मितं पृथक्॥१७४॥**

**सुरारणालदध्यम्लसौवीरकतुषोदकम्।  
कोलदाड़िमवृक्षाम्लरस तैलं घृतं वसाम्॥१७५॥**

**मज्जानञ्च पयश्चैव जीवनीयपलानि षट्।  
कल्कं दत्त्वा महास्नेहं सम्यगेनं विपाचयेत्॥१७६॥**

**शिरामज्जास्थिगे वाते सर्वाङ्गैकाङ्गरोगिषु।  
वेपनाक्षेपशूलेषु तमभ्यङ्गं प्रदापयेत्॥१७७॥**

**चतुःस्नेहः।**

**प्रसारणीशतं क्षुण्णं पचेत् तोयार्मणे शुभे।  
पादशिष्टे समं तैलं दधि दद्यात् सकाञ्जिकम्॥१७८॥**

**द्विगुणञ्च पयो दत्त्वा कल्कान् द्विपलिकांस्तथा।  
चित्रकं पिप्पलीमूलं मधुकं सैन्धवं वचाम्॥१७९॥**

**शतपुष्पां देवदारुरास्नां वारणपिप्पलीम्।  
प्रसारण्याश्च मूलानि मांसीभल्लातकानि च॥१८०॥**

**पचेन्मृद्वग्निना तैलं वातश्लेष्माभामयान् जयेत्।  
अशितिं नरनारीस्थान् वातरोगानपोहति॥१८१॥**

**कुञ्जं स्तिमितपङ्गुत्वं गृध्ररसीखुडुकार्दितम्।  
हनुपृष्ठशिरोग्रीवास्तम्भं वापि नियच्छति॥१८२॥**

**कुञ्जप्रसारणीतैलम्।**

**प्रसारण्यास्तुलामश्वगन्धाया दशमूलतः।  
तुलां तुलां पृथग्वारि द्रोणे पादांशशेषिते॥१८३॥**

**तैलाढ़कं चतुःक्षीरं दधितुल्यं द्विकाञ्जिकम्।  
द्विपलैर्ग्रन्थिकक्षारप्रसारण्यक्षसैन्धवैः॥१८४॥**

**समञ्जिष्ठाग्नियष्ट्याह्वैःपलिकैर्जीवनीयकैः।  
शुण्ठ्याः पञ्च पलं दत्त्वा त्रिंशत् भल्लातकानि च॥१८५॥**

**पचेद् वस्त्यादिना वातं हन्ति सन्धिशिरास्थितम्  
पुंस्त्वोत्साहस्मृतिप्रज्ञाबलवर्णाग्निवृद्धये।  
प्रसारणीयं त्रिशती अक्षं सौवर्च्चलं त्विह॥१८६॥**

**त्रिंशतीप्रसारणीतैलम्।**

**समूलपत्रामुत्याच्य शरत्काले प्रसारणीम्।  
शतं ग्राह्यं सहचराच्छतावर्य्याः शतन्तथा॥१८७॥**

**बलात्मगुप्ताश्वगन्धाकेतकीनां शतं शतम्।  
पचेच्चतुर्गुणे तोये द्रवैस्तैलाढ़कं भिषक्॥१८८॥**

**मस्तुमांसरसं चुक्रं पयश्चाढ़कमाढ़कम्।  
दध्याढ़कसमायुक्तं पाचयेन्मृदुनाग्निना॥१८९॥**

**द्रव्याणान्तु प्रदातव्या मात्रा चार्द्धापलांशिका।  
तगरं मदनं कुष्ठं केशरं मुस्तकं त्वचम्॥१९०॥**

**रास्ना सैन्धवपिप्पल्यौ मांसी मञ्जिष्ठयष्टिका।  
तथा मेदा महामेदा जीवकषभकौपुनः।  
शतपुष्पा व्याघ्रनखं शुण्ठी देवाह्वमेव च॥१९१॥**

**काकोलीक्षीरकाकोलीवचाभल्लातकन्तथा।  
पेषयित्वा समानेतान् साधनीया प्रसारणी॥१९२॥**

**नातिपक्वं न हीनञ्च सिद्धं पूतं निधापयेत्।  
यत्र यत्र प्रदातव्या तन्मे निगदतः शृणु॥१९३॥**

**कुब्जानामथ पङ्गूनां वामनानां तथैव च।  
यस्य शुष्यति चैवाङ्गंये च भग्नास्थिसन्धयः॥१९४॥**

**वातशोणितदुष्टानां वातोपहतचेतसाम्।  
स्त्रीषु प्रक्षीणशुक्राणां वाजीकरणमुत्तमम्॥१९५॥**

**वस्तौपाने तथाभ्यङ्गेनस्ये चैव प्रदापयेत्।  
प्रयुक्तं शमयत्याशु वातजान् विविधान् गदान्॥१९६॥**

**सप्तशतिकाप्रसारणी।**

**शाखामूलदलैः प्रसारणीतुलास्तिस्रः कुरुल्टात् तुले  
छिन्नायाश्च तुले तुले रुवुकतो रास्नाशिरीषात् तुला।  
देवाह्वाच्च सकेतकाद्घटशते निःक्वाथ्य कुम्मांशिके  
तोये तैलघटं तुषाम्बुकलसौ दत्त्वाढ़कं मस्तुनः॥१९७॥**

**शुक्ताच्छामरसादथेक्षुरसतः क्षीराच्च दत्त्वाढ़कं  
पृक्काकर्क्कटजीवकाद्यविकसाकाकोलिकाकच्छुरा।  
सूक्ष्मैलाघनसारकुन्दसरलाकाश्मीरमांसीनखः  
कालीयोत्पलपद्मकाह्वयनिशाकक्कोलकग्रन्थिकैः॥१९८॥**

**चाम्पेयाभयचोचपूगकटुकाजातीफलाभीरुभिः  
श्रीवासामरदारुचन्दनवचाशैलेयसिन्धूद्भवैः।  
तैलाभ्योदकटन्भराङ्घ्रिनलिकावृश्चीरकच्चोरकैः  
कस्तूरीदशमूलकेतकनतध्यामाश्वगन्धाम्बुभिः॥१९९॥**

**कौन्तीतार्क्षजशल्लकीफललघुश्यामाशताह्वामयैः  
भल्लातत्रिफलाजकेशरमहाश्यामालवङ्गान्वितैः।  
सव्योषैस्त्रिफलैर्महीयसि पचेन्मन्देन पात्रेऽग्निना  
पानाभ्यञ्जनवस्तिनस्यविधिना तत् मारुतं नाशयेत्॥२००॥**

**सर्वाङ्गार्द्धगतं तथावयवगं सन्ध्यस्थिमज्जान्वितम्  
श्लेष्मोत्थानथ पैत्तिकांश्च शमयेन्ननाविधानामयान्।  
धातून् बृंहयति स्थिरञ्च कुरुते पुंसां नवं-यौवनं  
वृद्धस्यापि बलं करोति सुमहद् बन्ध्यासु गर्भप्रदम्॥२०१॥**

**पीत्वा तैलमिदं जरत्यपि सुतं सूतेऽमुना भूरुहाः  
सिक्ताः शोषमुपागताश्च फलिनः स्निग्धा भवन्ति स्थिराः।  
भग्नाङ्गाः सुदृढ़ाभवन्ति मनुजा गावो हयाः कुञ्चराः॥२०२॥**

**एकादशशतिकं प्रसारणीतलम्।**

**समूलदलशाखायाः प्रसारण्याः शतत्रयम्।  
शतमेकं शतावर्य्याअश्वगन्धाशतन्तथा॥२०३॥**

**केतकीनां शतञ्चैकं दशमूलाच्छतं शतम्।  
शतं वाट्यालकस्यापि शतं सहचरस्य च॥२०४॥**

**जलद्रोणशतं दत्त्वा शतभागावशेषितम्।  
ततस्तेन कषायेण कषायद्विगुणेन च॥२०५॥**

**सुव्यक्तेनारणालेन दधिमण्हाढ़केन च।  
क्षीरशुक्तेक्षुनिर्य्यासच्छागमांसरसाढ़कैः॥२०६॥**

**तैलात् द्रोणं समायुक्तं दृढ़े पात्रे निधापयेत्।  
द्रव्यापि यानि पेष्याणि तानि वक्ष्याम्यतः परम्॥२०७॥**

**भल्लातकं नतं शुण्ठीपिप्पलीचित्रकं शटी।  
वचापृक्काप्रसारण्याः पिप्पल्या मूलमेव च॥२०८॥**

**देवदारुशताह्वौच सूक्ष्मैलात्वचबालकम्।  
कुङ्कुमं मदमञ्जिष्ठातुरुष्कं नस्विकांगुरु॥२०९॥**

**कर्पूरकुन्दुरुनिशालवङ्गध्यामचन्दनम्।  
कक्कोलनलिकामुस्तं कालीयोत्पलपत्रकम्॥२१०॥**

**शटीहरेणुशैलेयश्रीवासञ्च सकेतकम्।  
त्रिफलाकच्छराभीरुशरलापद्मकेशरम्॥१११॥**

**प्रियङ्गूशीरनलदं जीवकाद्यं पुनर्नवा।  
दशमूल्यश्वगन्धे च नानपुष्पं रसाञ्जनम्॥११२॥**

**कटुकाजातिपूगानां फलानि शल्मकीरसम्।  
भागान् त्रिपलिकान् दत्त्वा शनैर्मृद्वग्निना पचेत्॥११३॥**

**विस्तीर्णे सुदृढ़े पात्रे पाक्यैषा तु प्रसारणी।  
प्रयोगः षड्विधश्चात्र रोगार्त्तानां विधीयते॥२१४॥**

**अभ्यङ्गात्त्वग्गतं हन्ति पानात् कोष्ठगतं तथा।  
भोजनात् सूक्ष्मनाड़ीस्थान् नस्यादूर्द्धगतन्तथा॥२१५॥**

**पक्वाशयगते वस्तिर्निरूहः सार्वकायिके।  
एतद्धि वड़वाश्वानां किशोराणां यथामृतम्॥२१६॥**

**एतदेव मनुष्याणां कुञ्चराणां गवामपि।  
अनेनैव च तैलेन शुष्यमाणामहाद्रुमाः॥२१७॥**

**सिक्ताः पुनः प्ररोहन्ति भवन्ति फलशाखिनः।  
वृद्धोऽप्यनेन तैलेन पुनश्च तरुणायते॥२१८॥**

**न प्रसूते च या नारी सापि पीत्वा प्रसूयते।  
अग्रजः पुरुषो यस्तु सोऽपि पीत्वा लभेत् सुतम्॥२१९॥**

**अशीतिं वातजान् रोगान् पैत्तिकान् श्लैष्मिकानपि।  
सन्निपातसमुत्थांश्च नाशयेत् क्षिप्रमेव तु॥२२०॥**

**एतेनान्धकदृष्टीनां कृतं पुंसवनं महत्।  
कृत्वा विष्णोर्बलिञ्चापि तलमेतत्प्रयोजयेत्॥२२१॥**

**क्वाथे तुलार्द्धं रास्नायाः किलिमस्य च दीयते।  
भल्लातकासहत्वे तु तत्स्थाने रक्तचन्दनम्॥२२२॥**

**त्वक्पत्रं पत्रमधुरीकुष्ठचम्पकगैरिकाः।  
ग्रन्थिकोषौ मरुवकमधिकत्वेन दीयते॥२२३॥**

**कर्पूरमददानञ्च शुक्तैर्गन्धोदकक्रिया।  
द्रव्यशुद्धिः पाकविधिर्भाविप्रसारणीसमः॥२२४॥**

**अष्टादशशतिकप्रसारणीतैलम्।**

**शतत्रयं प्रसारण्या द्वे चपीतसहाचरात्।  
अश्वगन्धैरण्डबला वरी रास्ना पुनर्नवा॥२२५॥**

**केतकी दशमूलञ्च पृथक् त्वक् पारिभद्रकः।  
प्रत्येक्रमेषान्तु तुलातुलार्द्धंकिलिमात् तथा॥२२६॥**

**तुलार्द्धंस्याच्छिरीषाच्चलाक्षायाः पञ्चविंशतिः॥२२७॥**

**पलानि लोध्राच्च तथा सर्वमेकत्र साधयेत्।  
जलपञ्चाढ़कशते सपादे तत्र शेषयेत्॥२२८॥**

**द्रोणद्वयं काञ्जिकञ्च षड्विंशत्याढ़कोन्मितम्।  
क्षीरदध्नोः पृथक् प्रस्थान् दशमन्त्वाढ़कन्तथा॥२२९॥**

**इक्षुरसाढ़कौ चैव छागमांसतुलात्रये।  
जलपञ्चचत्वारिंशत् प्रस्थान् पक्वे तु शोषयेत्॥२३०॥**

**सप्तदशरसप्रस्थान् मञ्जिष्ठाक्वाथ एव च।  
कुड़वोनाढ़कोन्मानद्रवैरेतैस्तु साधयेत्॥२३१॥**

**सुशुद्धतिलतैलस्य द्रोणं प्रस्थेन संयुतम्।  
काञ्जिकं मानतो द्रोणं शुक्तेनात्र विधीयते॥२३२॥**

**आद्य एभिर्द्रवैः पाकः कल्को भल्लातकं कणा।  
नागरं मरिचञ्चैव प्रत्येकं षट्पलोन्मितम्॥२३३॥**

**भल्लातकासहस्वे तु रक्तचन्दनमुच्यते।  
पथ्याक्षधात्री सरलं शताह्वाकर्कटौ वचा॥२३४॥**

**चोरपुष्पीशटीमुस्तं द्वयं पद्मञ्च सोत्पलम्।  
पिप्पलीमूलमञ्जिष्ठा साश्वगन्धा पुनर्नवा॥२३५॥**

**दशमूलं समुदितं चक्रमर्दो रसाञ्जनम्।  
गन्धतृणं हरिद्रा च जीवनोयो गणस्तथा।  
एषां त्रिपलिकैर्भागैराद्यः पाको विधीयते॥२३६॥**

**देवपुष्पीवोलपत्रं शल्लकीरसशैलजे।  
प्रियङ्गूशीरमधुरीमांसोदारुबलाचलम्॥२३७॥**

**श्रीवासोनलिकाखोटिः सूक्ष्मैलाकुन्दुरुर्मुरा।  
नखीत्रयञ्च त्वक्पत्रीपमरापूतिचम्पकम्॥२३८॥**

**मदनं रेणकापृक्कामरुवञ्च पलत्रयम्।  
प्रत्येकं गन्धतोयेन द्वितीयः पाक इच्चते॥२३९॥**

**मन्धोदकन्तु त्वक्पत्रीपत्रकोशोरमुस्तकम्।  
प्रत्येकं सबलामूलं पलानि पञ्चविंशतिः॥२४०॥**

**कुष्ठार्द्धभागोऽत्र जलप्रस्थास्तु पचविंशतिः।  
अर्द्धावशिष्टाः कर्तव्याः पाके गन्धाम्बु कर्मणि॥२४१॥**

**गन्धाम्बु चन्दनाम्बुभ्यां तृतीयः पाक इष्यते॥२४२॥**

**कल्कोऽत्र केशरं कुष्ठं त्वक्कालीयककुङ्कुमम्।  
भद्रश्रियं ग्रन्थिपर्णं लताकस्तूरिका तथा॥२४३॥**

**लवङ्गागुरुकक्कोलजातीकोषफलानि च।  
एलालवङ्गच्छल्वी च प्रत्येकं त्रिपलोन्मितम्॥२४४॥**

**कस्तूरीषट्पलाचन्द्रात्पलं सार्द्धञ्च गृह्यते।  
वेधार्थञ्च पुनचन्द्रमदौ देयौ तथोन्मितौ॥२४५॥**

**महाप्रसारणी सेयं राजभोग्या प्रकीर्त्तिता।  
गुणान् प्रसारणीनान्तु वहत्येषा बलोत्तमात्॥२४६॥**

**अत्र शुक्तिविधिर्मण्डःप्रस्थः पञ्चाढ़कोन्मितम्।  
काञ्जिकं कुड़वं दध्नो गुड़प्रस्थोऽम्लमूलकात्॥२४७॥**

**पलान्यष्टौ शोधितार्द्रात् पलषोड़शकन्तवा।  
कणाजीरकसिन्धूत्थहरिद्रामरिचं पृथक्॥२४८॥**

**द्विपलं भाविते भाण्डे धृतेनाष्टदिनस्थितम्।  
सिद्धं भवति तच्छुक्तं यदावतार्य्य गृह्यते॥२४९॥**

**तदा देयं चतुर्जातं पृथक् कर्षत्रयोन्मितम्।  
पञ्चपल्लवतोयेन गन्धानां क्षालनन्तथा॥२५०॥**

**शोधनञ्चापि संस्कारो विशेषश्चात्र वक्ष्यते।  
आम्रजम्बूकपित्थानां वीजपूरकविल्वयोः॥२५१॥**

**गन्धकर्मणि सर्वत्र पत्राणि पञ्चपल्लवम्।  
चण्डीगोमयतोयेन यदि वा तिन्तिड़ीजलैः॥२५२॥**

**नखं संक्वाथयेदेभिरलाभे मृण्मयेन तु।  
पुनरुद्धृत्य प्रक्षाल्य भर्जयित्वा निषेचयेत्।  
गुड़पथ्याम्बु ना ह्येवं शुध्यते नात्र संशयः॥२५३॥**

**इति नखशुद्धिः।**

**गोमूत्रे चालम्बुषके पक्त्वापञ्चदलोदके।  
पुनः सुरभितोयेन बाष्पस्वेदेन स्वेदयेत्॥२५४॥**

**गन्धोग्रा शुध्यते ह्येवं रजनी च विशेषतः।  
मुस्तकन्तु मनाक् क्षुणं काञ्जिके त्रिदिनोषितम्॥२५५॥**

**पञ्चपल्लवपानीयस्विन्नमातपशोषितम्।  
गुड़ाम्बुना सिच्यमानं भर्जयेच्चूर्णयेत् ततः॥२५६॥**

**आजशौभाञ्जनजलैर्भावयेच्चेति शुध्यति।  
काञ्जिके क्वथितं शैलं भृष्टापथ्यागुड़ाम्बुना॥२५७॥**

**सिञ्चेदेवं पुनः पुष्पैर्विविधैरधिवासयेत्।  
यथालाभमपामार्गस्नुह्यादिक्षारलेपितम्॥२५८॥**

**बाष्पस्वेदेन संस्वेद्य पूतिं निर्लोमतां नयेत्।  
दोलापक्वं पचेत्पश्चात्पञ्चपल्लववारिणि॥२५९॥**

**खलः साधुमिवोत्पिड्यततो निःस्नेहतां नयेत्।  
आजशोभाञ्जनजलैर्भावयेच्च पुनः पुनः॥२६०॥**

**शिग्रु मूले च केतक्याः पुष्पपत्रपुटे च तम्।  
पञ्चेदेवं विशुद्धः सन् मृगनाभिसमो भवेत्॥२६१॥**

**तुरुष्कं मधुना भाव्यं काश्मीरञ्चापि सर्पिषा।  
रुधिरेणायसं प्राज्ञैर्गोमूत्रैर्ग्रन्थिपर्णकम्॥२६२॥**

**मधूदकेन मधुरीं पत्रकं तण्डुलाम्बुना।  
ईषत्क्षारानुगन्धा तु दग्धा याति न भस्मताम्॥२६३॥**

**पीता केतकगन्धा च लघुस्निग्धा मृगोत्तमा।  
पक्वात् कर्पूरतः प्राहुरपक्वं मुणवत्तरम्॥२६४॥**

**तत्रापि स्याद्यदक्षुद्रं स्फटिकामं तदुत्तमम्।  
पक्वञ्च सदलं स्निग्धं हरितद्युति चोत्तमम्॥२६५॥**

**भङ्गे मनागपि न चेन्निपतन्ति ततः कणाः।  
मृगश्रृङ्गोपमं कुष्ठं चन्दनं रक्तपीतकम्॥२६६॥**

**काचतुण्डाकृतिः स्निग्धो गुरुश्चैवोत्तमो गुरुः।  
स्निग्धाल्पकेशरन्त्वस्रं शालिजो वृत्तमांसलः॥२६७॥**

**मुरा पीता वरा प्रोक्ता मांसी पिङ्गजटाकृतिः।  
रेणुका मुद्गसंस्थाना शस्तमानूपजं घनम्॥२६८॥**

**जातीफलं सशब्दञ्च स्निग्धं गुरु च शस्यते।  
एला सूक्ष्मफला श्रेष्ठा प्रियङ्गुःश्यामपाण्डरा॥२६९॥**

**नखमश्वखुरं हस्तिकर्णञ्चैवात्र शस्यते।  
एतेषामपरेवाञ्च नवता प्रबलो गुणः॥२७०॥**

**महाराजप्रसारणीतैलम्।**

**जिङ्गीचोरकदेवदारुसरलं व्याघ्रीवचाचेलक  
त्वक्पत्रैः सह गन्धकपत्रकशटीपथ्याक्षधात्रीघनैः।  
एतैः शोधितसंस्कृतैः पलयुगेत्याख्यातया संख्यया  
तैलप्रस्थमवस्थितैः स्थिरमिति कल्कैः पचेद्गान्धिकम्॥२७१॥**

**मांसीमुरादमनचम्पकसुन्दरीत्वक्  
ग्रन्थ्यम्बुरुङ्मरुवकैर्द्विपलैः सपृक्कैः।  
श्रीवासकुन्दुरुनखीनलिकामिषीणां  
प्रत्येकतः पलमुपाय्य पुनः पचेत् तु॥२७२॥**

**एलालवङ्गचलचन्दनजातिपूतिः  
कक्कोलकागुरुलताघुसृणैः पलार्द्धैः।  
कस्तूरिकाक्षसहितामलदीप्तियुक्तैः  
पक्वा तु मन्दशिखिनैव महासुगन्धम्॥२७३॥**

**पञ्चद्विकेन चार्द्धेन मदात् कर्पूरमिष्यते।  
कर्पूरमदयोरर्द्धं पत्रकल्कादिहेष्यते।२७४॥**

**पक्वपूतेऽप्युष्णा एव सम्यक् पेषणवर्त्तितम्।  
दीयते गन्धवृद्ध्यर्थं पत्रकल्कं तदुच्यते॥२७५॥**

**प्रागुक्तौ शुद्धसंस्कारौ गन्धानामिह तैः पुनः।  
द्विगुणैर्लक्ष्मीविलासः स्यादयं तैलसत्तमः॥२७६॥**

**पञ्चपत्राम्बुना चाद्यो द्वितीयो गन्धवारिणा।  
तृतीयोऽपि च तेनैव पाको वा धूपिताम्बुना॥२७७॥**

**महासुगन्धितैललक्ष्मीविलासतैले।**

**इति वातव्याधिचिकित्सा।**

**अथ वातरक्ताधिकारः।**

**वाह्यं लेपाभ्यङ्गसेको पानाहैर्वातशोणितम्।  
विरेकस्थापनस्नेहपानैर्गम्भीरमाचरेत्॥१॥**

**द्वयोर्मुञ्चेदसृक् शृङ्गसूच्यलावूजलौकसा।  
देहाद् देशं व्रजेत् स्राव्यं शिराभिः पुच्छनेन वा।  
अङ्गग्लानौ च न स्राव्यं रुक्षे वातोत्तरे च यत्॥२॥**

**अमृतनागरधन्याककर्षत्रयेण पाचनं सिद्धम्।  
जयति सरक्तं वातं सामं कुष्ठान्यशेषाणि॥३॥**

**वत्सादन्युद्भवः क्वाथः पीतो गुग्गुलुसंयुतः।  
समीरणसमायुक्तं शोणितं संप्रसाधयेत्॥४॥**

**वासागुडूचीचतुरङ्गुलानामेरण्डतैलेन पिबेत् कषायम्।  
क्रमेण सर्वाङ्गजमप्यशेषं जयेदसृक् वातभवं विकारम्॥५॥**

**लीढ्वा मुण्डितिकाचूर्णं मधुसर्पिःसमान्वितम्।  
छिन्नाक्वायं पिबन् हन्ति वातरक्तं सुदुस्तरम्॥६॥**

**तिस्रोऽथवा पञ्च गुडेन पथ्या  
जग्ध्वा पिवेच्छिन्नरुहाकषायम्।  
तद्वातरक्तं शमयत्युदीर्ण  
माजानुसंभिन्नमपि ह्यवश्यम्॥७॥**

**घृतेन वातं सगुड़ा विबद्धं पित्तं सिताढ्या मधुना कपञ्च।  
वातासृगुग्रं रुवुतैलमिश्रा शुण्ठ्यामवातं शमयेदं गुडूची॥८॥**

**गुडुच्याः स्वरसं कल्कं चूर्णं वा क्वाथमेव वा।  
प्रभूतकालमासेव्य मुच्यते वातशोणितात्॥९॥**

**दशमूलीश्रृतं क्षीरं सद्यः शूलनिवारणम्।  
परिषेकोऽनिलप्राये तद्वत् कोष्णेन सर्पिषा॥१०॥**

**पटोलकटुकाभीरुत्रिफलामृतसाधितम्।  
क्वाथं पीत्वा जयेज्जन्तुः सदाहं वातशोणितम्॥११॥**

**गोधूमचूर्णाजपयो घृतश्च सच्छागदुग्धो रुवुवीजकल्कः।  
लेपे विधेयं शतधौतसर्पिः सेके पयश्चाविकमेव शस्तम्॥१२॥**

**लेपः पिष्टास्तिलास्तद्वद् भृष्टाः पयसि निर्वृताः।  
कटुकामृतयष्ट्याह्नं शुण्ठीकल्कं समाक्षिकम्॥१३॥**

**गोमूत्रपीतं जयति सकफं वातशोणितम्।  
धात्रीहरिद्रामुस्तानां कषायो वा कफाधिके॥१४॥**

**कोकिलाक्षामृताक्वाथे पिबेत् कृष्णां कफाधिके।  
पथ्याभोजो त्रिसप्ताहान्मुच्यते वातशोणितात्॥१५॥**

**कफरक्तप्रशमनं हृद्यं गुड़घृतं स्मृतम्।  
संसर्गेषु यथोद्रेकं मिश्रं वा प्रतिकारयेत्॥१६॥**

**सर्वेषु सगुड़ां पथ्यां गुडुचोक्वाथमेव वा।  
पिप्पलोवर्द्धमानं वा शीलयेत् सुसमाहितः॥१७॥**

**त्रिफलानिम्बमञ्जिष्ठावचाकटुकरोहिणी।  
वत्सादनीदारुनिशाकषायो नवकार्षिकः॥१८॥**

**वातरक्तं तथा कुष्ठं पामानं रक्तमण्डलम्।  
कुष्ठं कापालिकाकुष्ठं पानादेवापकर्षति॥१९॥**

**पञ्चरक्तिकमाषेण कार्य्योऽयं नव कार्षिकः।  
किं त्वेवं साधिते क्वाथे योग्यमात्रा प्रदीयते॥२०॥**

**नवकार्षिकः।**

**गुडूचीक्वाथकल्काभ्यां सपयस्कं श्रृतं घृतम्।  
हन्ति वातं तथा रक्तं कुष्ठं जयति दुस्तरम्॥२१॥**

**गुडूचीघृतम्।**

**शतावरीकल्कगर्भं रसे तस्याश्चतुर्गुणे।  
क्षीरतुल्यं घृतं पक्वं वातशोणितनाशनम्॥२२॥**

**शतावरीघृतम्।**

**अमृता मधुकं द्राक्षा त्रिफला नागरं बला।  
वासारग्वधवृश्चीरदेवदारुत्रिकण्टकम्॥२३॥**

**कटुकासवरीकृष्णाकाश्मर्य्यस्य फलानि च।  
रास्नाक्षुरकगन्धर्ववृद्धदारघनोत्पलैः।  
कल्कैरेभिः समैः कृत्वा सर्पिःप्रस्थं विपाचयेत्॥२४॥**

**धात्रीरससमं दत्वा वारि त्रिगुणसंयुतम्।  
सम्यक् सिद्धन्तु विज्ञाय भोज्यपाने च शस्यते॥२५॥**

**बहुदोषान्वितं वातं रक्तेन सह मूर्च्छितम्।  
उत्तानञ्चापि गम्भीरं त्रिकलङ्कोरुजानुजम्॥२६॥**

**क्रोष्टुशीर्षे महाशूले चामवाते सुदारुणे।  
वातरोगोपसृष्टस्य वेदनाञ्चातिदुस्तराम्॥२७॥**

**मूत्रकृच्छ्रमुदावर्त्तप्रमेहं विषमज्वरम्।  
एतान् सर्वान् निहन्त्याशु वातपित्तकफोत्थितान्॥२८॥**

**सर्वकालोपयोगेन वर्णायुर्बलवर्द्धनम्।  
अश्विभ्यां निर्मितं श्रेष्ठं घृतमेतदनुत्तमम्॥२९॥**

**अमृताद्यं घृतम्।**

**वलाकषायकल्काभ्यां तैलं क्षीरचतुर्गुणम्।  
दशपाकं भवेदेतद्वातासृग्वातपित्तजित्॥३०॥**

**धन्यं पुंसवनञ्चैव नराणां शुक्रवर्द्धनम्।  
रेतोयोनिविकारघ्नमेतद्वातविकारनुत्॥३१॥**

**दशपाकबलातैलम्।**

**गुडूचीक्वाथदुग्धाभ्यां तैलं लाक्षारसेन वा।  
सिद्धं मधुककाश्मर्य्यरसैर्वा वातरक्तनुत्॥३२॥**

**गुडूच्यादितैलम्।**

**पद्मकोशीरयष्ट्याह्वरजनीक्वाथसाधितम्।  
स्यात् पिष्टैःसर्जमञ्जिष्ठावीराकाकोलिचन्दनैः।  
खुज्जाकपद्मकमिदं तैलं वातास्रदोषनुत्॥३३॥**

**खुज्जाकपद्मकतैलम्।**

**शुद्धां पचेन्नागबलातुलान्तु  
विस्राव्य तैलाढ़कमत्र दद्यात्।  
अजापयस्तुल्यविमिशश्रितन्तु  
नतस्य यष्टीमधुकस्य कल्कम्॥३४॥**

**पृथक् पचेत् पञ्चपलं विपक्वं  
तद्वातरक्तं शमयत्युदीर्णम्।  
वस्तिप्रदानादिह सप्तरात्रात्  
पीतं दशाहात् प्रकरोत्यरोगम्॥३५॥**

**तुला द्रव्ये जलद्रोणो द्रव्यतुला द्रोणे मता॥३६॥**

**नागबलातैलम्।**

**समधूच्छिष्टमञ्जिष्ठं ससर्जरसशारिवम्।  
पिण्डतैलं तदभ्यङ्गाद्वातरक्तरुजापहम्॥३७॥**

**पिण्डतैलम्।**

**शारिवासर्जमञ्जिष्ठायष्टीसिक्थैः पयोन्वितैः।  
तैलं पक्वं विमञ्जिष्ठै रुवोर्वा वातरक्तनुत्॥३८॥**

**महापिण्डतैलम्।**

**वरमद्विषलोचनोदरसन्निभवर्णस्य गुग्गुलोः प्रस्थम्।  
प्रक्षिप्य तोयराशौ त्रिफलाञ्च यथोक्तपरिमाणाम्॥३९॥**

**द्वात्रिंशच्छिन्नरुहापलानि देयानि यत्नेन।  
विपचेदप्रमत्तो दर्व्या संघट्टयन् मुहुर्यावत्॥४०॥**

**अर्धक्षयितं तोयं जातं ज्वलनस्य सम्पर्कात्।  
अवतार्य्य वस्त्रपूतं पुनरपि सम्पादयेत् पात्रे॥४१॥**

**सान्द्रीभूते तस्मिन्नवतार्य्य हिमोपलप्रस्थे।  
त्रिफलाचूर्णार्द्धपलंव त्रिकटोश्चूर्णं षड़क्षपरिमाणम्॥४२॥**

**क्रिमिरिपुचूर्णार्द्धपलं कर्षं त्रिवृद्दन्त्योः।  
पलमेकञ्च गुडूच्या दत्त्वा संमूर्च्छ्य यत्नेन॥४३॥**

**उपयुज्य चानुपानं यूषं तोयं सुगन्धि सलिलेन।  
इच्छाहारविहारी भेषजमुपयुज्य सर्वकालमिदम्॥१४॥**

**तनुरोधिवातशोणितमेकजमथ द्वन्द्वजं चिरोत्थञ्च।  
जयति श्रुतं परिशुष्कं स्फुटितञ्चाजानुजञ्चापि। ४५॥**

**व्रणकासकुष्ठगुल्मं श्वयथूदरपाण्डुमेहांश्च।  
मन्दाग्निञ्च विबद्धं प्रमेहपीड़कांश्च नाशयत्याशु॥४६॥**

**सततं विषेव्यमाणः कालवशाद्धन्ति सर्वगदान्।  
अभिभूय जरादोषं याति कैशोरकं रूपम्॥४७॥**

**प्रत्येकं त्रिफलाप्रस्थो जलन्तत्र षड़ाढ़कम्।  
गुड़वद्गुग्गुलोःपाकः सुगन्धस्तु विशेषतः॥४८॥**

**कैशोरको गुग्गुलुः।**

**प्रस्थमेकं गुडूच्यास्तु अर्द्धप्रस्थञ्च गुग्गुलोः।  
प्रत्येकं त्रिफलायाश्च तत्प्रमाणं विनिर्दिशेत्॥४९॥**

**सर्वमेकत्र संक्षुद्य साधयेत्त्वमणेऽम्भसि।  
पादशेषं परिस्राव्य पुनरग्नावधिश्रयेत्॥५०॥**

**तावत्पचेत् कषायन्तु यावत्सान्द्रत्वमागतम्।  
दन्तीव्योषविड़ङ्गानि गुडूचीत्रिफलात्वचः॥५१॥**

**ततश्चार्द्धपलं पूतं गृह्णीयाच्च प्रति प्रति।  
कर्षन्तु त्रिवृतायास्तु सर्वमेकत्र कारयेत्॥५२॥**

**तस्मिन् सुसिद्धं विज्ञाय कवोष्णे प्रक्षिपेद् बुधः।  
ततश्चाग्निबलं ज्ञात्वा तस्य मात्रां प्रदापयेत्॥५३॥**

**वातरक्तं तथा कुष्ठं गुदजान्यग्निसादनम्।  
दुष्टव्रणप्रमेहांश्च सामवातं भगन्दरम्॥५४॥**

**नाड्यढ्यवातश्वयथून् सर्वानेतान् व्यपोहति।  
अश्विभ्यां निर्मितःपूर्वममृताख्यो हि गुग्गुलुः।**  
**अर्द्धप्रस्थं त्रिफलायाःप्रत्येकमिह गृह्यते॥५५॥**

**अमृताद्यो गुग्गुलुः।**

**अमृतायाश्च द्विप्रस्थं प्रस्थमेकञ्च गुग्गुलोः।  
प्रत्येकं त्रिफलाप्रस्थं वर्षाभूप्रस्थमेव च॥५६॥**

**सर्वमेतञ्च संक्षुद्य क्वाथयेल्लवणाम्भसि।  
पुनःपचेत्पादशेषं यावत् सान्द्रत्वमागतम्॥५७॥**

**दन्तीचित्रकमूलानां कणाविश्वफलात्रिकम्।  
गुडूचीत्वग्विड़ङ्गानां प्रत्येकार्द्धपलोन्मितम्॥५८॥**

**त्रिवृता कर्षमेकन्तु सर्वमेकत्र चूर्णयेत्।  
सिद्धे चोष्णे क्षिपेत्तत्र त्वमृतागुग्गुलोः परम्॥५९॥**

**यथावह्निबलं खादेदम्लपित्तीविशेषतः।  
वातरक्तं तथा कुष्ठं गुदजान्यग्निसादनम्॥६०॥**

**दुष्टव्रणप्रमेहांश्च सामवातं भगन्दरम्।  
नाड्यढ्यावातश्वयथून् हन्यात् सर्वामयानयम्।  
अश्विभ्यां निर्मितो ह्येषोऽमृताख्योगुग्गुलुः पुरा॥६१॥**

**पुनर्नवागुग्गुलुः।**

**शतावरीनागबलावृद्धदारकमुच्चटाः।  
पुनर्नवामृताकृष्णावाजिगन्धात्रिकण्टकम्॥६२॥**

**पृथग्दशपलान्येषां श्लक्ष्णचूर्णानि कारयेत्।  
तदर्द्धशर्करायुक्तं चूर्णं संमर्दयेद् बुधः॥६३॥**

**स्थापयेत् सुदृढ़े भाण्डेमध्वर्द्धाढ़कसंयुतम्।  
घृतप्रस्थे समालोड्य त्रिसुगन्धिपलेन तु॥६४॥**

**तं खादेदिष्टचेष्टान्नो यथावह्निबलं नरः।  
वातरक्तं क्षयं कुष्ठं कार्श्यंपित्तास्रसम्भवम्॥६५॥**

**वातपित्तकफोत्थांश्च रोगानन्यांश्च तद्विधान्।  
हत्वा करोति पुरुषं वलीपलितवर्जितम्।  
योगसारामृतो नाम लक्ष्मीकान्तिविवर्द्धनः॥६६॥**

**योगसारामृतः।**

**दिवास्वप्नाग्निसन्तापं व्यायामं मैथुनं तथा।  
कटूष्णगुर्वभिष्यन्दिलवणाम्लानि वर्जयेत्॥६७॥**

**इति वातरक्तचिकित्सा।**

**अथोरुस्तम्भाधिकारः।**

**श्लेष्मणः क्षपणं यत्स्यान्न च मारुतकोपनम्।  
तत्सर्वं सर्वदा कार्य्यमूरुस्तम्भस्य भेषजम्॥१॥**

**तस्य न स्नेहनं कार्य्यं न वस्तिर्न च रेचनम्।  
सर्वो रुक्षः क्रमः कार्य्यस्तत्रादौ कफनाशनः॥२॥**

**यश्चाद्वातविनाशाय क्वत्स्नः कार्य्यःक्रियाक्रमः।  
शिलाजतुं गुग्गुलुं वा पिप्पलीमथ नागरम्॥३॥**

**ऊरुस्तम्भे पिबेन्मूत्रैर्दशमूलीरसेन वा।  
भल्लातकामृताशुण्ठीदारुपथ्यापुनर्नवाः॥४॥**

**पञ्चमूलीद्वयोन्मिश्रा ऊरुस्तम्भनिवर्हणाः।  
पिप्पलीपिप्पलीमूलभल्लातक्वाथ एव वा॥५॥**

**कल्को वा समधुर्देयऊरुस्तम्भविनाशनः।  
त्रिफलाचव्यकटुकग्रन्थिकं मधुना लिहेत्॥६॥**

**ऊरुस्तम्भविनाशाय पुरं मूत्रेण वा पिबेत्।  
लिह्याद्वा त्रिफलाचूर्णं क्षौद्रेण कटुकायुतम्॥७॥**

**सुखाम्बुना पिबेद्वापि चूर्णं षड्धरणं नरः।  
पिप्पलीवर्द्धमानं वा माक्षिकेण गुड़ेन वा॥८॥**

**ऊरुस्तम्भे प्रशंसन्ति गण्डीरारिष्टमेव वा।  
चव्याभयाग्निदारूणां समधुः स्यादूरुग्रहे॥९॥**

**कल्को दिहेच्च मूत्राढ्यैः करञ्जफलसर्षपैः।**  
**क्षौद्रसर्षपवल्मीकमृत्तिकासंयुतं भिषक्॥१०॥**

**गाढ़मुत्सादनं कुर्य्यादूरुस्तम्भे सलेपनम्।  
कफक्षयार्थं व्यायामेष्वेनं शक्येषु योजयेत्॥११॥**

**स्थलान्याक्रामयेत् कल्कं प्रतिस्रोतोनदीस्तरेत्।  
पलाभ्यां पिप्पलीमूलनागरादष्टकट्वरः॥१२॥**

**तैलप्रस्थः समो दध्ना गृध्रस्यूरुग्रहापहः।  
अष्टकट्वरतैलेऽत्र तैलं सार्षपमिष्यते॥ १३॥**

**अष्टकट्वरं तैलम्।**

**कुष्ठश्रीवेष्टकोदीच्यं शरलं दारुकेशरम्।  
अजगन्धाश्वगन्धा च तैलं तैः सार्षपं पचेत्॥१४॥**

**सक्षौद्रं मात्रया तस्मादूरुस्तम्भार्दितः पिबेत्।  
सैन्धवाद्यं हितं तैलं वर्षाभ्नमृतगुग्गुलुः॥१॥**

**इति ऊरुस्तम्भचिकित्सा।**

**अथामवाताधिकारः।**

**लङ्घनं स्वेदनं तिक्तं दीपनानि कटूनि च।  
विरेचनं स्नेहपानं वस्तयश्चाममारुते॥१॥**

**सैन्धवाद्येनानुवास्य क्षारवस्तिः प्रशस्यते।  
आमवाते पञ्चकोलसिद्धं पानान्नमिष्यते॥२॥**

**रुक्षः स्वेदो विधातव्यो वालुकापुटकैस्तथा।  
शटी शुण्ठ्यभया चोग्रा देवाह्लातिविषामृता॥३॥**

**कषायमामवातस्य पाचनं रुक्षभोजनम्।  
शटीविश्वौषधीकल्कं वर्षाभूक्वाथसंयुतम्॥४॥**

**सप्तरात्रं पिबेज्जन्तुरामवातविपाचनम्।  
दशमूलामृतैरण्डरास्नानागरदारुभिः।  
क्वाथो रुवूकतैलेन सामं हन्त्यनिलं गुरुम्॥५॥**

**रास्नादशमूलकम्।**

**दशमूलीकषायेण पिबेद्वा नागराम्भसा।  
कुक्षिवस्तिकटीशूले तैलमेरण्डसम्भवम्॥६॥**

**रास्नां गुडूचीमेरण्डं देवदारुमहौषधम्।  
पिबेत् सर्वाङ्गिके वाते सामे सन्ध्यस्थिमज्जगे॥७॥**

**रास्नापञ्चकम्।**

**रास्नामृतारग्वधदेवदारुत्रिकण्टकैरणडपुनर्नवानाम्।  
क्वाथं पिबेन्नागरचूर्णमिश्रं जङ्घोरुपृष्ठत्रिकपार्श्वशूली॥८॥**

**रस्नासप्तकम्।**

**शुण्ठीगोक्षुरकक्क्वाथः प्रातः प्रातर्निषेवितः।  
सामवाते कटीशूले पाचनो रुक्प्रणाशनः॥९॥**

**आमवाते कणायुक्तं दशमूलरसं पिबेत्।  
खादेद्वाप्यभयाविश्वं गुडूचीं नागरेण वा॥१०॥**

**एरण्डतैलसंयुक्तां हरीतकीं भक्षयेन्नरो विधिवत्।  
आमानिलार्त्तियुक्तो गृध्रसीवृद्ध्यर्दितो नित्यम्॥११॥**

**कर्षं नागरचूर्णस्य काञ्चिकेन पिबेत् सदा।  
आमवातप्रशमनं कफवातहरं परम्॥१२॥**

**पञ्चकोलकचूर्णञ्च पिबेदुष्णेन वारिणा।  
मन्दाग्निशूलगुल्मामलकफारोचकनाशनम्॥१३॥**

**अमृतानागरगोक्षुरमुण्डतिकावरुणकैः कृतं चूर्णम्।  
मस्त्वारणालपीतमामानिलनाशनं ख्यातम्॥१४॥**

**माणिमन्यस्य भागौ द्वौ यमान्यास्तद्वदेव तु।  
भागास्त्रयोऽजमोदाया नागराद्भागपञ्चकम्॥१५॥**

**दश द्वौ च हरीतक्याः श्लक्ष्णचूर्णीकृताः शुभाः।  
मस्त्वारणालतक्रेण सर्पिषोष्णोदकेन वा॥१६॥**

**पीतं जयत्यामवातगुल्मं हृद्वस्तिजान् गदान्।  
प्लीहानं हन्ति शूलादीनानाहं गुदजानि च॥१७॥**

**विबन्धं जाठरान् रोगांस्तथा वै हस्तपादजान्।  
वातानुलोमनमिदं चूर्णं वैश्वानरं स्मृतम्॥१८॥**

**वैश्वानरं चूर्णम्।**

**अलम्वुषां गोक्षुरकं गुडूचीं वृद्धदारकम्।  
पिप्पलीं त्रिवृतां मुस्तं वरुणं सपुनर्नवम्॥१९॥**

**त्रिफलां नागरञ्चैव सूक्ष्मचूर्णानि कारयेत्।  
मस्त्वारण्वालतक्रेण पयोमांसरसेन वा।**

**आमवातं निहन्त्याशु श्वयथुं सन्धिसंस्थितम्॥२०॥**

**अलम्बुषाद्यं चूर्णम्।**

**शतपुष्पा विडङ्गश्च सैन्धवं मरिचं समम्।  
चूर्णमुष्णाम्बुना पीतमग्निसन्दीपनं परम्॥२१॥**

**हिङ्गुचव्यं विड़ं शुण्ठीकृष्णाजाजीसपौष्करम्।  
भागोत्तरमिदं चूर्णं पीतं वातामजिद्भवेत्॥२२॥**

**हिङ्गवाद्यं चूर्णम्।**

**चित्रकं पिप्पलीमूलं यमानीं कारवीन्तथा।  
विड़ङ्गान्यजमोदाश्च जीरकं सुरदारु च॥२३॥**

**चव्यैलासैन्धवं कुष्ठं रास्रागोक्षुरधान्यकम्।  
त्रिफलामुस्तकं व्योषं त्वगुशीरं यवाग्रजम्॥२४॥**

**तालीशपत्रं पत्रञ्च सूक्ष्मचूर्णानि कारयेत्।  
यावन्त्येतानि चूर्णानि तावन्मात्रन्तु गुग्गुलम्॥२५॥**

**संमर्द्य सर्पिषा गाढ़ं सिग्धे भाण्डे निधापयेत्।  
ततो मात्रां प्रयुञ्जीत यथेष्टाहारवानपि॥२६॥**

**योगराज इति ख्यातो योगोऽयममृतोपमः।  
आमवाताढ्यवातादीन् क्रिमिदुष्टव्रणानपि॥२७॥**

**प्लीहगुल्मोदरानाहदुर्नामानि विनाशयेत्।  
अग्निञ्च कुरुते दीप्तं तेजोवृद्धिं बलन्तथा।**

**वातरोगान् जयत्येष सन्धिमज्जगतानपि॥२८॥**

**योगराजगुग्गलुः।**

**पलत्रयं कषायस्य त्रिफलायाः सुचूर्णितम्।  
सौगन्धिकपलञ्चैकं कौशिकस्य पलन्तथा॥२८॥**

**कुड़वं चित्रतैलस्य सर्वमादाय यत्नतः। ,  
पाचयेत् पाकविद्वैद्यः पात्रे लोहमये दृढे॥३०॥**

**हन्ति वातं तथा पित्तं श्लेष्माणं खञ्जपङ्गुताम्।  
श्वासं सुदुर्जयं हन्ति कासं पञ्चविधं तथा॥३१॥**

**कुष्ठानि वातरक्तञ्च गुल्मशूलोदराणि च।  
आमवातं जयेदेतदपि वैद्यविवर्जितम्॥३२॥**

**एतदभ्यासयोगेन जरापलितनाशनम्।  
सर्पिस्तैलरसोपेतमश्नीयात् शालियष्टिकम्॥३३॥**

**सिंहनाद इति ख्यातो रोगवारणदर्पहा।  
वह्निवृद्धिकरः पुंसां भाषितो दण्डपाणिना॥३४॥**

**सिंहनादगुग्गुलुः।**

**अलम्बुषागोक्षुरकत्रिफलानागरामृताः।  
यथोत्तरं भागवृद्ध्या श्यामाचूर्णञ्च तत्समम्॥३५॥**

**पिबेन्नस्तुसुरातक्रकाञ्जिकोष्णोदकेन वा।  
पीतं जयत्यामवातं सशोथं वातशोणितम्।  
त्रिकजानूरुसन्धिस्थं ज्वरारोचकनाशनम्॥३६॥**

**अलम्बुषाद्यं चूर्णम्।**

**पथ्याक्षधात्रीत्रिफलाभागं वृद्धवयःक्रमः।  
पथ्याविश्वयमानीभिस्तुल्याभिश्चूर्णितं पिबेत्॥३७॥**

**तक्रेणोष्णोदकेनाथ अथवा काञ्जिकेन च।  
आमवातं निहन्त्याशु शोथं मन्दाग्नितामपि॥३८॥**

**अजमोदामरिचपिप्पलीविड़ङ्गसुरदारुचित्रकशताह्वाः।  
सैन्धवपिप्पलीमूलं भागा नवकस्य पलिकाः स्युः॥३९॥**

**शुण्टोदशपलिका स्यात् पलानि तावन्ति वृद्धदारस्य।  
पथ्यापञ्चपलानि सर्वाण्येकत्र कारयेच्चूर्णम्॥४०॥**

**समगुड़वटकां खादतश्चूर्णं वाप्युष्णवारिणा पिबतः।  
नश्यन्त्यामानिलजाः सर्वरोगाः सुकष्टास्तु॥४१॥**

**विश्वचिकाप्रतितुनीतुनीहृद्रोगाश्च गृध्रसी चोग्रा।  
कटिवस्तिगुदस्फुटनञ्चैवास्थिजङ्घयोस्तीव्रम्॥४२॥**

**श्वयथुस्तथाङ्गसन्धिषु ये चान्येऽप्यामवातसम्भूताः।  
सर्वे प्रयान्ति नाशं तम इव सूर्य्यांशुविध्वस्तम्॥४३॥**

**अजमोदाद्यवटकः।**

**नागरक्वाथकल्काभ्यां घृतप्रस्थं विपाचयेत्।  
चतुर्गुणेन तेनाथ केवलेनोदकेन वा॥४४॥**

**वातश्लेष्मप्रशमनमग्निसन्दीपनं परम्।  
नागरं घृतमित्युक्तंकट्यामशूलनाशनम्॥४५॥**

**शुण्ठीघृतम्।**

**अमृतायाः कषायेण कल्केन च महौषधात्।  
मृद्वग्निना घृतप्रस्थं वातरक्तहरं परम्॥४६॥**

**आमवाताढ्यवातादीन् क्रिमिदुष्टव्रणानपि।  
अर्शांसि गुल्मशूलञ्च नाशयत्याशु योजितम्॥४७॥**

**गुडूचीघृतम्।**

**हिङ्गु त्रिकटुकं चव्यं माणिमन्यं तथैव च।  
कलकान् कृत्वा च पलिकान् घृतप्रस्थं विपाचयेत्॥४८॥**

**आरणालाढ़कं दत्त्वा तत्सर्पिर्जठरापहम्।  
शूलं विबन्धमानाहमामवातं कटीग्रहम्।  
नाशयेद ग्रहणीदोषं मन्दाग्नेर्दीपनं परम्॥४९॥**

**काञ्जिकषट्पलं घृतम्।**

**पुष्ट्यर्थं पयसा साध्यं दग्धविण्मूत्रसंग्रहे।  
दीपनार्थं मतिमता मस्तुना च प्रकीर्तितम्॥५०॥**

**सर्पिर्नागरकल्केन सौवीरकचतुर्गुणम्।  
सिद्धमग्निकरं श्रेष्ठमामवातहरं परम्॥५१॥**

**शुण्ठीघृतम्।**

**रसोनस्य पलशतं तिलस्य कुड़वं तथा।  
हिङ्गुत्रिकटुकं क्षारौ पञ्चैव लवणानि च॥५२॥**

**शतपुष्पा तथा कुष्ठं पिप्पलीमूलचित्रकौ।  
अजमोदा यमानी च धान्यकञ्चापि बुद्धिमान्॥५३॥**

**प्रत्येकन्तु पलञ्चैषां सूक्ष्मचूर्णानि कारयेत्।  
घृतभाण्डे दृढ़े चैतत् स्थापयेद्दिनषोड़श॥५४॥**

**प्रक्षिप्य तैलमानीञ्च प्रस्थार्द्धं काञ्चिकस्य च।  
खादेत् कर्षप्रमाणन्तु तोयं मद्यं पिबेदनु॥५५॥**

**आमवाते तथा वाते सर्वाङ्गैकाङ्गसंश्रिते।  
अपस्मारेऽनले मन्दे कासे श्वासे गरेषु च।  
सोन्मादवातभङ्गे च शूले जन्तुषु शस्यते॥५६॥**

**रसोनपिण्डः।**

**प्रसारण्याढ़कक्वाथे प्रस्थो गुड़रसोनतः।  
पक्वः पञ्चोषणरजः पादः स्यादामवातहा॥५७॥**

**प्रसारणीसन्धानम्।**

**बह्वलायाः सुरायास्तु सुपक्वायाः शतं घटे।  
ततोऽर्द्धेन रसोनन्तु संशुद्धं कुट्टितं क्षिपेत्॥५८॥**

**पिप्पलीपिप्पलीमूलमजाजीकुष्ठचित्रकम्।  
नागरं मरिचं चव्यं चूर्णितञ्चाक्षसम्मितम्॥५६॥**

**सप्ताहात् परतः पेया वातरोगामनाशिनी।  
क्रिमिकुष्ठक्षयानाहगुल्मार्शःप्लीहमेहनुत्।  
अग्निसन्दीपनी चैव पाण्डुरोगविनाशिनी॥६०॥**

**रसोनसुरा।**

**सिद्धार्थकखलीप्रस्थं सुधौतं निस्तुषं जले।  
मण्डप्रस्थं विनिक्षिप्य स्थापयेद्दिवसत्रयम्॥६१॥**

**धान्यराशौ ततो दद्यात्सञ्चूर्ण्य पलिकानि च।  
अलम्बुषागोक्षुरकं शतपुष्पीपुनर्नवे॥६२॥**

**प्रसारणीवरणत्वक्शुण्ठीमदनमेव च।  
सम्यक् पाकन्तु विज्ञाय सिद्धा तण्डुलमिश्रिता॥६३॥**

**मृष्टा सर्षपतैलेन हिङ्गुसैन्धवसंयुता।  
भक्षिता लवणोपेता जयेदामं महाज्वरम्॥६४॥**

**एकजं द्वन्द्वजं साध्यं सान्निपातिकमेव च।  
कट्यूरुवातमानाहजानुजं त्रिकमागतम्।  
उदावर्त्तहरी पेया बलवर्णाग्निकारिणी॥६५॥**

**शिण्डाकी।**

**त्वगादिहीनाः संशुष्काः प्रत्यग्राः सकुलादयः।  
श्लक्ष्णचूर्णीकृतं तेषां शीते पलशतत्रयम्॥६६॥**

**शतेन कटुतैलेऽस्य व्योषरामठधान्यकैः।  
क्रिमिघ्नदीप्यकनिशाचविकाग्रन्थिकार्द्रकैः।  
जीरकद्वयवृश्चीरसुरसार्जकशिग्रुकैः॥६७॥**

**दशमूलात्मगुप्ताभ्यां मार्कवैर्लवणैस्त्रिभिः।  
चूर्णितैः पलिकैः सार्ध्दमारणालपरिप्लुतैः॥ ६८॥**

**विन्यसेत् स्नेहपात्रे च धान्यराशौ पुनर्न्यसेत्।  
सप्तरात्रात्समुद्धृत्य पानभक्षणभोजनैः॥६९॥**

**सिघ्मलेयं प्रयोक्तव्या सामे वाते विशेषतः।  
भग्नरुग्नाभ्युपहताः कम्पिनः पीठसर्पिणः॥७०॥**

**गृध्रसीमग्निसादञ्च शूलगुल्मोदराणि च।  
बलीपलितखालत्यं हत्वा स्युरमलेन्द्रियाः॥७१॥**

**सिध्मला।**

**दधिमत्स्यगुड़क्षीरपोतकीमाषपिष्टकम्।  
वर्जयेदामवातार्त्तो गुर्वभिष्यन्दकारि च॥७२॥**

**इति आमवातचिकित्मा।**

**अथ शूलाधिकारः।**

**वमनं लङ्घनं स्वेदः पाचनं फलवर्त्तयः।  
क्षीरचूर्णानि गुड़िकाः शस्यते शूलशान्तये॥१॥**

**पुंसः शूलाभिपन्नस्य स्वेद एव सुखावहः।  
पायसैः कृशरैः पिष्टैः स्निग्धैर्वापि सितोत्करैः॥२॥**

**वातात्मकं हन्त्यचिरेण शूलं स्नेहेन युक्तस्तु कुलत्थयूषः।  
स सैन्धवो व्योषयुतः सलावःसहिङ्गुसौवर्च्चलदाड़िमाढ्यः॥३॥**

**बलापुनर्नवैरण्डबृहतीद्वयगोक्षुरैः।  
सहिङ्गुलवणं पीतं सद्या वातरुजापहम्॥४॥**

**शूली विवन्धकोष्ठोऽद्भिरुष्णाभिश्चूर्णिताः पिबेत्।  
हिङ्गुप्रतिविषाव्योषवचासौवर्चलाभयाः॥५॥**

**तुम्बुरूण्यभयाहिङ्गु पौष्करं लवणत्रयम्।  
पिबेत् यवाम्बुना वासशूलगुल्मापतन्द्रकी॥६॥**

**श्यामाविड़ंशिग्रुफलानि पथ्याविड़ङ्गकम्पिल्लकमश्वमूत्री।  
कल्कं समं मद्ययुतञ्च पीत्वा शूलं निहन्यादनिलात्मकन्तु॥७॥**

**यामिनीहिङ्गुसिन्धूत्थक्षारसौवर्च्चलाभयाः।  
सुरामण्डेन पातव्या वातशूलनिसूदनाः॥८॥**

**विश्वमेरण्डजं मूलं क्वाथयित्वा जलं पिबेत्।  
हिङ्गुसौवर्च्चलोपेतं सद्यः शूलनिवारणम्॥९॥**

**हिङ्गुपुष्करमूलाभ्यां हिङ्गुसौवर्च्चलेन वा।  
विश्वैरण्डयवक्वाथः सद्यः शूलनिवारणः।  
तद्वद्रुवुयवक्वाथो हिङ्गुसौवर्च्चलान्वितः॥१०॥**

**हिङ्ग्वम्लकृष्णालवणं यमानीचक्षाराभयासैन्धवतुल्यभागम्।  
चूर्णं पिबेद्वारुणमण्डमिश्रं शूले प्रवृद्धेऽनिलजे शिवाय॥११॥**

**सौवर्च्चलाम्लिकाजाजीमरिचैर्द्विगुणोत्तरैः।  
मातुलुङ्गरसैःपिष्ट्वा गुड़िकानिलशूलनुत्॥१२॥**

**हिङ्ग्वम्लवेतसव्योषयमानीलवणत्रिकैः।  
वीजपूररसोपेतैर्गुड़िकावातशूलनुत्॥१३॥**

**वीजपूरकमूलञ्च घृतेन सह पाययेत्।  
जयेद्वातभवंशूलं कर्षमेकं प्रमाणतः॥१४॥**

**बिल्वमूलतिलैरण्डं पिष्ट्वा चाम्लतुषाम्भसा।  
गुड़िका भ्रामयेदुष्णां वातशूलविनाशिनीम्॥१५॥**

**तिलैश्च गुड़िकां कृत्वा भ्रामयेज्जठरोपरि।  
गुड़िका शमयत्येषा शूलञ्चैवातिदुःसहम्॥१६॥**

**नाभिलेपाज्जयेच्छूलं मदनःकाञ्चिकाम्वितः।  
जीवन्तीमूलकल्को वा सतैलः पार्श्वशूलनुत्॥१७॥**

**गुड़ः शालिर्यवाः क्षीरं सर्पिःपानं विरेचनम्।  
जाङ्गलानि च मांसानि भैषजं पित्तशूलिनाम्॥१८॥**

**पैत्त तु शूले वमनं पयोभी  
रसैस्तथेक्षोः सपटोलनिम्बैः।  
शीतावगाहाः पुलिनाः सवाताः  
कांस्यादिपात्राणि जलप्लुतानि॥१९॥**

**विरेचनं पित्तहरञ्च शस्तं  
रसाय शस्ताः शशलावकानाम्।  
सन्तर्पणं लाजमधूपपन्नं  
योगाः सुशीता मधुसंप्रयुक्ताः॥२०॥**

**छर्द्यां ज्वरे पित्तभवेऽपि शूले  
घोरे विदाहे त्वतितर्षिते च।  
यवस्य पेयां मधुना विमिश्रां  
पिबेत् सुशीतां मनुजः सुखार्थी॥२१॥**

**धात्र्या रसं विदार्य्यावा त्रायन्ती गोस्तनाम्बु वा।  
पिबेत्सशर्करं सद्यः पित्तशूलनिसूदनम्॥२२॥**

**शतावरीरसं क्षौद्रयुतं प्रातः पिबेन्नरः।  
दाहशूलोपशान्त्यर्थं सर्वपित्तामयापहम्॥२३॥**

**वृहत्यो गोक्षुरैरण्डकुशकाशेक्षुरालिकाः।  
पीताः पित्तभवं शूलं सद्यो हन्युः सुदारुणम्॥२४॥**

**शतावरीसयष्ट्याह्ववाट्यालकुशगोक्षुरैः।  
श्रृतशीतं पिबेत्तोयं सगुड़क्षौद्रशर्करम्॥२५॥**

**पित्तासृग्दाहशूलघ्न सद्यो दाहज्वरापहम्।  
त्रिफलानिम्बयष्ट्याह्वकटुकारग्वधैः श्रृतम्॥२६॥**

**पाययेन्मधुसंमिश्रं दाहशूलोपशान्तये।  
तैलमेरण्डजं वापि मधुकक्वाथसंयुतम्॥२७॥**

**शूलं पित्तोद्भवं हन्याद्गुल्मं पैत्तिकमेव च।  
त्रिफलारग्वधक्वाथं सक्षौद्रं शर्करान्वितम्॥२८॥**

**पाययेद्रक्तपित्तघ्नं दाहशूलनिवारणम्।  
प्रलिह्यात्पित्तशूलघ्नं धात्रीचूर्णं समाक्षिकम्॥२९॥**

**श्लेष्माधिके कूर्दनलाङ्घनानि  
शिरोविरेकं मधुशीधुपानम्।  
मधूनि गोधूमयवानरिष्टान्  
सेवेत रुक्षान् कटुकांश्च सर्वान्॥३०॥**

**पिप्पली पिप्पलीमूलचव्यचित्रकनागरैः।  
यवागूर्दीपनीया स्याच्छूलघ्नी तोयसाधिता॥३१॥**

**लवणत्रयसंयुक्तं पञ्चकोलं सरामठम्।  
सुखोष्णेनाम्बुना पीतं कफशूलविनाशनम्॥३२॥**

**विल्वमूलमयैरण्डं चित्रकं विश्वभेषजम्।  
हिङ्गुसैन्धवसंयुक्तं सद्यः शूलनिवारणम्॥३३॥**

**मुस्तं वचां तिक्तकरोहिणीञ्च  
तथाभयां निर्दहनीञ्च तुल्याम्।  
पिबेत् तु गोमूत्रयुतां कफोत्थ-  
शूले तथामस्य च पाचनार्थम्॥३४॥**

**वचाब्दाग्न्यमयातिक्ताचूर्णं गोमूत्रसंयुतम्।  
सक्षारं वा पिबेत् क्वाथं विल्वादेः कफशूलनुत्॥३५॥**

**मातुलुङ्गरसो वापि शिग्रुक्वाथस्तथापरः।  
सक्षारो मधुना पीतःपार्श्वहृद्वस्तिशूलनुत्॥३६॥**

**आमशूले क्रिया कार्य्या कफशूलविनाशिनी।  
सेव्यमामहरं सर्वं यदग्निबलर्द्धनम्॥३७॥**

**सहिङ्गुतुम्बुरुव्योषयमानीचित्रकाभयाः।  
सक्षारलवणाश्चूर्णं पिबेत् प्रातः सुखाम्बुना॥३८॥**

**विण्मूत्रानिलशूलघ्नं पाचनं वह्निदीपनम्।  
चित्रकं ग्रन्थिकैरणडशुण्ठीधान्यं जलैः शृतम्॥३९॥**

**शूलानाहविबन्धेषु सहिङ्गविड़दाड़िमम्।  
दीप्यकं सैन्धवं पथ्या नागरञ्च चतुःसमम्।  
भृशं शूलं जयत्याशु मन्दास्याम्नेश्च दीपनम्॥४०॥**

**समाक्षिकं वृहत्यादि पिबेत् पित्तानिलात्मके।  
व्यामिश्रं वा विधिं कुर्य्याच्छूले पित्तानिलात्मके॥४१॥**

**पित्तजे कफजे वापि या क्रिया कथिता पृथक्।  
एकीकृत्य प्रयुञ्जीत तां क्रियां कफपित्तजे॥४२॥**

**पटोलत्रिफलारिष्टक्वाथं मधुयुतं पिबेत्।  
पित्तश्लेष्मज्वरच्छर्दिदाहशूलोपशान्तये॥४३॥**

**रसोनं मधुसंमिश्रं पिबेत् प्रातः प्रकाङ्क्षितः।  
वातश्लेष्मभवं शूलं विहन्तुं वाह्निदीपनम्॥४४॥**

**विश्वोरवूकदशमूलयवाम्भसा तु  
द्विक्षारहिरहिङगुलवणत्रयपुष्काराणाम्।  
चूर्णं पिबेत् हृदयपार्श्वकटीग्रहाम-  
पक्वाशयांसभृशरुक्ज्वरगुल्मशूली॥४५॥**

**क्वाथेन चूर्णपानं यत्तत्र क्वाथप्रधानता।  
प्रवर्त्तते न तेनात्र चूर्णापेक्षीचतुर्द्रवः॥४६॥**

**बृहद्विश्वादिः।**

**चूर्णं समं रुचकहिङ्गुमहौषधानां  
शुण्ठ्याम्बुना कफसमीरणसम्भवासु।  
हत्यार्श्वपृष्ठजठरार्त्तिविसूचिकासु  
पेयन्तथा यवरसेन तु विड्विबन्धे॥४७॥**

**समं शुण्ठ्याम्बुनेत्येवं योजना क्रियते बुधैः।  
तेनाल्पमानमेवात्र हिङ्गु संपरिदीयते॥४८॥**

**रुचकादिः।**

**हिङ्गुसौवर्च्चलंपथ्याविड़सैन्धवतुम्बुरु।  
पौष्करञ्च पिबेच्चूर्णं दशमूलयवाम्भसा॥४९॥**

**पार्श्वहृत्कटिपृष्ठांसशूले तन्द्रापतानके।  
शोथे श्लेष्मप्रसेके च कर्णरोगे च शस्यते॥५०॥**

**एरण्डविश्वबृहतीद्वयमातुलुङ्ग-  
पाषाणभित्रिकटमूलकृतः कषायः।  
सक्षारहिङ्गुलवणोरुवूतैलमिश्रः  
श्रोण्यं समेद्रहृयस्तनरुक्षु पेयः॥५१॥एरण्डसप्तकः।**

**हिङ्गुत्रिकटुकं कुष्ठं यवक्षारोऽथ सैन्धवम्।  
मातुलुङ्गरसोपेतं प्लीहशूलापहं रजः॥५२॥**

**दग्धमनिर्गतधूमं मृगश्रृङ्गं गोघृतेन सह पीतम्।  
हृदयनितम्बजशूलं हरति शिखी दारुनिवहमिव॥५३॥**

**क्रिमिरिपुचूर्णं लीढ़ंस्वरसेन वङ्गसेनस्य।  
क्षपयत्यचिरान्नियतं लेहोऽजीर्णोद्भवं शूलम्॥५४॥**

**विदारीदाड़िमरसः सव्योषलवणान्वितः।  
क्षौद्रयुक्तो जयत्याशु शूलं दोषत्रयोद्भवम्॥५५॥**

**एरण्डफलमूलानि वृहतोद्वयगोक्षुरम्।  
पर्णिन्यः सहदेवा च सिंहपुच्छी क्षुरालिका॥५६॥**

**तुल्यैरेतैः श्रृतं तोयं यवक्षारयुतं पिबेत्।  
पृथग्दोषभवं शूलं हन्यात् सर्वभवं तथा॥५७॥**

**एरण्डद्वादशकम्।**

**गोमूत्रसिद्धं मण्डूरं त्रिफलाचूर्णसंयुतम्॥  
विलिहन्मधुसर्पिभ्यां शूलं हन्ति त्रिदोषजम्॥५८॥**

**शङ्खचूर्णं सलवणं सहिङ्गुव्योषसंयुतम्।  
उष्णोदेकेन तत्पीतं शूलं हन्ति त्रिदोषजम्॥५९॥**

**तीक्ष्णायश्चूर्णसंयुकक्तं त्रिफलाचूर्णमुत्तमम्।  
प्रयोज्यं मधुसर्पिर्भ्यां सर्वशूलनिवारणम्॥६०॥**

**मूत्रान्तःपाचितां शुद्धां लौहचूर्णसमन्विताम्।  
सगुड़ामभयामद्यात् सर्वशूलप्रशान्तये॥६१॥**

**पिप्पलीनागरं विल्वं कारवीचव्यचित्रकम्।  
हिङ्गुदाड़िमवृक्षाम्लवचाक्षाराम्लवेतसम्॥६२॥**

**वर्षाभृकृष्णलवणमजाजीवीजपूरकम्।  
दधि त्रिगुणितं सर्पिस्तत्सिद्धं दाधिक स्मृतम्॥६३॥**

**गुल्मार्शःप्लीहहृत्पार्श्वशूलयोनिरुजापहम्।  
दोषसंशमनं श्रेष्ठं दाधिकं परमं स्मृतम्॥६४॥**

**दाधिकं घृतम्।**

**कम्बलावृतगात्रस्य प्राणायामं प्रकुर्वतः।  
कटुतैलाक्तशक्तूनां धूपः शूलहरः परः॥६५॥**

**व्यायामं मैथुनं मद्यं लवणं कटवैदलम्।  
वेगरोधं शुचं क्रोधं वर्जयेच्छूलवान् नरः॥६६॥**

**इति शूलचिकित्सा।**

**अथ परिणामशूलाधिकारः।**

**वमनं तिक्तमधुरैर्विरेकश्चापि शस्यते।  
वस्तयश्च हिताः शूले परिणामसमुद्भवे॥१॥**

**विड़ङ्गतण्डुलव्योषं त्रिवृद्दन्तीसचित्रकम्।  
सर्वाण्येतानि संस्कृत्य सूक्ष्मचूर्णानि कारयेत्॥२॥**

**गुडेन मोदकं कृत्वा भक्षयेत् प्रातरुत्थितः।  
उष्णोदकानुपानन्तु दद्यादग्निविवर्द्धनम्।  
जयेत्त्रिदोषजं शूलं परिणामसमुद्भवम्॥३॥**

**नागरं तिलगुड़कल्कं पयसा संसाध्यं यः पुमानद्यात्।  
उन्नं परिणतिशूलं तस्यापैति त्रिसप्तरात्रेण॥४॥**

**शम्बूकजं भस्म पीतं जलेनोष्णेन तत्क्षणात्।  
पक्तिजं विनिहन्त्येतच्छूलं विष्णुरिवासुरान्॥५॥**

**अक्षधात्र्यभयाकृष्णाचूर्णं मधुयुतं लिहेत्।  
दध्ना लूनसारेणाद्यात् सतीलयवशक्तुकान्॥६॥**

**अचिरान्मुच्यते शूलान्नरोऽनुपरिवर्त्तनात्।  
तिलनागरपथ्यानां भागं शम्बूकभस्मनाम्॥७॥**

**द्विभागं गुड़संयुक्तं गुड़ीं कृत्वाक्षभागिकाम्।  
शीताम्बुपानां पूर्वाह्ने भक्षयेत् क्षीरभोजनः॥८॥**

**सायाह्ने रसकं पीत्वा नरो मुच्येत दुर्जयात्।  
परिणामसमुत्थाञ्च शूलाच्चिरभवादपि॥९॥**

**शम्बूकं वा त्र्यूषणञ्चैव पञ्चैव लवणानि च।  
समांशां गुड़िकां कृत्वा कलम्बूरसकेन वा॥१०॥**

**प्रातर्भोजनकाले वा भक्षयेत्तु यथाबलम्।  
शूलाद्विमुच्यते जन्तुः सहसा परिणामजात्॥११॥**

**यः पिबति सप्तरात्रं शक्तूनेकान् कलाययूषेण।  
स जयति परिणामरुजं चिरजामपि किमुत नूतनजाम्॥१२॥**

**लौहचूर्णं वरायुक्तं विलीढं मधुसर्पिषा।  
परिणामशूलं शमयेत् तन्मलं वा प्रयोजितम्॥१३॥**

**कृष्णाभयालौहचूर्णं गुड़ेन सह भक्षयेत्।  
पक्तिशूलं निहन्त्येतज्जठराण्यग्निमन्दताम्।  
आमवातविकारांश्च स्थौल्यञ्चैवापकर्षति॥१४॥**

**पथ्यालोहरजः शुण्ठीचूर्णं माक्षिकसर्पिषा।  
परिणामरुजं हन्ति वातपित्तकफात्मिकाम्॥१५॥**

**सामुद्रं सैन्धवं क्षारो रुचकं रौमकं विड़म्।  
दन्तीलौहरजः किट्टं त्रिवृच्छूरणकं समम्॥१६॥**

**दधिगोमूत्रपयसा मन्दपावकपाचितम्।  
तद् यथाग्निवलं चूर्णं पिबेदुष्णेन वारिणा॥१७॥**

**जीर्णे जीर्णे तु भुञ्जीत मांसादिघृतसाधितम्।  
नाभिशूलं यकृच्छूलं गुल्मप्लीहक्वतञ्च यत्॥१८॥**

**विद्रध्यष्ठीलिकां हन्ति कफवातोद्भवान्तथा।  
शूलानामपि सर्वेषामौषधं नास्ति तत्परम्।  
परिणामसमुत्थस्य विशेषेणान्तकृन्मतम्॥१९॥**

**सामुद्राद्यं चूर्णम्।**

**नारिकेलं सतोयञ्च लवणेन प्रपूरितम्।  
विपक्वमग्निना सम्यक् परिणामजशूलनुत्॥२०॥**

**वातिकं पैत्तिकञ्चैव श्लैश्मिकं सान्निपातिकम्।  
मधुकं त्रिफलाचूर्णमयोरजः समं लिहन्॥२१॥**

**मधुसर्पिर्युतं सम्यक् गव्यं क्षीरं पिबेदनु।  
छर्दिं सतिमिरां शूलमम्लपित्तं ज्वरं क्लमम्।  
आनाहं मूत्रसङ्गञ्च शोथञ्चैव निहन्ति सः॥२२॥**

**सप्तामृतं लौहम्।**

**सपिप्पलीगुड़ं सर्पिः पचेत् क्षीरचतुर्गुणे।  
विनिहन्त्यम्लपित्तञ्च शूलञ्च परिणामजम्॥२३॥**

**गुड़पिप्पलीघृतम्।**

**क्वाथेन कल्केन च पिप्पलीनां  
सिद्धं घृतं माक्षिकसंप्रयुक्तम्।  
क्षीरान्नपस्यैव निहन्त्यवश्यं  
शूलं प्रवृद्धं परिणामसंज्ञम्॥२४॥**

**पिप्पलीघृतम्।**

**कोलाग्रन्थिकश्रृङ्गवेरचपलाक्षारैः समं चूर्णितं  
मण्डूरं सुरभीजलेऽष्टगुणिते पक्त्वाथ सान्द्रीकृतम्।  
तं खादेदशनादिमध्यविरतौ प्रायेण दुग्धान्नभुक्  
जेतुं वातकफामयान् परिणतौ शूलञ्च शूलानि च॥२५॥**

**कोलादिमण्डूरम्।**

**कोलाग्रन्थिकसहितैर्विश्वौषधभागधीयवाक्षरैः।  
प्रस्थमयोरजसां पलिकांशैश्चूर्णितैर्मिश्रैः॥२६॥**

**अष्टगुणमूत्रयुक्तं क्रमपाकात्पिण्डितां नयेत् सर्वम्।  
कोलप्रमाणा गुढ़िकास्तिस्रो भोज्यादिमध्यविरतौ॥२७॥**

**रससर्पिर्यूषपयोमांसैरश्नन्नरो निवारयति।  
अन्नविवर्त्तनं गुल्मं प्लीहाग्निसादांश्च॥२८॥**

**भीमवटकमण्डूरम्।**

**लोहकिट्टपलान्यष्टौ गोमूत्रार्द्धाढ़के पचेत्।  
क्षीरप्रस्थेन तत् सिद्धं पक्तिशूलहरं नृणाम्॥२८॥**

**क्षीरमण्डूरम्।**

**लोहकिट्टपलान्यष्टौ गोमूत्रेऽष्टगुणे पचेत्।  
चविकानागरक्षारपिप्पलीमूलपिप्पलीः॥३०॥**

**सञ्चूर्ण्य निक्षिपेत्तस्मिन् पलांशाः सान्द्रतां गते।  
गुड़िकाः कल्पयेत्तेन पक्तिशूलनिवारिणीः॥३१॥**

**चविकादिमण्डूरम्।**

**मण्डूरंशोधितं पत्रीं लोहजां वा गुड़ेन तु।  
भक्षयेन्मुच्यते शूलात्परिणामसमुद्भवात्॥३२॥**

**संशोध्य चूर्णितं कृत्वा मण्डूरस्य पलाष्टकम्।  
शतावरीरसस्याष्टौ दध्नस्तु पयसस्तथा॥३३॥**

**पलान्यादाय चत्वारि तथा गव्यस्य सर्पिषः।  
विपचेत् सर्वमैकध्यं यावत् पिण्डत्वमागतम्॥३४॥**

**सिध्दन्तु भक्षयेन्मध्ये भोजनस्याग्रतोऽपि वा।  
वातात्मकं पित्तभवं शूलञ्च परिणामजम्॥३५॥**

**निहन्त्येव हि योगोऽयं मण्डूरस्य न संशयः॥३६॥**

**शतावरीमण्डूरम्।**

**विड़ङ्गं चित्रकं चव्यं त्रिफलात्र्यूषणानि च।  
नवभागानि चैतानि लोहकिट्टसमानि च॥३७॥**

**गोमूत्रं द्विगुणं दत्त्वा मूत्रार्द्धिकगुड़ान्वितम्।  
शनैर्मृद्वग्निना पक्त्वा सुसिद्धं पिण्डतां गतम्॥३८॥**

**स्निग्धे भाण्डे विनिक्षिप्य भक्षयेत् कोलमात्रया।  
प्राम्नध्यादिक्रमेणैव भोजनस्य प्रयोजितम्॥३९॥**

**योगोऽयं शमयत्याशु पक्तिशूलं सुदारुणम्।  
कामलां पाण्डुरोगञ्च शोथं मन्दाग्नितामपि॥४०॥**

**अर्शांसि ग्रहणीदोषं क्रिमिगुल्मोदराणि च।  
नाशयेदम्लापित्तञ्च स्थौल्यञ्चैवापकर्षति॥४१॥**

**वर्जयेच्छुष्कशाकानि विदाह्यम्लकटूनि च।  
पक्तिशूलान्तको ह्येष गुड़ो मण्डूरसंज्ञकः।  
शूलार्त्तानां कृपाहेतोस्तारया परिकीर्तितः॥४२॥**

**तारामण्डूरगुड़ः।**

**वशिरं श्वेतवाट्यालं मधुपर्णीमयूरकम्।  
तण्डूलीयञ्चकर्षार्द्धं दत्त्वाधश्चोर्द्धमेव च॥४३॥**

**पाक्यं सुजीर्णंमण्डूरं गोमूत्रेण दिनद्वयम्।  
अन्तर्बास्पमदग्धञ्च तथा स्थाप्यं दिनत्रयम्॥४४॥**

**विचूर्ण्य द्विगुणेनैव गुड़ेन सुविमर्दितम्।  
भोजनस्यादिमध्यान्ते भक्ष्यं कर्षं त्रिभागतः॥४५॥**

**तक्रानुपानं वर्ज्यञ्च वार्क्षमम्लकमत्र तु।  
आम्लपित्ते च शूले च हितमेतद् यथामृतम्॥४६॥**

**राममण्डूरम्।**

**पथ्याचूर्णं द्विपलं गन्धाश्मलोहकिट्टञ्च।  
शुद्धरसस्यार्द्धपलं भृङ्गस्य रसञ्च केशराजस्य॥४७॥**

**प्रस्थोन्मितञ्च दत्त्वा लौहे पात्रेऽथ दण्डवृष्टम्।  
शुष्कं घृतमधुयुतं मृदितं स्थाप्यञ्च भाण्डेस्निग्धे॥४८॥**

**उपयुक्तमेतदचिरान्निहन्ति कफपित्तजान् रोगान्।  
शूलं तथाम्लपित्तं ग्रहणीञ्च कामलामुग्राम्॥४९॥**

**रसमण्डूरम्।**

**अक्षामलकशिवानां स्वरसैश्चपक्वं सुलोहजचूर्णम्।  
सगुड़ंयद्युपभुङ्क्तेमुञ्चति त्रिदोषजं शूलम्॥५०॥**

**त्रिफलालौहः।**

**लोहस्य रजसो भागस्त्रिफलायास्तथा त्रयः।  
गुड़स्याष्टौ तथा भागा गुड़ान्मूत्रं चतुर्गुणम्॥५१॥**

**एतत् सर्वञ्च विपचेद् गुड़पाकविधानवित्।  
लिहेच्च तद् ययाशक्ति क्षये शुले च पाकजे॥५२॥**

**लोहगुड़िकाः।**

**धात्रीचूर्णस्याष्टौ पलानि चत्वारि लोहचूर्णस्य।  
यष्टीमधुकरजश्च द्विपलं दद्यादुपले घृष्टम्॥५३॥**

**अमृताक्वाथेनैतच्चूर्णं भाव्यञ्च सप्ताहम्।  
चण्डातपेषु शुष्कं भूयः पिष्ट्वा नवे घटे स्थाप्यम्॥५४॥**

**घृतमधुना सह युक्तं भुक्त्वादौ मध्यतोऽन्ते च।  
त्रीनपि वारान् खादेत् पथ्यं दोषानुबन्धेन॥५५॥**

**भक्तस्यादौ नाशयति व्याधीन् पित्तानिलोद्भवान्।  
मध्येऽन्नविष्टम्भं जयति नृणां विदह्यते नान्नम्॥५६॥**

**पानान्नकृतान् भुक्त्यन्ते शीलितं जयति।  
एवं जीर्य्यति चान्ने शूलं नृणां सुकष्टमपि॥५७॥**

**हरति सहसा युक्त्तो योगश्चायं जरत्पित्तम्।  
चक्षुष्यः पलितघ्नः कफपित्तसमुद्भवान् जयेद्रोगान्।  
प्रसादयत्यपि रक्तंपाण्डुत्वं कामलां जयति॥५८॥**

**धात्रीलौहम्।**

**तनूनि लोहपात्राणि तिलोत्सेधसमानि च।  
कशिकामूलकल्केन संलिप्य सर्षपेणवा॥५९॥**

**विशोष्य सूर्य्यकिरणैःपुनरेवावलेपयेत्।  
त्रिफलाया जले ध्मातं वापयेच्च पुनः पुनः॥६०॥**

**ततः संचूर्णितं कृत्वा कर्पटेन तु छानयेत्।  
भक्षयेन्मधुसर्पिर्भ्यां यथाग्न्येतत् प्रयोगतः॥६१॥**

**माषकं त्रिगुणं वाथ चतुर्गुणमथापि वा।  
छागस्य पयसः कुर्यादनुपानमभावतः॥६२॥**

**गवां घृतेन दुग्धेन चतुःषष्टिगुणेन च।  
पक्तिशूलं निहन्त्येतन्मासेनैकेन निश्चितम्॥६३॥**

**लोहामृतमिदं श्रेष्ठं ब्रह्मणा निर्मितं पुरा।  
ककारपूर्वकं यच्च यच्चाम्लं परिकीर्त्तितम्।  
सेव्यं तन्नभवेदत्र मांसं चानूपसम्भवम्॥६४॥**

**लोहामृतम्।**

**स्विन्नपीड़ितकुष्माण्डात् तुलार्द्धंमृष्टमाज्यतः।  
प्रस्थार्द्धेखण्डतुल्यन्तु प्रचेदामलकीरसात्॥६५॥**

**प्रस्थेसुस्विन्नकुष्माण्डरसप्रस्थे विघट्टयन्।  
दर्व्या पाकं गते तस्मिंश्चूर्णीकृत्य विनिक्षिपेत्॥६६॥**

**द्वे द्वे पले कणाजाजीशुण्ठीनां मरिचस्य च।  
पलं तालीशधन्याकचातुर्जातकमुस्तकम्॥६७॥**

**कर्षप्रमाणं प्रत्येकं प्रस्थार्द्धं माक्षिकस्य च।  
पक्तिशूलं निहन्त्येतद्दोषत्रयभवञ्च यत्॥६८॥**

**छर्द्यम्लपित्तमूर्च्छाश्च श्वासकासावरोचकम्।  
हृच्छलं रक्तपित्तञ्च पृष्ठशूलञ्च नाशयेत्।  
रसायनमिदं श्रेष्ठं खण्डामलकसंज्ञितम्॥६९॥**

**खण्डामलकी।**

**कुड़वमितमिह स्यान्नारिकेलं सुपिष्टं  
पलपरिमितसर्पिः पाचितं खण्डतुल्यम्।  
निजपयसि तदेतत् प्रस्थमात्रे विपक्वं  
गुड़वदथ सुशीते शाणभागान् क्षिपेच्च॥७०॥**

**धन्याकपिष्पलीपयोदतुगाद्विजीरान्  
शाणं त्रिजातमिभकेशरवद्विचूर्ण्य।  
हन्त्यम्लपित्तमरुचिक्षयमस्रपित्तं  
शूलं वमिं सकलपौरुषकारि हारि॥७१॥**

**नारिकेलखण्डः।**

**कलायचूर्णभागौ द्वौ लोहचूर्णस्य चापरः।  
कारवेल्वपलाशानां रसेनैव विमर्दितः॥७२॥**

**कर्षमात्रां ततश्चैकां भक्षयेद् गुड़िकां नरः।  
मण्डानुपानात् सा हन्ति जरत्पित्तं सुदारुणम्॥७३॥**

**लिह्याद्वा त्रैफलं चूर्णमयश्चूर्णसमन्वितम्।  
यष्टीचूर्णेन वा युक्तं लिह्यात् क्षौद्रेण तद्गदे॥७४॥**

**पित्तान्तं वमनं कृत्वा कफान्तञ्चविरेचनम्।  
अन्नद्रवे च तत्कार्य्येजरत्पित्तेयदीरितम्॥७५॥**

**आमपक्वाशये शुद्धे गच्छेदन्नद्रवः शमम्।  
माषेण्डरी सतुषिका स्विन्नासर्पिर्युता हिता॥७६॥**

**गोधूममण्डकं तत्रसर्पिषा गुड़संयुतम्।  
ससितं शीतदुग्धेन मृदितं वाहितं मतम्॥७७॥**

**शालितण्डुलमण्डंवा कवोष्णंसिक्थवर्जितम्।  
वाट्यंक्षीरेण संसिद्धं घृतपूरं सशर्करम्॥७८॥**

**शर्करां भक्षयित्वा वा क्षीरमुत्क्वथितं पिबेत्  
घटोलपत्रयूषेण खादेच्चएकशक्तुकान्॥७९॥**

**अन्नद्रवे जरत्पित्ते वह्निर्मन्दो भवेद्यतः।  
तस्मादत्रान्नपानानि मात्राहीनानि कल्पयेत्॥८०॥**

**इति परिणामशूलचिकित्सा।**

**अथोदावर्त्ताधिकारः।**

**त्रिवृत्सुधापत्रतिलादिशाक-  
ग्राम्यौदकानूपरसैर्यवान्नम्।  
अन्यैश्च मृष्टानिलमूत्रविड्भि-  
रद्यात्प्रसन्नागुड़सीधुपायी॥१॥**

**आस्थापनं मारुतजे स्निन्धस्विन्नस्य शस्यते।  
पुरीषजे तु कर्त्तव्यो विधिरानाहिकश्चयः॥२॥**

**क्षारवैतरणौवस्ती युञ्ज्यात् तत्र चिकित्सकः।  
श्यामादन्तीद्रवन्तीत्वक्महाश्यामास्नुहीत्रिवृत्॥३॥**

**सप्तलाशङ्खिनीश्वेताराजवृक्षः सतिल्वकः।  
कम्पिल्लकं करञ्जश्च हेमक्षीरीत्ययं गणः॥४॥**

**सर्पिस्तैलरजःक्वाथकल्केष्वन्यतमेषु च।  
उदावर्त्तोदरानाहविषगुल्मविनाशनः॥५॥**

**त्रिवृद्कृष्णाहरीतक्योद्विचतुःपञ्चभागिकाः।  
गुड़िका गुड़तुल्यास्ताविड्विबन्धगदापहाः॥६॥**

**हरीतकी यवक्षारपिलूनि त्रिवृता तथा।  
घृतैश्चूर्णमिदं पेयमुदावर्त्तविनाशनम्॥७॥**

**हिङ्गुकुष्ठवचासर्जिविड़ञ्चेति द्विरुत्तरम्।  
पीतं मद्येन तच्चूर्णमुदावर्त्तहरं परम्॥८॥**

**खण्डपलं त्रिवृता सममुपकुल्याकर्षचूर्णितं श्लक्ष्णम्।  
प्राग्भोजने च समधुविड़ालपदकं लिहेत् प्राज्ञः॥९॥**

**एतद्राढ़पुरीषे पित्ते कफे च विनियोज्यम्।  
सुस्वादुर्मृपयोम्योऽयं चूर्णो नाराचको नाम्ना॥१०॥**

**नाराचचूर्णम्।**

**रसोनं मद्यसंमिश्रं पिबेत् प्रातः प्रकाङ्क्षितः।  
गुल्मोदकावर्त्तशूलघ्नं दीपनं बलवर्द्धनम्॥११॥**

**हिङ्गुमाक्षिकसिन्धूत्थैः पक्त्वावर्त्तिं सुनिर्मिताम्।  
घृताभ्यक्तां गुदे दद्यादुदावर्त्तविनाशिनीम्॥१२॥**

**मदनं पिप्पली कुष्ठंवचागौराश्च सर्षपाः।  
गुड़क्षारसमायुक्ताः फलवर्त्तिः प्रशस्यते॥१३॥**

**आगारधूमसिन्धूत्थतैलयुक्ताम्लमूलकम्।  
क्षुण्णं निर्गुण्डिपत्रं वास्विन्ने पायौ क्षिपेद बुधः॥१४॥**

**सौवर्च्चलाढ्यां मदिरां मूत्रे त्वभिहते पिबेत्।  
एलां वाप्यथ मद्येन क्षीरं वारि पिबेच्च सः॥१५॥**

**दुस्पर्शास्वरसं वापि कषायं ककुभस्य च।  
एर्वारुवीजं तोयेन पिबेद्वा लवणीकृतम्॥१६॥**

**पञ्चमूलीश्रृतं क्षीरं द्राक्षारसमथापि वा।  
सर्वथैवोपयुञ्जीत मूत्रकृच्छ्राश्मरी विधिम्॥१७॥**

**स्नेहस्वेदैरुदावर्त्तं जृम्भजं समुपाचरेत्।  
अश्रुमोक्षोऽश्रुजे कार्य्यः स्वप्नो मद्यं प्रियाः कथाः॥१८॥**

**क्षवजे क्षरपत्रेण घ्राणस्थेनानयेत् क्षवम्।  
तथोद्र्ध्वजत्रुकोऽभ्यङ्गः स्वेदो धूमः सनावनः॥१९॥**

**हितं वातघ्नमद्यञ्च घृतञ्चोत्तरभक्तिकम्।  
उद्गारजे क्रमोपेतं स्नैहिकं धूममाचरेत्॥२०॥**

**कर्द्यघातं यथादोषं नस्यस्नेहादिभिर्जयेत्।  
भुक्त्वा प्रच्छर्दनं धूमो लङ्घनं रक्तमोक्षणम्॥२१॥**

**रुक्षान्नपाने व्यायामो विरेकश्चात्र शस्यते।  
वस्तिशुद्धिकरावापं चतुर्गुणजलं पयः॥२२॥**

**आवारिनाशात् क्वथितं पीतवन्तं प्रकामतः।  
रमयेयुः प्रिया नार्य्यः शुक्रोदावर्त्तिनं नरम्॥२३॥**

**अत्राभ्यङ्गावगाहाश्चमदिराश्चरणायुधाः।  
शालिः पयोनिरूहाश्च शस्तं मैथुनमेव च॥२४॥**

**क्षुद्विघाते हितं स्निग्धमुष्णमल्पञ्च भोजनम्।  
तृष्णाघाते पिबेन्मन्थंयवागूं वापि शीतलाम्॥२५॥**

**रसेनाद्यात् सुविश्रान्तः श्रमखासातुरो नरः।  
निद्राघाते पिबेत् क्षीरं स्वप्नः संवाहनानि च।  
उदावर्त्तक्रियानाहे सामे लङ्घनपाचनम्॥२६॥**

**द्विरुत्तराहिङ्गुवचा सकुष्ठा  
सुवर्च्चिका चेति विड़ङ्गचूर्णम्।  
सुखाम्बुनानाहविसूचिकार्त्ति-  
हृद्रोगगुल्मोर्द्धसमीरणघ्नम्॥२७॥**

**वचाभयाचित्रकयावशूकान्  
सपिप्पलीकातिविषान् सकुष्ठान्।  
उष्णाम्बुनानाहविमूढ़वातान्  
पीत्वा जयेदाशु हितौदनाशी॥२८॥**

**त्रिवृद्धरीतकीश्यामाः स्रुही क्षीरेण भावयेत्।  
वटिका मूत्रपीतास्ताः श्रेष्ठाश्चानाहभेदिकाः॥२९॥**

**फलञ्च मूलञ्च विरेचनोक्तं  
हिङ्ग्वर्कमूलं दशमूलमद्याम्।  
स्रुक्चित्रको चैव पुनर्नवा च  
तुल्यानि सर्वैलवणानि पञ्च॥३०॥**

**स्नेहैः समूत्रैः सह जर्जराणि  
शरावसन्धौ विपचेत् सुलिप्ते।  
पक्वं सुपिष्टं लवणं तदन्नैः  
पानैस्तथानाहरुजाघ्रमग्राम्॥३१॥**

**वाठधूमविडव्योषगुड़मूत्रैर्विपाचिता।  
गुदेऽङ्गुष्ठसमावर्त्तिर्विधेयानाहशूलनुत्॥३२॥**

**वर्त्तिस्त्रिकटुकसैन्धवसर्षपगृहधूमकुष्ठमदनफलैः।  
मधुनि गुड़े पक्त्वा पाय्वीरिताङ्गुष्ठमाना॥३३॥**

**वर्त्तिरियं दृष्टफला शनैः शनैः प्रणिहिता गुदे घृताभ्यक्ता।  
आनाहोदावर्त्तप्रशमनी जठरगुल्मनिवारिणी॥३४॥**

**मूलकं शुष्कमार्द्रञ्च वर्षाभूपञ्चमूलकम्।  
आरेवतफलञ्चापि पिष्ट्वा तेन पचेद् घृतम्।**  
**तत्पीयमानं शमयेदुदावर्त्तमसंशयम्॥३५॥**

**शुष्कमूलाद्यं घृतम्।**

**स्थिरादिवर्गस्य पुनर्नवायाः  
सम्पाकपूतीकरञ्जयोश्च।  
सिद्धः कषाये द्विपलांशिकानां  
प्रस्थो घृतात्स्यात् प्रतिरुद्धवाते॥३६॥**

**स्थिराद्यं घृतम्।**

**इति उदावर्त्तचिकित्सा।**

**अथ गुल्माधिकारः।**

**लघ्वन्नंदीपनं स्निग्धमुष्णं वातानुलोमनम्।  
ब्रह्मणं यद्भवेत् सर्वं तद्धितं सर्वगुल्मिनाम्॥१॥**

**स्निग्धस्य भिषजास्वेदः कर्त्तव्यो गुल्मशान्तये।  
स्रोतसां मार्दवं कृत्वा जित्वा मारुतमुल्वणम्॥२॥**

**भित्त्वा विबद्धं स्निग्धस्य स्वेदो गुल्ममपोहति।  
कुम्भीपिण्डेष्टकास्वेदान् कारयेत् कुशलोभिषक्॥३॥**

**उपानाहाश्च कर्त्तव्याः सुखोष्णाः शास्वनादयः।  
स्थानावसेको रक्तस्य बाहुमध्ये शिराव्यधः॥४॥**

**स्वेदानुलोमनञ्चैव प्रशस्तं सर्वगुल्मिनाम्।  
पेया वातहरैः सिद्धाः कौलत्था धन्वजा रसाः॥५॥**

**खडाः सपञ्चमूलाश्च गुल्मिनां भोजने हिताः।  
मातुलुङ्गरसो हिङ्गुदाड़िमं विड़सैन्धवम्॥६॥**

**सुरामण्डेन पातव्यं वातगुल्मरुजापहम्।  
नागरार्द्धपलं पिष्टं द्वे पले लुञ्चितस्य च॥७॥**

**तिलस्यैकं गुड़पलं क्षीरेणोष्णेन पाययेत्।**  
**वातगुल्ममुदावर्त्तं योनिशूलञ्च नाशयेत्॥८॥**

**पिबेदेरण्डतैलं वा वारुणीमण्डमिश्रितम्।  
तदेव तैलं पयसा वातगुल्मी पिबेन्नरः॥९॥**

**साधयेच्छुद्धशुष्कस्य लशुनस्य चतुःपलम्।  
क्षीरोदकेऽष्टगुणिते क्षीरशेषञ्च पाययेत्॥१०॥**

**वातगुल्ममुदावर्त्तं गृध्रसीविषमज्वरम्।  
हृद्रोगं' विद्रधिं शोषं शमयत्याशु तत्ययः॥११॥**

**एवन्तु साधिते क्षीरे स्तोकमप्यत्र दीयते।  
सर्जिकाकुष्ठसहितः क्षारः केतकिजोऽपि वा॥१२॥**

**तैलेन पीतः शमयेद् गुल्मं पवनसम्भवम्।  
वातगुल्मे कफे वृद्धे वान्तिश्चूर्णादिरिष्यते॥१३॥**

**पैत्ते तु रेचनं स्निग्धं रक्ते रक्तस्य मोक्षणम्।  
स्निग्धोष्णेनोदिते गुल्मे पैत्तिके स्नंसनं हितम्॥१४॥**

**रुक्षोष्णेन तु सम्भूते सर्पिः प्रशमनं परम्।  
काकोल्यादिमहातिक्तवाताद्यैः पित्तगुल्मिनम्॥१५॥**

**स्नेहितं स्रंसयेत् पश्चात् योजयेद्वस्तिकर्मणा।  
स्निग्धोष्णजे पित्तगुल्मे कम्पिल्लं मधुना लिहेत्॥१६॥**

**रेचनार्थी रसं वापि द्राक्षायाः सगुड़ं पिबेत्।  
दाहाशूलाऽनिलक्षोभस्वप्ननाशारुचित्वरैः॥१७॥**

**विदह्यमानं जानीयाद् गुल्मं तमुपनाहयेत्।  
पक्वे तु व्रणवत् कार्य्यं व्यधशोधनरोपणम्॥१८॥**

**स्वयमूर्द्ध्वमधोवापि स चेद्दोषः प्रपद्यते।  
द्वादशाहमुपेक्षेत रक्षन्नन्यानुपद्रवान्॥१९॥**

**परन्तु शोचनं सर्पिः शुद्धे समधुतिक्तकम्।  
रोहिणी कटुका निम्बं मधुकं त्रिफलात्वचः॥२०॥**

**कर्षांशास्त्रायमाणा च पटोलत्रिवृतापले।  
द्विपलञ्च मसूराणां साध्यमष्टगुणेऽम्भसि॥२१॥**

**घृताच्छेषं घृतसमं सर्पिषश्च चतुःपलम्।  
पिबेत् संमूर्च्छितं तेन गुल्मः शाम्यति पैत्तिकः॥२२॥**

**ज्वरस्तृष्णा च शूलञ्च भ्रममूर्च्छारतिस्तथा।  
दीप्ताग्नयो महाकायाः स्नेहसात्म्याश्च ये नराः॥२३॥**

**गुल्मिणः सर्पदष्टाश्च विसर्पोपहताश्च ये।  
ज्येष्ठां मात्रां पिबेयुस्ते फलान्यष्टौ विशेषतः॥२४॥**

**लङ्घनोल्लेखनेस्वेदे कृतेऽग्नौसंप्रधुक्षिते।  
घृतं सक्षारकटुकं पातव्यं कफगुल्मिना॥२५॥**

**मन्दोऽग्निर्वेदना मन्दा गुरुस्तिमितकोष्ठता।  
सोत्क्लेषा चारुचिर्यस्य स गुल्मो वमनोपमः॥२६॥**

**मन्देऽग्नावनिले मूढ़े ज्ञात्वा सस्नेहमाशयम्।  
गुड़िकाश्चूर्णनिर्यूहाः प्रयोज्याः कफगुल्मिनाम्॥२७॥**

**क्षाराऽरिष्टगणश्चापि दाहशोषे विधीयते।  
पञ्चमूलीकृतं तोयं पुराणं वारुणीरसम्॥२८॥**

**कफगुल्मी पिबेत् काले जीर्णं माध्वीकमेव वा।  
तिलैरण्डातसीवीजसर्षपैः परिलिप्य वा॥२९॥**

**श्लेष्मगुल्ममयःपात्रैः सुखोष्णैः स्वेदयेद्भिषक्।  
यमानीचूर्णितं तक्रं विडेन लवणीकृतम्॥३०॥**

**पिबेत् सन्दीपनं वातमूत्रवर्च्चोऽनुलोमनम्।  
व्यामिश्रदोषे व्यामिश्रः सर्व एव क्रियाक्रमः॥३१॥**

**सन्निपातोद्भवे गुल्मे त्रिदोषघ्नो विधिर्हितः।  
वचाविड़ाभयाशुण्ठीहिङ्गुकुष्ठाग्निदीप्यकाः॥३२॥**

**द्वित्रिषट्चतुरे वाष्टसप्तपञ्चाशिकाः क्रमात्।  
चूर्णं मद्यादिभिः पीतं गुल्मानाहोदरापहम्॥३३॥**

**शूलार्शःश्वासकासघ्नं ग्रहणीदीपनं परम्।  
यमानीहिङ्गुसिन्धूत्थक्षारसौवर्च्चलाभयाः॥३४॥**

**सुरामण्डेन पातव्या गुल्मशूलनिवारणाः।  
हिङ्गुत्रिकटुकं पाठां हवुषामभयां शटीम्॥३५॥**

**अजमोदाजगन्धे च तिन्तिड़ीकाम्लवेतसौ।  
दाडिमं पौष्करं धान्यमजाजीं चित्रकं वचाम्।  
द्वौक्षारौ लवणे द्वे च चव्यञ्चैकत्र चूर्णयेत्॥३६॥**

**चूर्णमेतत् प्रयोक्तव्यमन्नपानेष्वनत्ययम्।  
प्राग्भक्तमथवा पेयं मद्येनोष्णोदकेन वा॥३७॥**

**पार्श्वहृद्वस्तिशूलेषु गुल्मे वातकफात्मके।  
आनाहे मूत्रकृच्छ्रेच गुदयोनिरुजासु च॥३८॥**

**ग्रहण्यर्षोविकारेषु प्लीह्निपाण्ड्वामयेऽरुचौ।  
उरोविबन्धे हिक्कायां श्वासे कासे गलग्रहे॥३९॥**

**भावितं मातुलुङ्गस्य चूर्णमेतद्रसेन वा।  
बहुशो गुड़िकाः कार्य्याः कार्षिकाः स्युस्ततोऽधिकम्॥४०॥**

**हिङ्वाद्यं चूर्णम्।**

**पूतीकपत्रगजचिर्भिटिचव्यवह्नि-  
व्योषञ्च संस्तरचितं लवणोपधानम्।  
दग्ध्वा विचूर्ण्य दधिमण्डयुतं प्रयोज्यं  
गुल्मोदरश्वयथुपाण्डुगदोद्भवेषु॥४१॥**

**हिङ्गुपुष्करमूलानि तुम्बुरूणि हरीतकीम्।  
श्यामाविड़ंसैन्धवञ्च यवक्षारं महौषधम्॥४२॥**

**यवक्वाथोदकैनैतद् घृतभृष्टन्तु पाययेत्।  
तेनास्य भिद्यते गुल्मः सशूलः सपरिग्रहः॥४३॥**

**वचाहारीतकीहिङ्गुसैन्धवं साम्लवेतसम्।  
यवक्षारं यमानीञ्च पिबेदुष्णेन वारिणा॥४४॥**

**एतद्धि गुल्मनिचयं सशूलं सपरिग्रहम्।  
भिनत्ति सप्तरात्रेण वह्नेर्दीप्तिंकरोति च॥४५॥**

**पिप्पलीपिप्पलीमूलचित्रकाजाजीसैन्धवैः।  
शुक्तापीता सुरा हन्ति गुल्ममाशु सुदुस्तरम्॥४६॥**

**नादेयीकुटजार्कशिग्रुबृहतीस्नुग्विल्वभल्लातक-  
व्याघ्रीकिंशुकपारिभद्रकजटाऽपामार्गनीपाग्निकम्।**

**वासामुष्ककपाटलाः सलवणा दग्धाजले पाचितं  
हिङ्ग्वादिप्रतिवापमेतदुदितं गुल्मोदराष्ठीलिषु॥४७॥**

**हिङ्गूग्रगन्धाविड़शुण्ठ्यजाजीहरीतकीपुष्करमूलकुष्ठम्।  
भागोत्तरं चूर्णितमेतदिष्टं गुल्मोदराजीर्णविसूचकासु॥४८॥**

**हिङ्ग्वादि।**

**त्रिफलाकाञ्चनक्षीरीसप्तलानीलिनीवचाः।  
त्रायन्तीहवुषातिक्तात्रिवृत्सैन्धव पिप्पलीः॥४९॥**

**पिबेत् संचूर्ण्य मूत्रोष्णवारिमांसरसादिभिः।  
सर्वगुल्मोदरप्लीहकुष्ठार्शः शोथखेदितः॥५०॥**

**शटीपुष्करमूलञ्च दन्तीं चित्रकमाढकीम्।  
शृङ्गवेरं वचाञ्चैव पलिकानि समाहरेत्॥५१॥**

**त्रिवृतायाः पलञ्चैव कुर्य्यात् त्रीणि च हिङ्गुनः।  
यवक्षारपले द्वे च द्वे पले चाम्लवेतसात्॥५२॥**

**यमान्यजाजीमरिचं धान्यकञ्चेति कार्षिकम्।  
उपकुञ्च्यजमोदाभ्यां तथा चाष्टमिकामपि॥५३॥**

**मातुलुङ्गरसेनैव गुड़िकाः कारयेद्भिषक्।  
तासामेकां पिबेद् द्वे च तिस्रो वापि सुखाम्बुना॥५४॥**

**अम्लैश्च मद्यैर्यूषैश्च घृतेन पयसाथवा।  
एषा काङ्कायणेनोक्ता गुड़िका गुल्मनाशिनी॥५५॥**

**अर्शोहृद्रोगशमनी क्रिमीणाञ्च विनाशिनी।  
गोमूत्रयुक्ता शययेत् कफगुल्मं चिरोत्थितम्॥५६॥**

**क्षीरेण पित्तगुल्मञ्च मद्यैरम्लैश्चवातिकम्।  
त्रिफलारसमूत्रैश्चनियच्छेत् सान्निपातिकम्।  
रक्तगुल्मे च नारीणामुष्ट्रीक्षीरेण पाययेत्॥५७॥**

**कङ्कायणगुड़िका।**

**हवुषीव्योषपृथ्वीकाचव्यचित्रकसैन्धवैः।  
साजाजीपिप्पलीमूलदीप्यकैर्विपचेद् घृतम्॥५८॥**

**सकोलमूलकरसं सक्षीरं दधि दाड़िमम्।  
तत्परं वातगुल्मघ्नं शूलानाहविबन्धनुत्॥५९॥**

**योन्यर्शोग्रहणीदोषश्वासकासाऽरुचिज्वरम्।  
पार्श्वहृद्वस्तिशूलञ्च घृतमेतद् व्यपोहति॥६०॥**

**हवुषाद्यंघृतम्।**

**पिप्पल्याः पिचुरर्ध्यर्द्धो दाडिमाद् विपलं पलम्।  
धान्यात् पञ्च घृताच्छुण्ठ्याः कर्षः क्षीरं चतुर्गुणम्॥६१॥**

**सिद्धमेतैर्घृतं सद्यो वातगुल्मं चिकित्सति।  
योनिशूलं शिरःशूलमर्शांसि विषमज्वरान्॥६२॥**

**पञ्चपलकं घृतम्।**

**त्र्यूषणत्रिफलाधान्यविड़ङ्गचव्यचित्रकैः।  
कल्कीछतैर्घृतं सिद्धं सक्षीरं वातगुल्मनुत्॥६३॥**

**त्र्यूषणाद्यं घृतम्।**

**जले दशगुणे साध्यं त्रायमाणचतुःपलम्।  
पञ्चभागस्थितं पूतं कल्कैः संयोज्य कार्षिकैः॥६४॥**

**रोहिणीकटुकामुस्तत्रायमाणादुरालभाः।  
कल्कैस्तामलकीवीराजीवन्तीचन्दनोत्पलेः॥६५॥**

**रसस्यामलकीनाञ्च क्षीरस्य च घृतस्य च।  
पलानि पृथगष्टाष्टौ दत्त्वा सम्यग्विपाचयेत्॥६६॥**

**पित्तगुल्मं रक्तगुल्मं वीसर्पं पैत्तिकं ज्वरम्।  
हृद्रोगं कामलां कुष्ठं हन्यादेतद् घृतोत्तमम्॥६७॥**

**पलोल्लेखागते माने न द्वैगुण्यमिहेष्यते।  
चत्वारिंशत्पलं तेन तोयं दशगुणं भवेत्॥६८॥**

**त्रायमाणाद्यं घृतम्।**

**द्राक्षामधुकखर्जूरं विदारीं सशतावरीम्।  
परूषकाणि त्रिफलां साधयेत्पलसम्मिताम्॥६९॥**

**जलाढ़के पादशेषे रसमामलकस्य च।  
घृतमिक्षुरसं क्षीरमभयाकल्कपादिकम्॥७०॥**

**साधयेत तुघृतं सिद्धं शर्कराक्षौद्रपादिकम्।  
योजयेत्पित्तगुल्मघ्नं सर्वपित्तविकारनुत्॥७१॥**

**साहचर्य्यादिह पृथघृतादेः क्वाथतुल्यता॥७२॥**

**द्राक्षाद्यं घृतम्।**

**धात्रीफलानां स्वरसे षड़ङ्गं पाचयेद् घृतम्।  
शर्करासैन्धवोपेतं तद्धितंसर्वगुल्मिनाम्॥७३॥**

**धात्रीषट्पलकं घृतम्।**

**षड्भिः पलैर्मगधजाफलमूलचव्य-  
विश्वौषधज्वलनयावजकल्कपक्वम्।  
प्रस्थं घृतस्य दशमूल्युरुवूकभार्गी-  
क्वाथेऽप्यथो पयसि दध्नि च षट्पलाख्यम्॥७४॥**

**गुल्मोदरारुचिभगन्दरवह्निसाद-  
कासज्वरक्षयशिरोग्रहणीविकारान्।  
सद्यः शमं नयति ये च कफानिलोत्था-  
भार्ग्याख्यषट्पलमिदं प्रवदन्ति तज्ज्ञाः॥७५॥**

**भार्गीषट्पलकम्।**

**पिप्पलोपिप्पलीमूलचव्यचित्रकनागरैः।  
पलिकैः सयवक्षारैः सर्पिःप्रस्थं विपाचयेत्॥७६॥**

**क्षीरप्रस्थेन तत् सर्पिर्हन्ति गुल्मं कफात्मकम्।  
ग्रहणीपाण्डुरोगघ्नं प्लीहकासज्वरापहम्॥७७॥**

**क्षीरषट्पलकं घृतम्।**

**भल्लातकानां द्विपलं पञ्चमूलं पलोन्मितम्।  
साध्यं विदारीगन्धाढ्यमापोत्थसलिलाढ़के॥७८॥**

**पादावशेषे पूतेच पिप्पलीं नागरं वचाम्।  
विहङ्गं सैन्धवं हिङ्गु यावशूकं विड़ं शटीम्॥७९॥**

**चित्रकं मधुकं रास्नां पिष्ट्वा कर्षसमान् भिषक्।  
प्रस्थञ्च पयसो दत्त्वा घृतप्रस्थं विपाचयेत्॥८०॥**

**एतद्भल्लातकं नाम कफगुल्महरं परम्।  
प्लीहपाण्ड्वामयश्वासग्रहणीकासगुल्मनुत्॥८१॥**

**भल्लातकं घृतम्।**

**रसोनस्वरसे सर्पिः पञ्चमूलरसान्वितम्।  
सुरारणालदध्यम्लमूलकस्वरसैः सह॥८२॥**

**व्योषदाड़िमवृक्षाम्लयमानीचव्यसैन्धवैः।  
हिङ्ग्वम्लवेतसाजाजीदीप्यकैश्च पलान्वितैः॥८३॥**

**सिद्धं गुल्मग्रहण्यर्शःश्वासोन्मादक्षयज्वरान्।  
कासाऽपस्मारमन्दाग्निप्लीहशूलानिलान् जयेत्॥८४॥**

**रसोनाद्यं घृतम्।**

**जलद्रोणे विपक्त्तव्या विंशतिः पञ्च चाभयाः।  
दन्त्याः पलानि तन्वन्ति चित्रकस्य तथैव च॥८५॥**

**तेनाष्टभागशेषेण पचेद्दन्तीसमं गुड़म्।  
ताश्चाभयात्रिवृच्चूर्णातैलाच्चापि चतुःपलम्॥८६॥**

**पलमेकं कणाशुण्ठ्योः सिद्धे लेहे च शीतले।  
क्षौद्रं तैलसमं दद्याच्चातुर्जातपलन्तथा॥८७॥**

**ततो लेहपलं लीढ्वा जग्ध्वा चैकां हरीतकीम्।  
सुखं विरिच्यते स्निग्धो दोषप्रस्थमनामयः॥८८॥**

**प्लीहश्वयथुगुल्मार्शोहृत्पाण्डुग्रहणीगदाः।  
शाम्यन्त्युत्क्लेशविषमज्वरकुष्ठान्यरोचकाः॥८९॥**

**दन्तीहरीतकी।**

**वृश्चीरमुरुवूकञ्च वर्षाह्वं वृहतीद्वयम्।  
चित्रकञ्च जलद्रोणे पचेत्पादावशेषितम्॥९०॥**

**मागधीचित्रकक्षौद्रलिप्तकुम्भे निधापयेत्।  
मधुनः प्रस्थमावाप्य पथ्याचूर्णार्द्धसंयुतम्॥९१॥**

**व्युषोषितं दशाहञ्च जीर्णभक्तः पिबेन्नरः।  
अरिष्टोऽयं जयेद् गुल्ममविपाकं सुदुस्तरम्॥९५॥**

**वृश्चीराद्यरिष्टः।**

**रौधिरस्य तु गुल्मस्य गर्भकालव्यतिक्रमे।  
स्निग्धस्विन्नशरीरायै दद्यात् स्निग्धं विरेचनम्॥९६॥**

**शताह्वाचिरबिल्वत्वग्दारुभार्गोकणोद्भवः।  
कल्कः पीतो हरेद् गुल्मं तिलक्वाथेन रक्तजम्॥९४॥**

**तिलक्वाथो गुड़व्योषहिङ्गुभार्गोयुतो भवेत्।  
पानं रक्तभवे गुल्मे नष्टपुष्पेच योषिताम्॥९५॥**

**सक्षारं त्र्यूषणं मद्यं प्रपिबेदस्रगुल्मिनी।  
पलाशक्षारतोयेन सिद्धं सर्पिः पिबेच्च सा॥९६॥**

**उष्णैर्वाभेदयेद्भिन्ने विधिरासृग्दरो हितः।  
न प्रभिद्येत यद्येवं दद्याद्योनिविशोधनम्॥९७॥**

**क्षारेण युक्तं पललं सुधाक्षीरेण वा पुनः।  
रुधिरेऽतिप्रवृत्ते तु रक्तपित्तहरी क्रिया॥९८॥**

**भल्लातकात्कल्ककषायपक्वं सर्पिः पिबेच्छर्करया विमिश्रम्।  
तद्रक्तपित्तं विनिहन्ति पीतं बलाशगुल्मं मधुना समेतम्॥९९॥**

**वलूरं मूलकं मत्स्यान् शुष्कशाकानि वेदनम्।  
न स्वादेच्चालुकं गुल्मी मधुराणि फलानि च॥१००॥**

**इति गुल्मचिकित्सा।**

**अथ हृद्रोगाधिकारः।**

**वातोपसृष्टे हृदये वामयेत् स्निग्धमातुरम्।  
द्विपञ्च मूलीक्वाथेन सस्नेहलवणेन च॥१॥**

**पिप्पल्येलावचाहिङ्गु यवक्षारोऽथ सैन्धवम्।  
सौवर्च्चलमथो शुण्ठीमजमोदावचूर्णितम्॥२॥**

**फलधान्याम्लकौलत्थ्यदधिमद्यासवादिभिः।  
पाययेच्छुद्धदेहञ्चस्नेहेनान्यतमेन वा॥३॥**

**नागरं वा पिबेदुष्णं काषायञ्चाग्निवर्द्धनम्।  
कासश्वासानिलहरं शूलहृद्रोगनाशनम्॥४॥**

**श्रीपर्णीमधुकक्षौद्रसितागुड़जलैर्वमेत्॥५॥**

**पित्तोपसृष्टे हृदये सेवेत मधुरैः श्रुतम्।  
घृतं कषायांश्चोद्दिष्ठान् पित्तज्वरविनाशनान्॥६॥**

**शीताः प्रदेशाः परिषेचनानि  
तथा विरेको हृदि पित्तदुष्टे।  
द्राक्षासिताक्षौद्रपरूषकैः स्या-  
च्छुद्धेच पित्तापहमन्नपानम्॥७॥**

**पिष्ट्वा पिबेद्वापि सिताजलेन  
यष्ट्याह्वयं तिक्तरोहिणीञ्च॥८॥**

**अर्जुनस्य त्वचा सिद्धं क्षीरं योज्यं हृदामये।  
सितया पञ्चमूल्यावा बलया मधुकेन वा॥९॥**

**घृतेन दुग्धेन गुड़ाम्भसा वा पिबन्ति चूर्णं ककुभत्वचो ये।  
हृद्रोगजीर्णज्वररक्तपित्तं हत्वा भवेयुश्चिरजीविनस्ते॥१०॥**

**वचानिम्बकषायाभ्यां वान्तं हृदि कफोत्थिते।  
वातहृद्रोगहृच्चूर्णं पिप्पल्यादिञ्च योजयेत्॥११॥**

**त्रिदोषजे लङ्घनमादितः स्या-  
दन्नञ्च सर्वेषु हितं विधेयम्।  
हीनाधिमध्यत्वमवेक्ष्य चैव  
कार्य्यं त्रयाणामपि कर्म शस्तम्॥१२॥**

**चूर्णं पुष्करजं लिह्यान्माक्षिकेण समायुतम्।  
हृच्छूलकासश्वासघ्नं क्षयहिक्कानिवारणम्॥१३॥**

**तैलाज्यगुड़विपक्वं चूर्णं गोधूमं पार्थजं वापि।  
पिबति प्रयोऽनुचयं स भवति जितसकलहृदामयः पुरुषः॥१४॥**

**गोधूमककुभचूर्णं छागपयोगव्यसर्पिषा विपक्वम्।  
मधुशर्करासमेतं शमयति हृद्रोगमुद्धतं पुंसाम्॥१५॥**

**मूलं नागबलायास्तु चूर्णं दुग्धेन पाययेत्।  
हृद्रोगश्वासकासघ्नं ककुभस्य च वल्कलम्॥१६॥**

**रसायनं परं वल्यं वातजिन्मांसयोजितम्।**  
**संवत्सरप्रयोगेण जीवेद्वर्षशतद्वयम्॥१७॥**

**हिङ्गूग्रगन्धाविड़विश्वकृष्णा-  
कुष्ठाभयाचित्रकयावशूकम्।  
पिबेच्च सौवर्च्चलपुष्कराढ्यं  
यवाम्भसा शूलहृदामयेषु॥१८॥**

**दशमूलीकषायन्तु लवणक्षारयोजितम्।  
कासं श्वासञ्च हृद्रोगं गुल्मं शूलञ्च नाशयेत्॥१९॥**

**पाठां वचां यवक्षारमभयामम्लवेतसम्।  
दुरालभां चित्रकञ्च त्र्यूषणञ्च पलत्रिकम्॥२०॥**

**शटीं पुष्करमूलञ्च तिन्तिड़ीकं सदाड़िमम्।  
मातुलुङ्गस्य मूलानि श्लक्ष्णाचूर्णानि कारयेत्॥२१॥**

**सुखोदकेन मद्यैर्वा चूर्णान्येतानि पाययेत्।  
अर्शःशूलानि हृद्रोगं गुल्मञ्चाशु व्यपोहति॥२२॥**

**पुटदग्धमश्मपिष्टं हरिणविषाणन्तु सर्पिषा पिबतः।  
हृत्पृष्ठशूलमुपशममुपयात्यचिरेण कष्टमपि॥२३॥**

**क्रिमिहृद्रोगिणं स्निग्धं भोजयेत् पिशितौदनम्।  
दध्ना च पललोपेतं त्र्यहं पश्चाद्विरेचयेत्॥२४॥**

**सुगन्धिभिः सलवणैर्योगैः साजाजिशर्करैः।  
विड़ङ्गगाढ़ं धान्याम्लं पाययेद्धितमुत्तमम्॥२५॥**

**क्रिमिजे च पिबेन्मूत्रं विडङ्गामयसंयुतम्।  
हृदि स्थिता पतन्त्येवमधस्तात् क्रिमयो नृणाम्।  
यवान्नं वितरैच्चास्मैसविड़ङ्गमतः परम्॥२६॥**

**मुख्यं शतार्द्धञ्चहरीतकीनां सौवर्चलस्यापि पलद्वयञ्च।  
पक्वं घृतं वल्लभकेतिनाम्ना हृच्छ्वासशूलोदरमारुतघ्नम्॥२७॥**

**वल्लभघृतम्।**

**श्वदंष्ट्रोशीरमञ्जिष्ठाबलाकाश्मर्य्यकत्तृणम्।  
दर्भमूलं पृथक्पर्णी पलासर्षभकौ स्थिरा॥२८॥**

**पलिकान् साधयेत् तेषां रसे क्षीरे चतुर्गुणे।  
कल्कैः स्वगुप्तर्षभकमेदाजीवन्तिजीरकैः॥२९॥**

**शतावर्य्यृद्धिमृद्गीकाशर्कराश्रावणीविषैः।  
प्रस्थः सिद्धो घृताद्वातपित्तहृद्रोगशूलनुत्॥३०॥**

**मूत्रकृच्छ्रप्रमेहार्शःश्वासकासक्षयापहः।  
धनुःस्त्रीमद्यभाराध्वक्षीणानां बलमांसदः॥३१॥**

**श्वदंष्ट्राद्यं घृतम्।**

**घृतं बलानागबलार्जुनाम्बुसिद्धं सयष्टीमधुकल्कृपादम्।  
हृद्रोगशूलक्षतरक्तपित्तकासानिलासृक् समयत्युदीर्णम्॥३२॥**

**बलाद्यं घृतम्।**

**पार्थस्य कल्कस्वरसेन सिद्धं शस्तं घृतं सर्वहृदामयेषु॥३३॥**

**अर्जुनघृतम्।**

**इति हद्रोगचिकित्सा।**

**अथ मूत्रकृच्छ्राधिकारः।**

**अभ्यञ्चनस्नेहनिरूहवस्तिस्वेदोपनाहोत्तरवस्तिसेकान्।  
स्थिरादिभिर्वातहरैश्च सिद्धान् दद्याद्रसांश्चानिलमूत्रकृच्छ्रे॥१॥**

**अमृतानागरं धात्रीवाजिगन्धात्रिकण्ठकान्।  
प्रपिबेद्वातरोगार्त्तः स्थूली मूत्रछच्छ्रवान्॥२॥**

**सेकावगाहाः शिशिराः प्रदेहा  
ग्रैष्मो विधिर्वस्तिपयोविकाराः।  
द्राक्षाविदारीक्षुरसैर्घृतैश्च  
कृच्छ्रेषुपित्तप्रभवेषु कार्य्याः॥३॥**

**कुशः काशः शरो दर्भ इक्षुश्चेति तृणोद्भवम्।  
पित्तछच्छ्रहरं पञ्च मूलं वस्तिविशोधनम्।  
एतत् स्निग्धं पयःपीतं मेढ्रगं हन्ति शोणितम्॥४॥**

**शतावरीकाशकुशश्वदंष्ट्राविदारीशालीक्षुकशेरुकाणाम्।  
क्वाथंसुशीतं मधुशर्कराक्तं पिबन् जयेत् पैत्तिकमूत्रकृच्छ्रम्म्॥५॥**

**हरीतकीगोक्षुरराजवृक्षपाषाणभिद्धन्वयवासकानाम्।  
क्वाथं पिबेन्माक्षिकसंप्रयुक्तं कृच्छ्रेसदाहे सरुजे विबन्धे॥६॥**

**गुड़ेनामलकं वृष्यं श्रमघ्नं तर्पणं परम्।  
पित्तासृग्दाहशूलघ्नं मूत्रकृच्छ्रनिवारणम्॥७॥**

**एर्वारुवीजं मधुकं सदार्वी पैत्ते पिबेत् तण्डुलधावनेन।  
दार्वींं तथैवामलकीरसेन समाक्षिकां पैत्तिकमूत्रकृच्छ्रे॥८॥**

**क्षारोष्णतीक्ष्णोषणमन्नपानं  
स्वेदो यवान्नं वमनंनिरूहाः।  
तक्रं सतिक्तौषधसिद्धतैला-  
न्यभ्यङ्गपानं कफमूत्रकृच्छ्रे॥९॥**

**मूत्रेण सुरया वापि कदलीस्वरसेन वा।  
कफकृच्छ्रविनाशाय श्लक्ष्णंपिष्ट्वा त्रूटिं पिबेत्॥१०॥**

**तक्रेण युक्तं शितिमारकस्य  
बीजं पिबेत् कृच्छ्रविनाशहेतोः।  
पिबेत् तथा तण्डुलधावनेन  
प्रबालचूर्णं कफमूत्रकृच्छ्रे॥११॥**

**श्वदंष्ट्राविश्वतोयं वा कफकृच्छ्रविनाशनम्॥१२॥**

**सर्वं त्रिदोषप्रभवे तु वायोः  
स्थानानुपूर्व्या प्रसमीक्ष्य कार्यम्।  
त्रिभ्योऽधिके प्राग्वमनं कफे स्यात्  
पित्ते विरेकः पवने तु वस्तिः॥१३॥**

**बृहतीधावनीपाठायष्टीमधुकलिङ्गकाः।  
पाचनीयो बृहत्यादिः कृच्छ्रदोषत्रयापहः॥१४॥**

**तथाभिघातजे कुर्य्यात् सद्यो व्रणचिकित्सितम्।  
मूत्रकृच्छ्रे सदा चास्य कार्य्या वातहरी क्रिया॥१५॥**

**स्वेदचूर्णक्रियाभ्यङ्गवस्तयः स्युः पुरीषजे।  
क्वाथं गोक्षुरबीजस्य यवक्षारयुतं पिबेत्॥१६॥**

**मूत्रकृच्छ्रं शकृज्जञ्च पीतं शीघ्रं निवारयेत्॥१७॥**

**हिता क्रिया त्वश्मरिशर्करायां  
या मूत्रकृच्छ्रेकफमारुतोlत्थे॥१८॥**

**लेह्यं शुक्रविबन्धोत्थे शिलाजतु समाक्षिकम्।  
वृष्यैर्बृंहितधातोश्च विधेयाः प्रमदोत्तमाः॥१९॥**

**एलाहिङ्गुयुतंक्षीरं सर्पिर्मिश्रं पिबेन्नरः।  
मूत्रदोषविशुद्ध्यर्थं शुक्रदोषहरञ्च तत्॥२०॥**

**यन्मूत्रकृच्छ्रेविहितन्तु पैत्ते  
तत् कारयेच्छोणितमूत्रकृच्छ्रे॥२१॥**

**त्रिकण्टकारग्वधदर्भकाश-  
दुरालभापर्वतभेदपथ्याः।  
निघ्नन्ति पीता मधुनाश्मरीञ्च  
सम्प्राप्तमृत्योरपि मूत्रकृच्छ्रम्॥२२॥**

**कषायोऽतिबलामूलसाधितः सर्वकृच्छ्रजित्॥२३॥**

**एलाश्मभेदकशिलाजतुपिप्पलीनां  
चूर्णानि तण्डुलजलैर्लुलितानि पीत्वा।  
यद्वा गुड़ेन सहितान्यवलिह्य तानि  
चासन्नमृत्युरपि जीवति मूत्रकृच्छ्री॥२४॥**

**अयोरजः श्लक्ष्णपिष्टं मधुना सह योजितम्।  
मूत्रकृच्छ्रं निहन्त्याशु त्रिभिर्लेहैर्न संशयः॥२५॥**

**सितातुल्यो यवक्षारः सर्वकृच्छ्रनिवारणः।  
निदिग्धिकारसो वापि सक्षौद्रः कृच्छ्रनाशनः॥२६॥**

**शतावरीकाशकुशश्वदंष्ट्रा-  
विदारिकेक्ष्वामलकेषु सिद्धम्।  
सर्पिः पयो वा सितया विमिश्रं  
कृच्छ्रेषु पित्तप्रभवेषु योज्यम्॥२७॥**

**शतावरीघृतं क्षीरञ्च।**

**त्रिकण्टकैरण्डकुशद्यभीरु-  
कर्कारुकेक्षुस्वरसेन सिद्धम्।  
सर्पिर्गुड़ार्द्धांशयुतं प्रपेयं  
कृच्छ्राश्मरीमूत्रविघातहेतोः॥२८॥**

**त्रिकण्टकाद्यं** **घृतम्।**

**पुनर्नवामूलतुलादशमूलं शतावरी।  
बला तुरगगन्धा च तृणमूलं विकण्टकम्॥२९॥**

**विदारी गन्धा नागाह्वगुडूच्यतिबला तथा।  
पृथक् दशपलान् भागान् जलद्रोणे विपाचयेत्॥३०॥**

**तेन पादावशेषेण घृतस्यार्द्धाढ़कं पचेत्।  
मधुकंश्रृङ्गवेरञ्च द्राक्षासैन्धवपिप्पलीः॥३१॥**

**द्विपलिकाः पृथग्दद्यात् यमान्याः कुड़वन्तथा।  
त्रिंशङ्गुड़पलान्यत्र तैलस्यैरण्डजस्य च॥३२॥**

**प्रस्थंदत्त्वा समालोड्य सभ्यङ्गमृद्वग्निना पचेत्।  
एतदीश्वरपुत्राणां प्राग्भोजनमनिन्दितम्॥३३॥**

**राज्ञां राजसमानाञ्च बहुस्त्रीपतयश्च ये।  
मूत्रकृच्छ्रेकटिस्तम्भे तथा गाढ़पुरीषिणाम्॥३४॥**

**मेढ्रङ्गणशूले च योनिशूले च शस्यते।  
यथोक्तानाञ्च गुल्मानां वातशोणितकाश्च ये॥३५॥**

**वल्यं रसायनं शीतं सुकुमारकुमारकम्।  
पुनर्नवाशते द्रोणो देयोऽन्येषु तथापरः॥३६॥**

**सुकुमारकुमारकम्।**

**इति मूत्रकृच्छ्रचिकित्सा।**

**अथ मूत्राघाताधिकारः।**

**मूत्राघातान् यथादोषं मूत्रकृच्छ्रहरैर्जयेत्।  
वस्तिमुत्तरवस्तिञ्च दद्यात् स्निग्धं विरेचनम्॥१॥**

**कस्कमेर्वारुवीजानामक्षमात्रं ससैन्धवम्।  
धान्याम्लयुक्तं पीत्वैव मूत्राघाताद्विमुच्यते॥२॥**

**पाटल्या यावशूकाच्च पारिभद्रात्तिलादपि।  
क्षारोदकेन मदिरां त्वगेलोषणसंयुताम्॥३॥**

**पिबेद गुड़ोपदंशान्वा लिह्यादेतान् पृथक् पृथक्।  
त्रिफलाकरकल्कसंयुक्तं लवणं वापि पाययेत्॥४॥**

**निदिग्धिकायाः स्वरसं पिबेद् वातान्तरस्रुतम्।  
जले कुङ्कुमकल्कं वा सक्षौद्रमुषितं निशि॥५॥**

**सतैलं पाटलाभस्मक्षारवद्वापरिस्रुतम्।  
सुरां सौवर्च्चलवतीं मूत्राघाती पिबेन्नरः॥६॥**

**दाड़िमाम्बुयुतं मुख्यमेलाबीजं सनागरम्।  
पीत्वा सुरां सलवणां मूत्रघाताद्विमुच्यते॥७॥**

**पिबेच्छिलाजतुक्वाथे गणे वीरतरादिके।  
रसं दुरालभाया वा कषाये वासकस्य वा॥८॥**

**विकण्टकैरण्डशतावरीभिः सिद्धं पयो वा तृष्णपञ्चमूलैः।  
गुड़प्रगाढ़ं सघृतं पयो वा रोगेषु कृच्छ्रादिषु शस्तमेतत्॥९॥**

**नलकुशकशेक्षुशिफां क्वथितां प्रातः सुशीतलां सुशीताम्।  
पिबतः प्रयाति नियतंमूत्रग्रह इत्युवाच कचः॥१०॥**

**गोधावत्या मूलं क्वथितं घृततैलगोरसैर्मिश्रम्।  
पीतं निरुद्धमचिराद्भिनत्ति मूत्रस्य संघातम्॥११॥**

**जलेन खदिरीवीजं मूत्राघाताश्मरीहरम्।  
मूलन्तु त्रिजटायाश्च तक्रपीतं तदर्थकृत्॥१२॥**

**मूत्रे विबद्धेकर्पूरचूर्णं लिङ्गे प्रवेशयेत्।  
श्रृतशीतपयोन्नाशी चन्दनं तण्डुलाम्बुना॥१३॥**

**पिबेत् सशर्करं श्रेष्ठमुष्णवाते सशोणिते।  
शीतोऽवगाह आवस्तिमुष्णवातनिवारणः॥१४॥**

**कुष्माण्डकरसश्चापि पीतः सक्षारशर्करः।  
स्त्रीणामतिप्रसङ्गेन शोणितं यस्य सिच्यते॥१५॥**

**मैथुनोपरमश्चास्य वृंहणीयो हितो विधिः।  
स्वगुप्ताफलमृद्वीकाकृष्णोक्षुरसितारजः॥१६॥**

**समांशमर्द्धभागानि क्षीरक्षौद्रघृतानि च।  
सर्वं सम्यग्विमथ्याक्षमानं लीढ्वा पयः पिबेत्॥१७॥**

**हन्ति शुक्राशयोत्थांश्च दोषान् बन्ध्यासुतप्रदम्।  
चित्रकं शारिवा चैव बलाकालानुशारिवा॥१८॥**

**द्राक्षाविर्शालापिप्पल्यस्तथा चित्रफला भवेत्।  
तथैव मधुकं दद्याद्दद्यामलकानि च॥१९॥**

**घृताढ़कं पचेदेभिः कल्कैरक्षसमन्वितैः।  
क्षीरद्रोणे जलद्रोणे तत्सिद्धमवतारयेत्॥२०॥**

**शीतं परिस्रुतञ्चैव शर्कराप्रस्थसंयुतम्।  
तुगाक्षीर्य्याश्च तत् सर्वंमतिमान् प्रतिमिश्रयेत्॥२१॥**

**ततो मितं पिबेत् काले यथादोषं यथाबलम्।  
वातरेताः पित्तरेताः श्लेष्मरेताश्च यो भवेत्॥२२॥**

**रक्तरेता ग्रन्थिरेताः पिबेदिच्छन्नरोगताम्।  
जीवनीयञ्चवृष्यञ्च सर्पिरेतन्महागुणम्॥२३॥**

**प्रजाहितञ्च धन्यञ्च सर्वरोगापहं शिवम्।  
सर्पिरेतत् प्रयुञ्जानास्त्री गर्भं लभतेऽचिरात्॥२४॥**

**असृग्दोषान् जयेच्चैव योनिदोषांश्च संहतान्।  
मूत्रदोषेषु सर्वेषु कुर्य्यादेतच्चिकित्सितम्॥२५॥**

**चित्रकाद्यं घृतम्।**

**इति मूत्राघातचिकित्सा।**

**अथाश्मर्य्याधिकारः।**

**वरुणस्य त्वचं श्रेष्ठां शुण्ठीगोक्षुरसंयुताम्।  
यवक्षारगुड़ं दत्त्वा क्वाथयित्वा पिबेद्धिताम्॥१॥**

**अश्मरीं वातजां हन्ति चिरकालानुबन्धिनीम्।  
वीरतरः सहचरी दर्भो वृक्षादनी नलः॥२॥**

**गुन्द्राकाशकुशावश्मभेदमोरटटुण्टुकाः।  
कुरुण्टिका च वशिरो वसुकः साग्निमन्थकः॥३॥**

**इन्दीवरी श्वदंष्ट्रा च तथा कापोतवक्तकैः।  
वीरतरादिरित्येष गणो वातविकारनुत्॥४॥**

**अश्मरीशर्करामूत्रकृच्छ्राघातरुजापहः।  
शुण्ठ्यग्निमन्थपाषाणशिग्रुवरुणगोक्षुरैः॥५॥**

**अभयारग्वधफलैः क्वाथं कुर्य्याद्विचक्षणः।  
रामठक्षारलवणचूर्णं दत्त्वा पिबेन्नरः॥६॥**

**अश्मरीमूत्रकृच्छ्रघ्नं पाचनं दीपनं परम्।  
हन्यात् कोष्ठाश्रितं वातं कट्यूरुगुदमेढ्रगम्॥७॥**

**पाषाणभेदो वसुको वशिरोऽश्मन्तकन्तथा।  
शतावरी श्वदंष्ट्रा च वृहती कण्टकारिका॥८॥**

**कपोतवक्त्वार्त्तगलकाञ्चनोशीरगुल्मकाः।  
वृक्षादनीभल्लूकश्च वरुणः शाकजं फलम्॥९॥**

**यवाः कुलत्थाः कोलानि कतकस्य फलानि च।  
उषकादिप्रतिवापमेषां क्वाथे शृतं घृतम्॥१०॥**

**भिनत्ति वातसम्भूतामश्मरीं क्षिप्रमेव तु।  
क्षारान् यवागूः पेयाश्च कषायाणि पयांसि च।**

**भोजनानि च कुर्वीत वर्गेऽस्मिन् वातनाशने॥११॥**

**कशाद्यं घृतम्।**

**उषकं सैन्धवं हिङ्गुकाशीशद्वयगुग्गुलुः।  
शिलाजतुतुत्थकञ्च उषकादिरुदाहृतः॥१२॥**

**उषकादिः कफं हन्ति गणो मेदोविशोधनः।  
अश्मरीशर्करामूत्रशूलघ्नः कफगुल्मनुत्॥१३॥**

**उषकादिः।**

**कुशः काशः शरो गुल्म इत्करो मोरटोऽश्मभित्।  
दर्भो विदारी वाराही शालिमूलं त्रिकण्टकः॥१४॥**

**भल्लूकः पाटली पाठा पत्तूरोऽथ कुरुण्टिकाः।  
पुनर्नवे शिरीषश्च क्वथितास्तेषु साधितम्॥१५॥**

**घृतं शिलाह्वमधुकं वीजैरिन्दीवरस्य च।  
त्रपुषैर्वारुकाणां वा वीजैश्चावापितं श्रृतम्॥१६॥**

**भिनत्ति पित्तसम्भूतामश्मरीं क्षिप्रमेव तु।  
क्षारान् यवागूः पेयाश्च कषायाणि पयांसि च।  
भोजनानि च कुर्वीत वर्गेऽस्मिन् पित्तनाशने॥१७॥**

**कुशाद्यं घृतम्।**

**गणे वरुणकादौ च गुग्गुल्वेलाहरेणुभिः।  
कुष्ठमुस्ताह्वमरिचचित्रकैः ससुराह्वयैः॥१८॥**

**एतैः सिद्धमजासर्पिरुषकादिगणेन च।  
भिनत्ति कफसम्भूतामश्मरीं क्षिप्रमेव तु॥१९॥**

**क्षारान् यवागूः पेयाश्च कषायाणि पयांसि च।  
भोजनानि प्रकुर्वीत वर्गेऽस्मिन् कफनाशने॥२०॥**

**वरुणार्त्तगलः शिग्रुतर्कारीमधुशिग्रुकाः।  
मेषश्रृङ्गीकञ्जौ च विम्बाग्निमन्थमोरटाः॥२१॥**

**शैरियौशिरीषो दर्भो वरीवसुकचित्रकौ।  
विल्वं चैवाजशृङ्गी च वृहतीद्वयमेव च॥२२॥**

**वरुणादिगणो ह्येष कफमेदोनिवारणः।  
विनिहन्ति शिरःशूलं गुलमाद्यन्तरविद्रधीन्॥२३॥**

**वरुणादिगणः वरुणादिघृतम्।**

**वरुणत्वक्कषायन्तु पीतञ्च गुड़संयुतम्।  
अश्मरीं पातयत्याशु वस्तिशूलनिवारणम्॥२४॥**

**यवक्षारं गुड़ोन्मिश्रं पिबेत् पुष्पफलोद्भवम्।  
रसं मूत्रविबन्धघ्नं शर्काश्मरिविनाशनम्॥२५॥**

**पिबेत् वरुणमूलत्वक्क्वाथं तत्कल्कसंयुतम्।  
क्वाथश्च शिग्रुमूलोत्थः कदुष्णोऽश्मरीघातकः॥२६॥**

**नागरवरुणगोक्षुरपाषाणभेदकपोतवक्त्रजः क्वाथः।  
गुड़यावशूकमिश्रः पीतो हन्त्यश्मरीमुग्राम्॥२७॥**

**वरुणत्वक्शिलाभेदशुण्ठीगोक्षुरकैः कृतः।  
कषायः क्षारसंयुक्तः शर्कराञ्च भिनत्त्यपि॥२८॥**

**श्वदंष्ट्रैरण्डपत्राणि नागरं वरुणत्वचम्।  
एतत् क्वाथवरं प्रातः पिबेदश्मरिभेदनम्॥२९॥**

**मूलं श्वदंष्ट्राक्षुरकोरुवूकात्  
क्षीरेण पिष्टं वृहतीद्वयाच्च।  
आलोड्यदध्ना मधुरेण पेयं  
दिनानि सप्ताश्मरिभेदनार्थम्॥३०॥**

**पक्वेक्षाकुरसः क्षारः सितायुक्तोऽश्मरीहरः॥३१॥**

**पाषाणरोगपीड़ां सौवर्च्चलयुक्ता सुरा जयति।  
तद्वन्मधुदुग्धयुक्ता त्रिरात्रं तिलनालभूतिश्च॥३२॥**

**एलोपकुल्यामधुकाश्मभेद-  
कौन्तीश्वदंष्ट्रावृषकोरुवूकैः।  
क्वाथं पिबेदश्वजतुप्रगाढ़ं  
सशर्करे साश्मरिमूत्रकृच्छ्रे॥३३॥**

**एलादिः।**

**त्रिकण्टकस्य वीजानां चूर्णं माक्षिकसंयुतम्।  
अवीक्षीरेण सप्ताहं पिबेदश्मरीनाशनम्।  
शुक्राक्ष्मर्य्यान्तु सामान्यो विधिरश्मरिनाशनः॥३४॥**

**पाषाणभेदं वृषकं श्वदंष्ट्रा-  
पाठाभयाव्योषशटीनिकुम्भाः।  
हिंस्राखराश्वासितिमारकाणा-  
मेर्वारुकाच्चात्रपुषाच्च बीजम्॥३५॥**

**उकुञ्चिकाहिङ्गु सवेतसाम्लं  
स्याद् द्वे बृहत्यौ हवुषा वचा च।  
चूर्णं पिबेदश्मरिभेदि पक्वं  
सर्पिश्च गोमूत्रचतुर्गुणं तैः॥३६॥**

**पाषाणभेदाद्यं चूर्णं घृतञ्च।**

**कुलत्थसिन्धूत्थविड़ङ्गसारं  
सशर्करं शीतलियावशूकम्।  
बीजानि कुष्माण्डकगोक्षुराभ्यां  
घृतं पचेन्नावरुणस्य तोये॥३७॥**

**दुःसाध्यसर्वाश्मरिमूत्रकृच्छ्रं  
मूत्राभिधातञ्च समूत्रबन्धम्।  
एतानि सर्वाणि निहन्ति शीघ्रं  
प्ररूढ़वृक्षानिव वज्रपातः॥३८॥**

**कुलत्थाद्यं घृतम्।**

**शरादिपञ्चमूल्या वा कषायेण पचेद् घृतम्।  
प्रस्थं गोक्षुरकल्केन सिद्धमध्यात्मशर्करम्।  
अश्मरीमूत्रकृच्छ्रघ्नं रेतोमार्गरुजापहम्॥३९॥**

**शरादिपञ्चमूल्यादिघृतम्।**

**वरुणस्य तुलां क्षुण्णांजलद्रोणे विपाचयेत्।  
पादशेषं परिस्राव्य घृतप्रस्थं विपाचयेत्॥४०॥**

**वरुणं कदलीविल्वं तृणजं पञ्चमूलकम्।  
अमृताञ्चाश्मजं देयं वीजञ्चात्र पुषोद्भवम्॥४१॥**

**शतपर्वतिलक्षारं पलाशक्षारमेव च।  
यूथिकायाश्च मूलानि कार्षिकाणि समावपेत्॥४२॥**

**अस्य मात्रां पिबेज्जन्तुर्देशकालाद्यपेक्षया।  
जीर्णे तस्मिन् पिबेत् पूर्वं गुड़ं जीर्णन्तु मस्तुना।  
अश्मरीं शर्कराञ्चैव मूत्रकृच्छ्रञ्चनाशयेत्॥४३॥**

**वरुणाद्यं घृतम्।**

**व्रध्नाधिकारे यत् तैलंंसैन्धवाद्यं प्रकीर्त्तितम्।  
तत् तैलं द्विगुणक्षीरं पचेद् वीरतरादिना॥४४॥**

**क्वाथेन पूर्वकल्केन साधितन्तु भिषग्वरैः।  
एतत् तैलवरं श्रेष्ठमश्मरीणां विनाशनम्॥४५॥**

**मूत्राघाते तत्र कृच्छ्रेपिच्छिते मथिते तथा।  
भग्ने श्रमाभिपन्ने च सर्वथैव प्रशस्यते॥४६॥**

**वीरतराद्यं तैलम्।**

**त्वक्पत्रमूलपुष्पस्य वरुणात् सत्रिकण्टकात्।  
कषायेण पचेत् तैलं वस्तिना स्थापनेन च।  
शर्कराश्मरीशूलघ्नं मूत्रकृच्छ्रनिवारणम्॥४७॥**

**वरुणाद्यं तैलम्।**

**शल्यवित्तामशाम्यन्तीं प्रत्याख्याय समुद्धरेत्।  
पायुक्षिप्ताङ्गुलीभ्यान्तु गुदमेढ्रान्तरे गताम्॥४८॥**

**सेवन्याः सव्यपार्श्वे च यवमात्रंविमुच्य तु।  
व्रणं कृत्वाश्मरीमात्रं कर्षेत् तां शस्त्रकर्मवित्॥४९॥**

**भिन्ने तु वस्तौ दुर्ज्ञानान्मृत्युःस्यादश्मरीं विना।  
निःशेषामश्मरीं कुर्य्याद्वस्तौ रक्तञ्च निहरेत्॥५०॥**

**हताश्मरीकदुष्णाम्भो गाहयेद्भोजयेच्च तम्।  
गुड़ंमूत्रविशुद्ध्यर्थंमध्वाज्याक्तव्रणं ततः॥५१॥**

**दद्यात् साज्यां त्र्यहं पेयां साधितां मूत्रशोधिभिः।  
आदशाहं ततो दद्यात् पयसा मृदुनोदनम्॥५२॥**

**स्वेदयेद्यवमध्वाढ्यं कषायैः क्षालयेद् व्रणम्।  
प्रपौण्डरीकमञ्जिष्ठायष्टिलोध्रैश्च लेपयेत्॥५३॥**

**एतैश्च सलिलैः सिद्धं घृतमभ्यञ्जने हितम्।  
अप्रशान्ते तु सप्ताहाद् व्रणे दाहोऽपि चेष्यते।  
दैवान्नाभ्यां तु या लग्ना तां विपाट्यापकर्षयेत्॥५४॥**

**इत्यश्मरीशर्कराचिकित्सा**

**अथ प्रमेहाधिकारः।**

**श्यामाककोद्रवोद्दालगोधूमचणकाढ़की।  
कुलत्थाश्चहिता भोज्येपुराणमेहिनां सदा॥१॥**

**जाङ्गलं तिक्तशाकानि यवान्नञ्च तथा मधु।  
पारिजातजयानिम्बवह्निगायत्रिणां पृथक्॥२॥**

**पाठायाः सागुरोः पीता द्वयस्य शारदस्य च।  
जलेक्षुमद्यसिकतांशनैर्लवणपिष्टकान्।**

**सान्द्रमेहान् क्रमात् घ्नन्ति अष्टौ क्वाथाः समाक्षिकाः॥३॥**

**दूर्वाकशेरुपूतीकपुंम्भीकल्ववशैबलम्।  
जलेन क्वथितं पीतं शुक्रमेहहरं परम्॥४॥**

**त्रिफलारग्वधद्राक्षाकषायो मधुसंयुतः।  
पीतो निहन्ति फेनाख्यं प्रमेहं नियतं नृणाम्॥५॥**

**लोध्राभयाकट्फलमुस्तकानां  
विड़ङ्गपाठार्जुनधन्वनानाम्।  
कदम्बशालार्ज्जुनदीप्यकानां  
विड़ङ्गदार्वीधवशल्लकीनाम्॥६॥**

**चत्वार एते मधुना कषायाः कफप्रमेहेषु निषेवणीयाः॥७॥**

**अश्वत्थाच्चतुरङ्गुल्या न्यग्रोधादेः फलत्रिकात्।  
सजिङ्गिरक्तसाराच्च क्वाथाः पञ्च समाक्षिकाः॥८॥**

**नीलदरिद्रफेनाख्यक्षारमञ्जिष्ठकाह्वयान्।  
मेहान् हन्युः क्रमादेते सक्षौद्रो रक्तमेहनुत्।**  
**क्वाथः खर्जूरकाश्मर्य्यतिन्दुकास्थ्यमृताकृतः॥९॥**

**लोध्रार्ज्जुनोशीरकुचन्दनाना-  
मरिष्टसेव्यामलकाभयानाम्।  
धात्र्यर्जुनारिष्टकवत्सकानां  
नीलोत्पलैलातिनिशार्जुनानाम्॥१०॥**

**चत्वार एते विहिताः कषायाः पित्ते प्रमेहे मधुसंप्रयुक्ताः॥१९॥**

**छिन्नावह्निकषायेण पाठाकुटजरामठम्।  
तिक्तां कुष्ठञ्च सञ्चूर्ण्य सर्पिर्मेहे पिबेन्नरः॥१२॥**

**कदरखदिरपुगक्वाथं क्षौद्राह्वये पिबेत्।  
अग्निमन्यकषायन्तु वसामेहे प्रयोजयेत्॥१३॥**

**पाठाशिरोषदुष्पर्शमुर्वाकिंशुकतिन्दुक-  
कपित्थानां भिषक् क्वाथं हस्तिमेहे प्रयोजयेत्॥१४॥**

**कम्पिल्लसप्तच्छदशालजानि  
विभीतरौहीतककौटजानि।  
कपित्थपुष्पाणि च चूर्णितानि  
क्षौद्रेण लिह्यात् कफपित्तमेही॥१५॥**

**सर्वमेहहरो धात्र्या रसः क्षौद्रनिशायुतः।  
कषायस्त्रिफलादारुमुस्तकैरथवा कृतः॥१६॥**

**फलत्रिकं दारुनिशां विशालां  
मुस्तञ्च निष्क्वाथ्य निशांशकल्कम्।  
पिबेत् कषायं मधुसंप्रयुक्तं  
सर्वेषु मेहेषु समुत्थितेषु॥१७॥**

**कटं कटेरीमधुकत्रिफलाचित्रकैः समैः।  
सिद्धः कषायः पातव्यः प्रमेहाणां विनाशनः॥१८॥**

**त्रिफलादारुदार्व्यब्दक्वाथः क्षौद्रेण मेहहा।  
कुटजाशनदार्व्यब्दफलत्रयभवोऽथवा॥१९॥**

**त्रिफलालोहशिलाजतुपथ्याचूर्णञ्च लीढ़मकैकम्।  
मधुनामरास्वरस इव सर्वान्मेहान्निरस्यति॥२०॥**

**शालमुष्कककम्पिल्लकल्कमक्षसमं पिबेत्।  
धात्रीरसेन सक्षौद्रं सर्वमेहहरं परम्॥२१॥**

**न्यग्रोधोडुम्बराश्वत्थश्योणाकारग्वधाशनम्।  
आम्रजम्बूकपित्थञ्च पियालं ककुभं धवम्॥२२॥**

**मधुको मधुकं लोध्रं वरुणम् पारिभद्रकम्।  
पटोलं मेषशृङ्गी च दन्ती चित्रकमाढ़की॥२३॥**

**करञ्जत्रिफलाशकभल्लातकफलानि च।  
एतानि समभागानि श्लक्ष्णचूर्णानि कारयेत्॥२४॥**

**न्यग्रोधाद्यमिदं चूर्णं मधुना सह लेहयेत्।  
फलत्रयरसञ्चानुपिबेन्मूत्रं विशुध्यति॥२५॥**

**एतेन विंशतिर्मेहा मूत्रकृच्छ्राणि यानि च।  
प्रशमं यान्ति योगेन पीड़का न च जायते।  
न्यग्रोधाद्यमिदन्त्वत्र चाम्रजम्ब्वस्थि गृह्यते॥२६॥**

**न्यग्रोधाद्यं चूर्णम्।**

**त्रिकण्टकाश्मन्तकसोमवल्कैः  
भल्लातकैः सातिविषैः सलोध्रैः।  
वचापटोलार्जुननिम्बमुस्तैः  
हरिद्रया दीप्यकपद्मकैश्च॥२७॥**

**मञ्जिष्ठपाठागुरुचन्दनैश्च  
सर्वैः समस्तैः कफवातजेषु।  
मेहेषु तैलं विपचेद् घृतन्तु  
पित्तेषु मिश्रं त्रिषु लक्षणेषु॥२८॥**

**त्रिकण्टकाद्यं तैलं घृतं यमकञ्च।  
कफमेहहरक्वाथसिद्धं सर्पिः कफे हितम्।  
पित्तमेहघ्ननिर्यूहसिद्धं पित्ते हितं घृतम्॥२९॥**

**दशमूलं करञ्जौ द्वौदेवदारुहरीतकी।  
वर्षाभूवरुणो दन्ती चित्रकं सपुनर्नवम्॥३०॥**

**सुधानीपकदम्बाश्च विल्वभल्लातकानि च।  
शटीपुष्करमूलञ्च पिप्पलीमूलमेव च॥३१॥**

**पृथक् दशपलान् भागान् ततस्तोयार्मणे पचेत्।  
यवकोलकुलत्थानां प्रस्थं प्रस्थञ्च दापयेत्।  
तेन पादावशेषेण घृतप्रस्थं विपाचयेत्॥३२॥**

**निचुलं त्रिफला भार्गीरोहिशं गजपिप्पली।  
श्रृङ्गवेरं विड़ङ्गानि वचा कम्पिल्लकन्तथा॥३३॥**

**गर्भेणानेन तत् सिद्धं पाययेत् तु यथाबलम्।  
एतद्धान्वन्तरं नाम विख्यातं सर्पिरुत्तमम्॥३४॥**

**कुष्ठं गुल्मं प्रमेहांश्च श्वयथुं वातशोणितम्।  
प्लीहोदरं तथार्शांसि विद्रधिं पीडकाश्च याः।  
अपस्मारं तथोन्मादं सर्पिरेतन्नियच्छति॥३५॥**

**पृथक्तोयार्मणे तत्र पचेद्द्रव्याच्छतं शतम्।  
शतत्रयाधिके तोयमुत्सर्गक्रमतो भवेत्॥३६॥**

**धान्वन्तरं घृतम्।**

**त्रिकटु त्रिफलाचूर्णतुल्ययुक्तन्तु गुग्गुलुम्।  
गोक्षुरक्वाथसंयुक्तं गुड़िकां कारयेद्भिषिक्॥३७॥**

**दोषकालबलापेक्षी भक्षयेच्चानुलोमिकीम्।  
न चात्र परिहारोऽस्ति कर्म कुर्य्याद्यथेप्सितम्।  
प्रमेहान् मूत्रघातांश्च बालरोगोदरं जयेत्॥३८॥**

**त्र्यूषणादिगुड़िका।**

**शालसारादितोयेन भावितं यच्छिलाजतु।  
पिबेत्तेनैव संशुद्धदेहः पिष्टं यथाबलम्॥३९॥**

**जाङ्गलानां रसैः सार्द्धं तस्मिन् जीर्णे च भोजनम्।  
कुर्य्यादेवं तुलां यावदुपयुञ्जीत मानवः॥४०॥**

**मधुमेहं विहायासौ शर्करामश्मरीन्तथा।  
वपुर्वर्णबलोपेतः शतं जीवत्यनामयः॥४१॥**

**शिलाजतुप्रयोगः।**

**विड़ङ्गत्रिफलामुस्तैः कणया नागरेण च।  
जीरकाभ्यां युतो हन्ति प्रमेहानतिदुस्तरान्।  
लौहो मूत्रविकारांश्च सर्वमेव न संशयः॥४२॥**

**विड़ङ्गादिलौहः।**

**माक्षिकं धातुमप्येवं युञ्ज्यात्तस्याप्ययं गुणः।  
शालसारादिवर्गस्य क्वाथे तु घनतां गते॥४३॥**

**दन्तीलोध्रशिवाकान्तलौहताम्ररजःक्षिपेत्।  
घनीभूतमदग्धञ्च प्राश्य मेहान् व्यपोहति॥४४॥**

**व्यायामजातमखिलं भजन्मेहान् व्यपोहति।  
पादत्रच्छत्ररहितो भैक्षाशी मुनिवद्यतः॥४५॥**

**योजनानां शतं गच्छेदधिकं वा निरन्तरम्।  
मेहान् जेतुं बलेनापि नीवारामलकाशनः॥४६॥**

**शराविकाद्याः पीड़काः साधयेच्छोथवद्भिषक्।  
पक्वाश्चिंकित्सेद् व्रणवत् तासां पाने प्रशस्यते॥४७॥**

**क्वाथं वनस्पतेर्वास्तं मूत्रञ्च व्रणशोधनम्।  
एलादिकेन कुर्वीत तैलञ्च व्रणरोपणम्॥४८॥**

**आरग्वधादिना कुर्य्यात् क्वाथमुद्वर्त्तनानि च।  
शालसारादिसेकञ्च भोज्यादिञ्च कणादिना॥४९॥**

**सौवीरकं सुरां शुक्तं तैलं क्षीरं घृतं गुड़म्।  
अम्लेक्षुरसपिष्टान्नानूपमांसानि वर्जयेत्॥५०॥**

**इति प्रमेहमधुमेहपीड़काधिकारः।**

**अथ स्थौल्याधिकारः।**

**श्रमचिन्ताव्यवायाध्वक्षौद्रजागरणप्रियः।  
हन्त्ववश्यमतिस्थौल्यं यवश्यामाकभोजनः॥१॥**

**अश्वप्नञ्च व्यवायञ्च व्यायामं चिन्तनानि च।  
स्थौल्यमिच्छन् परित्यक्तुं क्रमेणातिप्रवर्द्धयेत्॥२॥**

**प्रातर्मधुयुतं वारि सेवितं स्थौल्यनाशनम्।  
उष्णमवन्नस्य मण्डं वा पिबन् कृशतनुर्भवेत्॥३॥**

**सचव्यजीरकव्योषहिङ्गुसौवर्च्चलानलाः।  
मस्तुना शक्तवः पीता मेदोघ्ना वह्निदीपनाः॥४॥**

**विड़ङ्गनागरक्षारकाललोहरजो मधु।  
यवामलकचूर्णन्तु प्रयोगः स्थौल्यनाशनः॥५॥**

**व्योषं विड़ङ्गशिग्रूणि त्रिफलां कटुरोहिणीम्।  
वृहत्यौ द्वे हरिद्रे द्वे पाठामतिविषां स्थिराम्॥६॥**

**हिङ्गुकेवूकमूलानि यमानिधान्यचित्रकम्।  
सौवर्च्चलमजाजीञ्च हवुषाञ्चेति चूर्णयेत्॥७॥**

**चूर्णतैलघृतक्षौद्रभागाः स्युर्मानतःसमाः।  
शक्तूनां षोड़शगुणो भागः सन्तर्पणं पिबेत्॥८॥**

**प्रयोगात् तस्य शाम्यन्ति रोगाः सन्तर्पणोस्थिताः।  
प्रमेहा मूढ़वाताश्च कुष्ठान्यर्शांसि कामलाः॥९॥**

**प्लीहपाण्ड्वामयः शोथो मूत्रकृच्छ्रमरोचकः।  
हृद्रोगो राजयक्ष्मा च कासश्वासौ गलग्रहाः॥१०॥**

**क्रिमयो ग्रहणीदोषाः श्वैत्र्यं स्थौल्यमतीव च।  
नराणां दीप्यते चाग्निःस्मृतिर्बुद्धिश्च जायते॥११॥**

**व्योषाद्यशक्तूपयोगः।**

**वदरी पत्रकल्केन पेया काञ्जिकसाधिता।  
स्थौल्यनुत्स्यात्साग्निमन्थरसं वापि शिलाजतु॥११॥**

**अमृतात्रुटिवेल्ववत्सकं कलिङ्गपथ्यामलकानि गुग्गुलुः।  
क्रमवृद्धमिदं मधुप्लुतं पीडकास्थौल्यभगन्दरं जयेत्॥१३॥**

**अमृताद्यो गुग्गुलुः।**

**व्योषाग्नित्रिफलामुस्तविड़ङ्गैगुग्गुलुं समम्।  
खादन् सर्वान् जयेद्व्याधीन् मेदःश्लेष्मामवातजान्॥१४॥**

**नवकगुग्गुलुः।**

**गुग्गुलुस्तालमूली च त्रिफला खदिरं वृषम्।  
त्रिवृतालम्बुषा स्नुक् च निर्गुण्डी चित्रकन्तथा॥१५॥**

**एषां दशपलान् भागांस्तोये पञ्चाढ़के पचेत्।  
पादशेषं ततः कृत्वा कषायमवतारयेत्॥१६॥**

**पलद्वादशकं देयं तीक्ष्णलौहं सुचूर्णितम्।  
पुराणसर्पिषः प्रस्थं शर्कराष्टपलोन्मितम्॥१७॥**

**पचेत्ताम्रमये पात्रे सुशीते चावतारिते।  
प्रस्थार्द्धं माक्षिकं देयं शिलाजतुपलद्वयम्॥१८॥**

**एलात्वक् च पलार्द्धञ्च विडङ्गानि पलद्वयम्।  
मरिचं चाञ्जनं कृष्णाद्विपलं त्रिफलान्वितम्॥१॥**

**पलद्वयन्तु काशीशं सूक्ष्मचूर्णीकृतं बुधैः।  
चूर्णं दत्त्वा सुमथितं स्निग्धे भाण्डे निधापयेत्॥२०॥**

**ततः संशुद्धदेहस्तु भक्षयेदक्षमात्रकम्।  
अनुपानं पिबेत् क्षीरं जाङ्गलानां रसं तथा॥२१॥**

**वातश्लेष्महरं श्रेष्ठं कुष्ठमेहोदरापहम्।  
कामलां पाण्डुरोगञ्च श्वयथुं सभगन्दरम्॥२२॥**

**मूर्च्छामोहविषोन्मादगराणि विविधानि च।  
स्थूलानां कर्षणं श्रेष्ठं मेदुरे परमौषधम्॥२३॥**

**कर्षयेच्चातिमात्रेण कुक्षिं पातालसन्निभम्।  
वल्यं रसायनं मेध्यं वाजीकरणमुत्तमम्॥२४॥**

**श्रीकरं पुत्रजननं वलीपलितनाशनम्।  
नाश्रीयात्कदलीकन्दं काञ्जिकं करमर्दकम्।  
करीरं कारवेल्लञ्च षट् ककाराणि वर्जयेत्॥२५॥**

**लौहरसायनम्।**

**त्रिफलातिविषामूर्वात्रिवृच्चित्रकवासकैः।  
निम्बारग्वधषड्ग्रन्थासप्तपर्णनिशाद्वयैः॥२६॥**

**गुडूचीन्द्रसुराकृष्णाकुष्ठसर्षपनागरैः।  
तैलमेभिः समं पक्वं सुरसादिरसाप्लुतम्॥२७॥**

**पानाभ्याञ्जनगण्डूषनस्यवस्तिषु योजितम्।  
स्थूलतालस्य कण्ड्वादीन् जयेकफकृतान् गदान्॥२८॥**

**त्रिफलाद्यं तैलम्।**

**शिरीषलामज्जकहेमलोध्रैस्त्वग्दोषसंस्वेदहरः प्रघर्षः।  
पत्राम्बु लौहाभयचन्दनानि शरीरदौर्गन्ध्यहरः प्रदेहः॥२८॥**

**वासादलरसो लेपाच्छङ्कचूर्णेन संयुतः।  
विल्वपत्ररसैर्वापि गात्रदौर्गन्ध्यनाशनः॥२०॥**

**हरीतकीलोध्रमरिष्टपत्रं  
चूतत्वचो दाड़िमवल्कलञ्च।  
एषोऽङ्गरागः कथितोऽङ्गनानां  
जङ्घाकषायश्च नराधिपानाम्॥३१॥**

**दलजललघुमलयाभवविलेपनं हरति देहदौर्गन्ध्यम्।  
विमलारणालसहितं पीतमिवालम्बुषाचूर्णम्॥३२॥**

**गोमूत्रपिष्टं विनिहन्ति कुष्ठं  
वर्णोज्ज्वलं गोपयसा च युक्तम्।  
कक्षादिदौर्गन्ध्यहंर पयोभिः  
शस्तं वशीकृद्रजनीद्वयेन॥३३॥**

**चिञ्चापत्रस्वरसम्रक्षितं कक्षादियोजितं जयति।  
दग्धहरिद्रोद्वर्त्तनमचिराद्देहदौर्गन्ध्यम्॥३४॥**

**हस्तपादश्रुतौ योज्यं गुग्गुलुं पञ्चतिक्तकम्।  
अथवा पञ्चतिक्ताख्यं घृतं खादेदतन्त्रितः॥३५॥**

**इति स्थौल्यदौर्गन्ध्यचिकित्सा।**

**अथोदराधिकारः।**

**उदरे दोषसम्पूर्णे कुक्षौ मन्दो यतोऽनलः।  
तस्माद्भोज्यानि योज्यानि दीपनानि लघूनि च॥१॥**

**रक्तशालीन् यवान् मुद्गान् जाङ्गलांश्च मृगद्विजान्।  
पयोमूत्रासवारिष्टमधुशीधु तथा पिबेत्॥२॥**

**वातोदरं बलवतः पूर्वं स्नेहैरुपाचरेत्।  
स्निग्धाय स्वेदिताङ्गाय दद्यात् स्नेहविरेचनम्॥३॥**

**हृत दोषे परिम्लानं वेष्टयेद्वाससोदरम्।  
तथास्यानवकाशत्वाद्वायुना ध्मापयेत् पुनः॥४॥**

**दोषातिमात्रोपचारात् स्रोतोमार्मनिरोधनात्।  
सम्भवत्युदरं तस्मान्नित्यमेनं विरेचयेत्॥५॥**

**विरिक्ते च यथा दोषहरैः पेया श्रृता हिता।  
वातोदरी पिबेत्तक्रं पिप्पलीलवणान्वितम्॥६॥**

**शर्करामरिचोपेतं स्वादु पित्तोदरी पिबेत्।  
यमानीसैन्धवाजाजीव्योषयुक्तं कफोदरी॥७॥**

**पिबेन्मधुयुतं तक्रं व्यक्ताम्लं नातिपेलवम्।  
मधुतैलवचाशुण्ठीशताह्लाकुष्ठसैन्धवैः॥८॥**

**युक्तं प्लीहोदरीजातं सव्योषन्तु दकोदरी।  
बद्धोदरी तु हवुषादीप्यकाजाजीसैन्धवैः॥९॥**

**पिबेच्छिद्रोदरी तक्रं पिप्पलीक्षौद्रसंयुतम्।  
त्र्यूषणक्षारलवणैर्युक्तन्तु निचयोदरी॥१०॥**

**गौरवारोचकार्त्तानां समन्दाग्न्यतिसारिणाम्।  
तक्रं वातकफार्त्तानाममृतत्वाय कल्प्यते॥११॥**

**वातोदरे पयोऽभ्यासो निरूहो दशमूलकः।  
सोदावर्त्तेवातघ्नाम्लश्रृतैरण्डानुवासनः॥१२॥**

**सामुद्रसौवर्च्चलसैन्धवानि क्षारं यवानामजमोदकञ्च।  
सपिप्पलीचित्रकश्रृङ्गवेरं हिङ्गु विड़ञ्चेति समानि कुर्य्यात्॥१३॥**

**एतानि चूर्णानि घृतप्लुतानि भुञ्जीत पूर्वं कवलं प्रशस्तम्॥१४॥**

**वातीदरं गुल्ममजीर्णभुक्तं  
वायुप्रकोपं ग्रहणीञ्च दुष्टाम्।  
अर्शांसि दुष्टानि च पाण्डुरोगं  
भगन्दरञ्चेति निहन्ति सद्यः॥१५॥**

**सामुद्राद्यं चूर्णम्।**

**पित्तोदरे तु बलिनं पूर्वमेव विरेचयेत्।  
अनुवास्याबलं क्षीरवस्तिशुद्धं विरेचयेत्॥१६॥**

**पयसा सत्रिवृत्कल्केनोरुवूकश्रृतेन वा।  
शातलात्रायमाणाभ्यां श्रृतेनारग्वधेन वा॥१७॥**

**कफादुदरिणं शुद्धं कटुक्षारान्नभोजितम्।  
मृत्रारिष्टायस्कृतिभिर्योजयेच्च कफापहैः॥१८॥**

**सन्निपातोदरे सर्वां यथोक्तां कारयेत् क्रियाम्।  
प्लीहोदरे प्लीहहरं कर्मोदरहरन्तथा॥१९॥**

**खिन्नाय बद्धोदरिणे मूत्रं तीक्ष्णोषधान्वितम्।  
सतैलं लवणं दद्यान्निरूहं सानुवासनम्॥२०॥**

**परिस्रंसीनि चान्नानि तीक्ष्णञ्चैव विरेचनम्।  
छिद्रोदरमृते स्वेदात् श्लेष्मोदरवदाचरेत्॥२१॥**

**जातं जातं जलं स्राव्यं शास्त्रोक्तं शस्त्रकर्म च।  
जलोदरे विशेषेण द्रवसेवां विवर्जयेत्॥२२॥**

**देवदारुपलाशार्कहस्तिपिप्पत्लीशिग्रुकैः।  
साश्वगन्धैः सगोमूत्रैःप्रदिह्यादुदरं शनैः॥२३॥**

**मूत्राण्यष्टावुदरिणां सेके पाने च योजयेत्।  
स्नुहीपयोभावितानां पिप्पलीनां पयोऽशनः॥२४॥**

**सहस्रञ्च प्रयुञ्जीत शक्तितो जठरामयी।  
शिलाजतूनां मूत्राणां गुग्गुलोस्त्रैफलस्य च।  
स्नुहीक्षीरप्रयोगश्च शमयत्युदरामयम्॥२५॥**

**स्नुक्पयसा परिभाविततण्डुलचूर्णैर्निर्मितः पूतः।  
उदरमुदारं हिंस्याद्योगोऽयं सप्तरात्रेण॥२६॥**

**पिप्पलीवर्द्धमानं वा कल्पदृष्टं प्रयोजयेत्।  
जठराणां विनाशाय नास्ति तेन समं भुवि॥२७॥**

**पटोलमूलं रजनीविड़ङ्ग त्रिफलात्वचम्।  
कम्पिल्लकं नीलिनीञ्च त्रिवृताञ्चेति चूर्णयेत्॥२८॥**

**षडाद्यान् कार्षिकानन्त्यांस्त्रींश्च द्वित्रिचतुर्गुणान्।  
कृत्वा चूर्णं ततो मुष्टिं गवां मूत्रेण ना पिबेत्॥२९॥**

**विरिक्तो जाङ्गलरसैर्भुञ्जीत मृदुमोदनम्।  
मण्डं पेयाञ्च पीत्वा च सव्योषं षडहः पयः॥३०॥**

**शृतं पिबेत् तु तच्चूर्णं पिबेदेवं पुनः पुनः॥३१॥**

**हन्ति सर्वोदराण्येतच्चूर्णं जातोदकान्यपि।  
कामलां पाण्डुरोगञ्च श्वयथुञ्चापकर्षति॥३२॥**

**पटोलाद्यं चूर्णम्।**

**यमानी हवुषा धान्यं त्रिफला सोपकुञ्चिका।  
कारवी पिप्पलीमूलमजगन्धा शटी वचा॥३३॥**

**शताह्वा जीरकं व्योषं स्वर्णक्षीरीसचित्रकम्।  
द्वौ क्षारौ पौष्करं मूलं कुष्ठं लवणपञ्चकम्। ३४॥**

**विडङ्गञ्च समांशानि दन्त्या भागत्रयन्तथा।  
त्रिवृद्विशाले द्विगुणे शातला स्याच्चतुर्गुणाः॥३५॥**

**एष नारायणो नाम चूर्णो रोगगणापहः।  
नैनं प्राप्याभिवर्द्धन्ते रोगा विष्णुमिवासुराः॥३६॥**

**तक्रेणोदरिभिः पेयो गुल्मिभिर्वदराम्बुना।  
आनद्धवाते सुरया वातरोगे प्रसन्नया॥३७॥**

**दधिमण्डेन विट्सङ्गे दाडिमाम्बुभिरर्शसि।  
परिकर्त्तेच वृक्षाम्लैरुष्णाम्बुभिरजीर्णके॥३८॥**

**भगन्दरे पाण्डुरोगे कासे श्वासे गलग्रहे।  
हृद्रोगे ग्रहणीदोषे कोष्ठे मन्दानले ज्वरे॥३९॥**

**दंष्ट्राविषे मूलविषे सगरे कृत्रिमे विषे।  
यथार्हं स्निग्धकोष्ठेन पेयमेतद्विरेचनम्॥४०॥**

**नारायणं चूर्णम्।**

**दन्ती वचा गवाक्षी च शङ्खिनी तिल्लकं त्रवृत्।  
गोमूत्रेण पिबेत् कल्कं जठरामयनाशनम्॥४१॥**

**सक्षीरं माहिषं मूत्रं निराहारः पिबेन्नरः।  
शाम्यत्यनेन जठरं सप्ताहादिति निश्चयः॥४२॥**

**गवाक्षीशङ्खिनीदन्तीनीलिनीकल्कसंयुतम्।  
सर्वोदरविनाशाय गोमूत्रं पातुमाचरेत्। ४३॥**

**अर्कपत्रं सलवणमन्तर्धूमं दहेत्ततः।  
मस्तुना तत्पिबेत् क्षीरं गुल्मप्लीहोदरापहम्॥४४॥**

**पीतः प्लीहोदरं हन्यात्पिप्पलीमरिचान्वितः।  
अम्लवेतससंयुक्तः शिग्रुक्काथः ससैन्धवः॥४५॥**

**गृहीत्वा यस्य संज्ञां पाटयित्वेन्द्रवारुणीमूलम्।  
प्रक्षिप्यते सुदूरे शाम्यते प्लीहोदरं तस्य॥४॥**

**रोहितकाभयाक्षोदभावितं मूत्रमम्बु वा।  
पीतं सर्वोदरप्लीहमेहार्शःक्रिमिगुल्मनुत्॥४७॥**

**देवद्रुमं शिग्रु मयूरकञ्च  
गोमूत्रपिष्टानथवाऽश्वगन्धान्।  
पीत्वाशु हन्यादुदरं प्रवृद्धं  
क्रिमीन् सशोथानुदरञ्च दूष्यम्॥४८॥**

**दशंमूलदारुनागरच्छिन्नरुहापुनर्नवाभयाक्वाथः।  
जयति जलोदरशोथश्लीपदगलगण्डवातरोगांश्च॥४९॥**

**हरीतकीनागरदेवदारुपुनर्नवाच्छिन्नरुहाकषायः।  
सगुग्गुलुर्मूत्रयुतश्च पेयः शोथोदराणां प्रवरः प्रयोगः॥५०॥**

**एरण्डतैलं दशमूलमिश्रं  
गोमूत्रयुक्तस्त्रिफलारसो वा।  
निहन्ति वातोदरशोथशूलं  
क्वाथः समूत्रो दशमूलजश्च॥५१॥**

**पुनर्नवानिम्बपटोलशुण्ठी-  
तिक्ताभयादार्वमृताकषायः।  
सर्वाङ्गशोथोदरकासशूल-  
श्वासान्वितं पाण्डुगदं निहन्ति॥५२॥**

**पुनर्नवाष्टकः।**

**पुनर्नवां दार्वभयां गुडूचीं पिबेत् समूत्रां महिषाक्षयुक्ताम्।  
त्वग्दोषशोथोदरपाण्डुरोगस्थौल्यप्रसेकोर्द्धकफामयेषु॥५३॥**

**गोमूत्रयुक्तांमहिषीपयो वा  
क्षीरं गवां वा त्रिफलाविमिश्रम्।  
क्षीरान्नभुक् केवलमेव गव्यं  
मूत्रं पिबेद्वा श्वयथूदरेषु॥५४॥**

**पुनर्नवा दार्वमृता पाठा बिल्वं श्वदंष्ट्रिकां।  
वृहत्यौ द्वे रजन्यौ द्वे पिप्पल्यश्चित्रकं वृषम्।  
समभागानि संचूर्ण्य गवां मूत्रेण ना पिबेत्॥५५॥**

**बहुप्रकारं श्वयथुं सर्वगात्रविसारिणम्।  
हन्ति शूलोदराण्यष्टौ व्रणांश्चैवोद्धतानपि॥५६॥**

**पुराणं माणकं पिष्ट्वा द्विगुणीकृततण्डुलम्।  
साधितं क्षीरतोयाभ्यामभ्यसेत्पायसं ततः॥५७॥**

**हन्ति वातोदरं शोथं ग्रहणीं पाण्डुतामपि।  
सिद्धो भिषग्भिराख्यातः प्रयोगोऽयं निरत्ययः॥५८॥**

**दशमूलतुलार्द्धरसे सक्षारैः पञ्चकोलैः पलिकैः।  
सिद्धंघृतार्द्धपात्रं द्विमस्तुकमुदरगुल्मघ्नम्॥५९॥**

**दशमूलकषट्पलकं घृतम्।**

**चतुर्गुणे जले मूत्रे द्विगुणे चित्रकात्पले।  
कल्के सिद्धं घृतप्रस्थं सक्षारं जठरी पिबेत्॥६०॥**

**चित्रकघृतम्।**

**अर्कक्षीरपले द्वेच स्नुहीक्षीरपलानि षट्।  
पथ्याकम्पिल्लकं श्यामासम्पाकं गिरिकर्णिका॥६१॥**

**नीलिनी त्रिवृता दन्ती शङ्खिनी चित्रकन्तथा।  
एतेषां पलिकैर्भागैर्घृतप्रस्थं विपाचयेत्॥६२॥**

**अथास्य मलिने कोष्ठे बिन्दुमात्रं प्रदापयेत्।  
यावतोऽस्य पिबेद्विन्दूंस्तावद्वारान् विरिच्यते॥६३॥**

**कुष्ठं गुल्ममुदावर्त्तंश्वयथुं सभगन्दरम्।  
शमयत्युदराण्यष्टौ वृक्षमिन्द्राशनिर्यथा।  
एतद्विन्दुघृतं नाम येनाभ्यक्तो विरिच्यते॥६४॥**

**बिन्दुघृतम्।**

**दधिमण्डाढ़के सिद्धात् स्नुक्क्षीरपलकल्कितात्।  
घृतप्रस्थात् पिबेन्मात्रांतद्वज्जठरशान्तये॥६५॥**

**तथा सिद्धं घृतप्रस्थं पयस्यष्टगुणे पिबेत्।  
स्नुक्क्षीरपलकल्केन त्रिवृता षट्पलेन च॥६६॥**

**स्नुक्क्षीरदन्तीत्रिफलाविड़ङ्ग-  
सिंहीत्रिवृच्चित्रककल्कयुक्तम्।  
घृतं विपक्वं कुड़वप्रमाणं  
तोयेन तस्याक्षमथार्द्धकर्षम्॥६७॥**

**पीत्वोष्णमम्भोऽनुपिबेद्विरिक्ते  
पेयां सुखोष्णां वितरेद्विधिज्ञः।  
नाराचमेतज्जठरामयानां  
युक्तोपयुक्तंशमनं प्रदिष्टम्॥६८॥**

**नाराचघृतम्।**

**इति सर्वोदरचिकित्सा।**

**अथ प्लीहाधिकारः।**

**यमानिकाचित्रकयावशूक-  
षड्ग्रन्थिदन्तीमगधोद्भवानाम्।  
प्लीहानमेतद्विनिहन्ति चूर्णम्  
उष्णाम्बुना मस्तुसुरासवैर्वा॥१॥**

**पिप्पलीं किंशुकक्षारभावितां संप्रयोजयेत्।  
गुल्मप्लीहापहां वह्निदीपनीञ्च रसायनीम्॥२॥**

**विड़ङ्गाज्याग्निसिन्धूत्थशक्तून् दग्ध्वा वचान्वितान्।  
पिबेत् क्षीरेण संचूर्ण्य गुल्मप्लीहोदरापहम्॥३॥**

**तालपुष्पभवः क्षारः सगुड़ः प्लीहनाशनः।  
क्षारं वा विड़कृष्णाभ्यां पूतीकस्याम्लनिस्रुतम्॥४॥**

**प्लीहयकृत्प्रशान्त्यर्थं पिबेत् प्रातर्यथाबलम्।  
पातव्यो युक्तितः क्षारः क्षीरेणोदधिशुक्तिजः॥५॥**

**पयसा वा प्रयोक्तव्याः पिप्पत्यः प्लीहशान्तये।  
भल्लातकाभयाजाजीगुडेन सह मोदकः॥६॥**

**सप्तरात्रान्निहन्त्याशु प्लीहानमतिदारुणम्।  
शोभाञ्जनकनिर्यूहं सैन्धवाग्निकणान्वितम्॥७॥**

**पलाशक्षारयुक्तं वा यवक्षारंप्रयोजयेत्।  
तिलान् सलवणांश्चैव घृतं षट्पलकं तथा॥८॥**

**प्लोहोद्दिष्टां क्रियां सर्वांयकृतः संप्रयोजयेत्।  
लशुनं पिप्पलीमूलमभयाञ्चैव भक्षयेत्॥९॥**

**पिबेद्गोमूत्रगण्डूषं प्लीहरोगविमुक्तये।  
प्लीहजिच्छगपुङ्खायाः कल्कस्तक्रेण सेवितः॥१०॥**

**शरपुङ्खैव संचर्व्य जग्ध्वापेयाभयाथवा।  
शर्द्दिष्ठानिर्यूहः ससैन्धवतिन्तिडीकमिश्रः॥११॥**

**प्लीहव्युपरमो योगः पक्वाम्ररसोऽथवा समधुः।  
दध्ना भुक्तवतोवामबाहुमध्ये शिरां भिषक्॥१२॥**

**विध्येत प्लीहविनाशाय यकृन्नाशाय दक्षिणे।  
प्लीहानं मर्दयेद्गाढं दुष्टरक्तप्रवृत्तये॥१३॥**

**माणमार्गामृतावासास्थिराचित्रकसैन्धवम्।  
नागरंतालमण्डञ्च प्रत्यग्रन्तुत्रिकार्षिकम्॥१४॥**

**विड़सौवर्च्चलक्षारपिप्पल्यश्चापि कार्षिकाः।  
एतच्चूर्णीकृतं सर्वं गोमूत्रस्याढके पचेत्॥१५॥**

**सान्द्रीभूते गुड़ीं कुर्य्याद्दत्त्वा त्रिपलमाक्षिकम्।  
यकृत्प्लीहोदरहरो गुल्मार्शीग्रहणीहरः।  
योगः परिकरो नाम्ना चाग्निसन्दीपनः परः॥१६॥**

**माणाद्यगुड़िका।**

**रोहितकाभयाक्षोदभावितं मूत्रमम्बु वा।  
पीतं सर्वोदरप्लीहमेहार्शःक्रिमिगुल्मनुत्॥१७॥**

**पिप्पली नागरं दन्ती समांशं द्विगुणाभयम्।  
चूर्णं पीतं विड़ार्द्धांशंप्लीहघ्नमुष्णवारिणा॥१८॥**

**क्रमवृद्ध्या दशाहानि दशपिप्पलिकं दिनम्।  
वर्द्धयेत्पयसा सार्द्धं तथैवापनयेत् पुनः॥१९॥**

**जीर्णे जीर्णे च भुञ्जीत यष्टिकं क्षीरसर्पिषा।  
पिप्पलीनां प्रयोगोऽयं सहस्रस्य रसायनः॥२०॥**

**दशपिप्पलीकः श्रेष्ठी मध्यमः षट् प्रकीर्त्तितः।  
यस्त्रिपिप्पलिपर्य्यन्तः प्रयोगः सोऽवरः स्मृतः॥२१॥**

**बृंहणं वृष्यमायुष्यं प्लीहोदरविनाशनम्।  
वयसः स्थापनं मेध्यं पिप्पलीनां रसायनम्॥२२॥**

**पञ्चपिप्पलिकञ्चापि दृश्यते वर्द्धमानकः।  
पिष्टास्ता बलिभिः पेयाः शृता मध्यबलैर्नरैः।  
शीतीकृता ह्रस्वबलैर्देहदोषानयान् प्रति॥२३॥**

**पिप्पलीवर्द्धमानानि।**

**पिप्पलीचित्रकान्मूलं पिष्ट्वा सम्यक् विपाचयेत्।  
घृतं चतुर्गुणक्षीरं यकृत्प्लीहोदरापहम्॥२४॥**

**चित्रकघृतम्।**

**पिप्पलीकल्कसंयुक्तं घृतं क्षीरचतुर्गुणम्।  
पिबेत् प्लीहाग्निसादादियकृद्रोगहरं परम्॥२५॥**

**पिप्पलीघृतम्।**

**चित्रकस्य तुलाक्वाथे घृतप्रस्थं विपाचयेत्।  
आरणालं तद्द्विगुणं दधिमण्डं चतुर्गणम्॥२६॥**

**पञ्चकोलकतालीशक्षारैलवणसंयुतैः।  
द्विजीरकनिशायुग्मैर्मरिचं तत्र दापयेत्॥२७॥**

**प्लीहगुल्मोदराध्मानपाण्डुरोगारुचिज्वरान्।  
वस्तिहृत्पार्श्वकट्यूरुशूलोदावर्त्तपीनसान्॥२८॥**

**हन्यात् पीतं तदर्शोघ्नंशोथघ्नं वह्निदीपनम्।  
बलवर्णकरञ्चापि भस्मकञ्च नियच्छति॥२९॥**

**चित्रकघृतम्।**

**रोहितकत्वचः श्रेष्ठाः पलानां पञ्चविंशतिः।  
कोलद्विप्रस्थसंयुक्तं कषायमुपकल्पयेत्॥३०॥**

**पलिकैः पञ्चकोलैश्च तत्सर्वैश्चापि तुल्यया।  
रोहितकत्वचा पिष्टैर्घृतप्रस्थं विपाचयेत्॥३१॥**

**प्लीहाभिवृद्धिं शमयेदेतदाशु प्रयोजितम्।  
तथागुल्मज्वरश्वासक्रिमिपाण्डुत्वकामलाः॥३२॥**

**रोहितकं घृतम्।**

**रोहितकात्पलशतं क्षोदयेद्वदराढ़कम्।  
साधयित्वा जलद्रोणे चतुर्भागावशेषिते॥३३॥**

**घृतप्रस्थं समावाप्य छागक्षीरचतर्गुणम्।  
तस्मिन् दद्यादिमान् कल्कान् सर्वांस्तानक्षसम्मिताम्॥३४॥**

**व्योषं फलत्रिकं हिङ्गुयमानीं तुम्बुरं विड़म्।  
अजाजीकृष्णलवणं दाड़िमं देवदारु च॥३५॥**

**पुनर्नवां विशालाञ्च यवक्षारं सपौष्करम्।  
विड़ङ्गंचित्रकञ्चैव हवुषाञ्चविकां वचाम्॥३६॥**

**एतैर्घृतं विपक्वन्तु स्थापयेद्भाजने दृढ़े।  
पाययेत्त्रिपलां मात्रांव्याधिं बलमपेक्ष्यच॥३७॥**

**रसकेनाथ यूषेण पयसा वापि भोजयेत्।  
उपयुक्तेघृते तस्मिन् व्याधीन् हन्यादिमान् बहून्॥३८॥**

**यकृत्ल्पीहोदरञ्चैवप्लीहशूलं यकृत्तथा।  
कुक्षिशूलञ्च हृच्छूलं पार्श्वशूलमरोचकम्॥३९॥**

**विबन्धशूलं शमयेत्पाण्डुरोगं सकामलम्।  
छर्द्यतीसारशमनं तन्त्राज्वृरविनाशनम्।  
महारोहितकं नाम प्लीहघ्नन्तु विशेषतः॥४०॥**

**महारोहितकं घृतम्।**

**इति प्लीहयकृचिकित्सा।**

**अथ शोथाधिकारः।**

**शुण्ठीपुनर्नवैरण्डपञ्चमूलशृतं जलम्।  
वातिके श्वयथौ शस्तं पानाहारपरिग्रहे।**

**दशमूलं सर्वथा च शस्त्रंवाते विशेषतः॥१॥**

**क्षीराशनः पित्तकृतेऽथ शोथे  
त्रिवृद्गुडूचीत्रिफलाकषायम्।  
पिबेद्गवां मूत्रविमिश्रितं वा  
फलत्रिकाचूर्णमथाक्षमात्रम्॥२॥**

**अभयादारुमधुकतिक्तादन्ती सपिप्पली।  
पटोलं चन्दनं दार्वी त्रायमाणेन्द्रवारुणी॥३॥**

**एषां क्वाथः ससर्पिष्कः श्वयथुज्वरदाहहा।  
विसर्पतृष्णासन्तापसन्निपातविषापहा।  
शीतवीर्य्यैर्हिमजलैरभ्यङ्गादींश्च कारयेत्॥४॥**

**पुनर्नवाविश्वत्रिवृद्गुडूची-  
सम्पाकपथ्यामरदारुकल्कम्।  
शोथे कफोत्थेमहिषाक्षयुक्तं  
मूत्रं पिबेद्वा सलिलं तथैषाम्॥५॥**

**कफे तु कृष्णासिकतापुराणपिण्याकशिग्रुत्वगुमाप्रलेपः।  
कुलत्थशुण्ठीजलमूत्रसेकश्चण्डागुरुभ्यामनुलेपनञ्च॥६॥**

**अजाजिपाठाघनपञ्चकोलव्याघ्रीरजन्यः सुखतोयपीताः।  
शोधं त्रिदोषं चिरजं प्रवृद्धं निघ्नन्ति भूनिम्बमहौषधे च॥७॥**

**पुनर्नवानिम्बपटोलशुण्ठीतिक्तामृतादार्वभयाकषायः।  
सर्वाङ्गशोथोदरकासशूलश्वासान्वितं पाण्डुगदं निहन्ति॥८॥**

**पुनर्नवाष्टकः।**

**आर्द्रकस्य रसः पीतः पुराणगुड़मिश्रितः।  
अजाक्षीराशिनां शीघ्रं सर्वशोथहरोभवेत्॥९॥**

**पुनर्नवादारुशुण्ठीक्वाथे मूत्रेच केवले।  
दशमूलरसे वापि गुग्गुलुः शोथनाशनः॥१०॥**

**बिल्वपत्ररसं पूतं शोषणं श्वयथौ त्रिजे।  
विट्सङ्गेचैव दुर्नाम्नि विदध्यात् कामलास्वपि॥११॥**

**गुड़पिप्पलीशुण्ठीनां चूर्णं श्वयथुनाशनम्।  
आमाजीर्णप्रशमनं शूलघ्नं वस्तिशोधनम्॥१२॥**

**पुरोमूत्रेण सेव्येत पिप्पली वा पयोऽन्विता।  
गुड़ेन वाभयातुल्या विश्वं वा शोथरोगिणाम्॥१३॥**

**गुड़ार्द्रकं वा गुड़नागरं वा  
गुड़ाभयं वा गुड़पिप्पल्लीं वा।  
कर्षाभिवृद्ध्यात्रिफलप्रमाणं  
खादेन्नरः पक्षमथापि मासम्॥१४॥**

**शोथप्रतिश्यायगलास्यरोगान्  
सश्वासकासारुचिपीनसांश्च।  
जीर्णज्वरार्शोग्रहणीविकारान्  
हन्यात् तथान्यान् कफवातरोगान्॥१५॥**

**स्थलपद्ममयं कल्कं पयसालोढ्यपाययेत्।  
प्लीहामयहरञ्चैव सर्वाङ्गैकाङ्गशोथजित्॥१६॥**

**दारुगुग्गुलुशुण्ठीनां कल्को मूत्रेण शोथजित्।  
वर्षाभूशृङ्गवेराभ्यां कल्को वा सर्वशोथजित्॥१७॥**

**सिंहास्यामृतभण्डाकीक्वाथं छत्वा समाक्षिकम्।  
पीत्वा शोथंजयेज्जन्तुः श्वासं कासंवमिं ज्वरम्॥१८॥**

**भूनिम्बविश्वकल्कं जग्ध्वापेयः पुनर्नवाक्वाथः।  
अपहरति नियतमाशु शोथं सर्वाङ्गगंनृणाम्॥१९॥**

**शोथनुत् कोकिलाक्षस्य भस्म मूत्रेण वाम्भसा।  
क्षीरं शोथहरं दारुवर्षाभूनागरैः शृतम्।  
पेयंवा चित्रकव्योषत्रिवृद्दारुप्रसाधितम्॥२०॥**

**पुनर्नवामूलकपित्थदारु-  
छिन्नोद्भवाचित्रकमूलसिद्धाः।  
रसा यवाग्वञ्च पयांसि यूषाः  
शोथे प्रदेया दशमूलगर्भाः॥२१॥**

**क्षारद्वयं स्याल्लवणानि चत्वा-  
र्य्ययोरजोव्योषफलत्रिके च  
सपिप्पलीमूलविड़ङ्गसारं  
मुस्ताजमोदामरदारुविल्वम्॥२२॥**

**कलिङ्गकश्चित्रकमूलपाठे  
यष्ट्याह्वयं सातिविषं पलाशम्।  
सहिङ्गु कर्षंत्वथ शुष्कचूर्णं  
द्रोणन्तथा मूलकशुण्ठकानाम्॥२३॥**

**स्याद्भस्मनस्तत्सलिलेन साध्यम्  
मालोड्य या वद्धनमप्यदग्धम्।  
स्त्यानन्ततः कोलसमाञ्च मात्रां  
कृत्वा सुशुष्कां विधिना प्रयुञ्ज्यात्॥२४॥**

**प्लीहोदरश्वित्रहलीमकार्शः  
पाण्ड्वामयारोचकशोथशोषान्।  
विसूचिकागुल्मगराश्मरीश्च  
सश्वासकासान् प्रणुदेत् सकुष्ठान्॥२५॥**

**सौवर्च्चलं सैन्धवञ्च विड़मौद्भिदमेव च।  
चतुर्लवणमत्र स्याज्जलमष्टगुणं भवेत्॥२६॥**

**क्षारगुड़िका।**

**पुनर्नवाचित्रकदेवदारु-  
पञ्चोषणक्षारहरीतकीनाम्।  
कल्केन पक्वं दशमूलतोये  
घृतोत्तमं शोथनिसूदनञ्च॥२७॥**

**पुनर्नवाद्यं घृतम्।**

**पुनर्नवाक्वाथकल्कसिद्धं शोथहरं घृतम्।  
विश्वौषधस्य कल्केन दशमूलजले शृतम्।  
घृतं निहन्याच्छयथुं ग्रहणीं पाण्डुतामयम्॥२८॥**

**शुण्ठीघृतम्।**

**सचित्रकाधान्ययमानीपाठाः  
सदीप्यकत्र्यूषणवेतसाम्लाः।  
विल्वात् फलं दाड़िमयावशूकं  
सपिप्पलीमूलमथापि चव्यम्॥२९॥**

**पिष्ट्वाक्षमात्राणि जलाढ़केन  
पक्वा घृतप्रस्थमथोपयुञ्ज्यात्।  
अर्शांसि गुल्मान् श्वयथुञ्च कृच्छं  
निहन्ति वह्निञ्च करोति दीप्तम्॥३०॥**

**चित्रकाद्यं घृतम्।**

**रसे विपाचयेत् सर्पिः पञ्चकोलकुलत्थयोः।  
पुनर्नवायाः कल्केन घृतं शोथविनाशनम्॥३१॥**

**पञ्चकोलाद्यं घृतम्।**

**क्षीरं घटे चित्रककल्कलिप्ते  
दध्यागतं साधु विमध्यतेन।  
तज्जं घृतं चित्रकमूलकल्कं  
तक्रेण सिद्धं श्वयथुघ्नमग्र्यम्॥३२॥**

**अर्शोऽतिसारानिलगुल्ममेहां-  
स्तद्धन्ति संवर्द्धयते बलञ्च॥३३॥**

**चित्रकघृतम्।**

**भाणकक्वाथकल्काभ्यां घृतप्रस्थं विपाचयेत्।  
एकजं द्वन्द्वजं शोथं त्रिदोषञ्च व्यपोहति॥३४॥**

**माणकं घृतम्।**

**स्थलपद्मपलान्यष्टौ त्र्यूषणस्य चतुःपलम्।  
घृतप्रस्थं पचेदेभिः क्षीरं दत्त्वा चतुर्गुणम्।  
पञ्च कासान् हरेच्छ्रीघ्रं शोथञ्चैव सुदुस्तरम्॥३५॥**

**स्थलपद्मक घृतम्।**

**शैलेयकुष्ठागुरुदारुकौन्ती  
त्वक्पद्मकैलाम्बुपलाशमुस्तैः।  
प्रियङ्गुस्थौणेयकहेममांसी-  
तालीशपत्रप्लवपत्रधान्यैः॥३६॥**

**श्रीवेष्टकध्यामकपिप्पलीभिः  
पृक्कानखैर्वापि यथोपलाभम्।  
वातान्वितेऽध्यङ्गमुषन्ति तैलं  
सिद्धं सुपिष्टैरपि च प्रदेहम्॥३७॥**

**शैलेवाद्यं तैलम्।**

**शुष्कमूलकवर्षाभृदारुरास्नानहौषधैः।  
पक्वमभ्यञ्जनात्तैलं सशूलं श्वयथुं जयेत्॥३८॥**

**शुष्कमूलाद्यं तैलम्।**

**पुनर्नवामृतादारुदशमूलरसाढ़के।  
आर्द्रकस्वरसे प्रस्थे गुड़स्य तु तुलां पचेत्॥३९॥**

**तत्सिद्धं व्योषचव्यैलात्वक्पत्रैःकार्षिकैः पृथक्।**  
**चूर्णीकृतैः क्षिपेच्छीतेमधुनः कुड़वं लिहेत्॥४०॥**

**लेहः पौनर्नवा नाम शोथशूलनिसूदनः।  
श्वासकासाऽरुचिहरो बलवर्णाग्निर्द्धनः॥४१॥**

**पुनर्नवालेहः।**

**दशमूलकषायस्य कसे पथ्याशतं पचेत्।  
तुलां गुड़ाद्घनेदद्याद्व्योषक्षारं चतुःपलम्॥४२॥**

**त्रिसुगन्धं सुवर्णांशं प्रस्थर्द्धेमधुनो हिमे।  
दशमूलीहरीतक्यः शोथान् हन्युः सुदारुणान्॥४३॥**

**ज्वरारोचकगुल्मार्शोमेहपाण्डूदरामयान्।  
प्रत्येकमेककर्षांशं त्रिसुगन्धमितो भवेत्॥४४॥**

**कंसहरीतकी चैषा चरके पठ्यतेऽन्यथा।  
एतन्मानेन तुल्यत्वं तेन तत्रापि वर्ण्यते॥४५॥**

**दशमूलीहरीतकी।**

**द्विपञ्चमूलस्य पचेत् कषाये  
कंसेऽभयानाञ्च शतं गुड़ाञ्च।  
लेहे सुसिद्धे च विनीय चूर्णं  
व्योषत्रिसौगन्ध्यमुषास्थिते च॥४६॥**

**प्रस्थार्द्धमात्रं मधुनः सुशीते  
किञ्चिच्च चूर्णादपि यावशूकात्।  
एकाभयां प्राश्य ततश्च लेहा-  
च्छुक्तिं निहन्ति श्वयथुं प्रवृद्धम्॥४७॥**

**कासज्वरारोचकमेहगुल्मान्  
प्लीहत्रिदोषोद्भवपाण्डुरोगान्।  
कार्श्यामवातावसृगम्लपित्तं  
वैवर्ण्यमूत्रानिलशुक्रदोषान्॥४८॥**

**अत्र व्याख्यान्तरं नोक्तं व्याख्या पूर्वैव यच्छ्रभा॥४९॥**

**कंसहरीतकी।**

**लेपोऽरुष्करशोथं निहन्ति तिलदुग्धमधुनवनीतैः।  
तत्तरुतलमृद्भिर्वा शालदलैर्वा तु न चिरेण॥५०॥**

**शोथे विषनिमित्ते तु विषोक्ता सम्मता क्रिया॥५१॥**

**ग्राम्यजानूपपिशितलवणं शुष्कशाकं नवान्नं  
गौड़ं पिष्टान्नं दधि सकृशरं विज्जलं मद्यमम्लम्।  
धानावल्लूरं समशनमथो गुर्वसात्म्यंविदाहि  
स्वप्नञ्चारात्रौ श्वयथुगदवान् वर्जयेन्मैथुनञ्च॥५२॥**

**इति शोथचिकित्सा।**

**अथ वृद्ध्याधिकारः।**

**गुग्गुलुरुवुतैलं वा गोमूत्रेण पिबेन्नरः।  
वातवृद्धिं निहन्त्याशु चिरकालानुबन्धिनीम्॥१॥**

**सक्षीरं वा पिबेत् तैलं मासमेरण्डसम्भवम्।  
पुनर्नवायास्तैलं वा तैलं नारायणं तथा॥२॥**

**पाने वस्तौ रुरोस्तैलं पेयं वा दशकाम्भसा।  
चन्दनं मधुकं पद्ममुशीरं नीलमुत्पलम्॥३॥**

**क्षीरपिष्टैः प्रदेहः स्याद्दाहशोथरुजापहः।  
पञ्चवल्कलकल्केन सघृतेन प्रलेपनम्॥४॥**

**सर्वं पित्तहरं कार्य्यं रक्तजे रक्तमोक्षणम्।  
श्लेष्मवृद्धिं तूष्णीवीर्थ्यैर्मूत्रपिष्टैः प्रलेपयेत्॥५॥**

**पीतदारुकषायञ्च पिबेन्मूत्रेण संयुतम्।  
स्विन्नं मेदःसमुत्थन्तु लेपयेत् सुरसादिना॥६॥**

**शिरोविरेकद्रव्यैर्वा सुखोष्णैर्मूत्रसंयुतैः।  
संस्वेद्य मूत्रप्रभवां वस्त्रपट्टेन वेष्टयेत्॥७॥**

**सीवन्याः पार्श्वतोऽधस्ताद्विध्येद व्रीहिमुखेन वै।  
शङ्खोपरि च कर्णान्ते त्यक्त्वा सीवनिमादहेत्॥८॥**

**व्यत्यासाद्वा शिरां विध्येदन्त्रवृद्धिनिवृत्तये  
अङ्गुष्ठमध्ये त्वक् छित्त्वा दहेदङ्गविपर्य्यये॥९॥**

**रास्नायष्ट्यामृतैरण्डबलागोक्षुरसाधितः।  
क्वाथोऽन्त्रवृद्धिं हन्त्याशु रुवुतैलेन मिश्रितः॥१०॥**

**तैलमेरण्डजं पीत्वा बलासिद्धपयोऽन्वितम्।  
आध्मानशूलोपचितामन्त्रवृद्धिं जयेन्नरः॥१९॥**

**हरीतकीं मूत्रसिद्धां सतैलां लवणान्विताम्।  
प्रातः प्रातश्च सेवेत कफवातामयापहाम्। १२॥**

**गोमूत्रसिद्धां रुवुतैलभृष्टां  
हरीतकीं सैन्धवसंप्रयुक्ताम्।  
खादेन्नरः कोष्णजलानुपानां  
निहन्ति वृद्धिं चिरजां प्रवृद्धाम्॥१३॥**

**त्रिफलाक्वाथगोमूत्रं पिबेत् प्रातरतन्त्रितः।  
कफवातोद्भवं हन्ति श्वयथुं वृषणोस्थितम्॥१४॥**

**सरलागुरुकुष्ठानि देवदारुमहौषधम्।  
मूत्रारणालसंयुक्तं शोथघ्नं कफवातनुत्॥१५॥**

**भृष्टो रुवुकतैलेन कल्कः पथ्यासमुद्भवः।  
कृष्णासैन्धवसंयुक्तो वृद्धिरोगहरः परः॥१६॥**

**गव्यं घृतं सैन्धवसंप्रयुक्तं शम्बूकभाण्डे निहितं प्रयत्नात्।  
सप्ताहमादित्यकरैर्विपक्वं निहन्ति कूरण्डमतिप्रतिवृद्धम्॥१७॥**

**ऐन्द्रीमूलभवं चूर्णं रुवुतैलेन मर्दितम्।  
त्र्यहाद्गोपयसा पीतं सर्ववृद्धिनिवारणम्॥१८॥**

**रुद्रजटामूललिप्ता करटव्यङ्कचर्मणा।  
बद्धा वृद्धिः शमं याति चिरजापि न संशयः॥१९॥**

**निष्पिष्टमारणालेन रूपिकामूलवल्कलम्।  
लेपो वृद्ध्यामयं हन्ति बद्धमूलमपि दृढ़म्॥२०॥**

**वचा सर्षपकल्केन प्रलेपो वृद्धिनाशनः।  
लज्जागृध्रमलाभ्याञ्च लेपो वृद्धिहरः परः॥२१॥**

**मूलं विल्वकपित्थयोररलुकस्याग्नेर्वृहत्योर्द्वयोः  
श्यामापूतिकरञ्जशिग्रुकतरोर्विश्वौषधारुष्करम्।  
कृष्णाग्रन्थिकचव्यपञ्चलवणक्षाराजमोदान्वितं  
पीतं काञ्जिकोष्णतोयमथितं चूर्णीकृतं व्रध्ननुत्॥२२॥**

**अबीक्षीरेण गोधूमकल्कं कुन्दुरुकस्य वा।  
प्रलेपनं सुखोष्णं स्याद् व्रध्नशूलहरः परः॥२३॥**

**मृतमात्रे तु वै काके विशस्ते संप्रवेशयेत्।  
व्रध्नं मुहूर्त्तं मेधावी तत्क्षणादरुजं भवेत्॥२४॥**

**अजाजीहवुषाकुष्ठं गोधूमं वदराणि च।  
काञ्जिकेन समं पिष्ट्वा कुर्य्याद् व्रध्नप्रलेपनम्॥२५॥**

**सन्धवं मदनं कुष्ठं शताह्वां निचुलं वचाम्।  
ह्रीवेरं मधुकं भार्गोदेवदारु सनागरम्। २६॥**

**कट्फलं पौष्करं भेदां चविकंचित्रकं शटीम्।  
विड़ङ्गातिविषे श्यामां रेणुकां नलिनीं स्थिराम्॥२७॥**

**विल्वाजमोदे कृष्णाञ्च दन्तीरास्ने प्रपिष्य च।  
साध्यमेरण्डजं तैलं तैलं वातविकारनुत्॥२८॥**

**व्रध्नोदावर्त्तगुल्मार्शःप्लीहमेहाढ्यमारुतान्।  
आनाहमश्मरीञ्चैव हन्यात्तदनुवासनात्॥२९॥**

**वृहत्सैन्धवाद्यं तैलम्।**

**घृतं सौरेश्वरं योज्यं व्रध्नवृद्धिनिवृत्तये॥३०॥**

**इति वृद्धिव्रध्नचिकित्सा।**

**अथ गलगण्डाधिकारः।**

**यवमुद्गपटोलानि कटुरुक्षञ्च भोजनम्।  
छर्दिं सरक्तमुक्तिञ्च गलगण्डे प्रयोजयेत्॥१॥**

**तण्डुलोदकपिष्टेन मूलेन परिलेपितः।  
हस्तिकर्णपलाशस्य गलगण्डः प्रथाम्यति॥२॥**

**सर्षपान् शिग्रुवीजानि शणवीजातसीयवान्।  
मूलकस्य च वीजानि तक्रेणाम्लेन पेषयेत्॥३॥**

**गण्डानि ग्रन्थयश्चैव गलगण्डाः सुदारणाः।  
प्रलेपात्तेन शाम्यन्ति विलयं यान्ति चाचिरात्॥४॥**

**जीर्णकर्कारुकरसो विड़सैन्धवसंयुतः।  
नस्येन हन्ति तरुणं गलगण्डं न संशयः॥५॥**

**जलकुम्भीकजं भस्म पक्वं गोमूत्रगालितम्।  
पिबेत् कोद्रवभक्ताशी गलगण्डप्रशान्तये॥ ६॥**

**सूर्य्यावर्त्तरसीनाभ्यां गलगण्डोपनाहने।  
स्फोटास्रावैः शमं याति गलगण्डो न संशयः॥ ७॥**

**तिक्तालावुफले पक्वे सप्ताहमुषितं जलम्।  
मद्यं वा गलगण्डघ्नं पानात्पथ्यानुसेविनः॥८॥**

**कट्फलचूर्णान्तर्गलघर्षो गलगण्डमपहरति। .  
घृतमिश्रं पीतमिव श्वेतगिरिकर्णिकामूलम्॥९॥**

**महिषीमूत्रविमिश्रं लोहमलसंस्थित घटे मासम्।  
अन्तर्धूमविदग्धं लिह्यान्मधुनाथ गलगण्डे॥१०॥**

**जिह्वायाः पार्श्वतोऽधस्ताच्छिरा द्वादश कीर्त्तिताः।  
तासां स्थूलशिरे द्वेऽधश्छिन्द्यात्ते च शनैः शनैः॥११॥**

**वड़िशेनैव संगृह्य कुशपत्रेण बुद्धिमान्।  
स्नुते रक्ते व्रणे तस्मिन् दद्यात्सगुड़मार्द्रकम्॥१२॥**

**भोजनञ्चानभिष्यन्दि यूषः कौलत्थ इष्यते।  
कर्णयुग्मवहिःसन्धिमध्याभ्यासे स्थितञ्च यत्॥१३॥**

**उपर्य्युपरि तच्छिन्द्याद्गलगण्डे शिरात्रयम्।  
विड़ङ्गक्षारसिन्धूग्रारास्नाग्निव्योषदारुभिः॥१४॥**

**कटुतुम्बीफलरसैः कटुतैलं विपाचयेत्।  
चिरोत्थमपि नस्येन गलगण्डं निवारयेत्॥१५॥**

**तुम्बीतैलम्।**

**तैलं पिबेच्चामृतवल्लिनिम्बहिंस्राह्वयावृक्षकपिप्पलीभिः।  
सिद्धं बलाभ्याञ्च सदेवदारु हिताय नित्य गलगण्डरोगी॥१६॥**

**अमृताद्यं तैलम्।**

**माक्षिकाढ्यः सकृत्पीतः क्वाथो वरुणमूलजः।  
गण्डमालां निहन्त्याशु चिरकालानुबन्धिनीम्॥१७॥**

**पिष्टा ज्येष्ठाम्बुना पेयाः काञ्चनालत्वचः शुभाः।  
विश्वभेषजसंयुक्ता गण्डमालापहाः पराः॥१८॥**

**आरग्वधशिफाक्षिप्रं पिष्ट्वा तण्डुलवारिणा।  
सम्यङ्नस्यप्रलेपाभ्यां गण्डमालां समुद्धरेत्॥१९**

**गण्डमालामयार्त्तानां नस्य कर्मणि योजयेत्।  
निर्गुण्ड्याश्च शिफां सम्यक् वारिणा परिपेषिताम्॥२०॥**

**कोषातकीनां स्वरसेन नस्यंतुम्ब्यास्तु वा पिप्पलीसंयुतेन।  
तलेन वा रिष्टभवेन कुर्य्यात् वचोपकुल्ये सह माक्षिकेण॥२१॥**

**ऐन्द्र्या वा गिरिकर्ण्या वा मूलं गोमूत्रयोगतः।  
गण्डमालां हरेत्पीतं चिरकालोत्थितामपि॥२२॥**

**अलम्बुषादलोद्भूतात् स्वरसाद् द्वे पले पिबेत्।  
अपच्या गण्डमालायाः कामलायाश्च नाशनः॥२३॥**

**गलगण्डगण्डमालाकूरण्डांश्च विनाशयेत्।  
पिष्टं ज्येष्ठाम्बुना मूलं लेपाद् ब्राह्मण्यष्टिकम्॥२४॥**

**अभ्यङ्गान्नशयेनृृणां गण्डमालां सुदारुणाम्।  
छुच्छुन्दर्य्या विपक्वं तु क्षणात् तैलवरं ध्रुवम्॥२५॥**

**छुच्छुन्दरीतैलम्।**

**गलगण्डापहंतैलं सिद्ध शाखोटकत्वचा।  
विम्ब्यश्वमारनिर्गुण्डीसाधितञ्चापि नावनम्॥२६॥**

**शाखोटविम्ब्याद्यतैले।**

**निर्गुण्डीस्वरसे चाथ लाङ्गलीमूलकल्कितम्।  
तैलं नस्यान्निहन्त्याशु गण्डमालां सुदारुणाम्॥२७॥**

**निर्गुण्डीतैलम्।**

**वनकार्पासिकामूलं तण्डुलैः सह योजितम्।  
पक्त्रातु पूपिकां खादेदपचीनाशनाय तु २८॥**

**शोभाञ्जनं देवदारु काञ्जिकेन तु पेषितम्।  
कोष्णं प्रलेपतो हन्यादपचीमतिदुस्तराम्।२९॥**

**सर्ष पारिष्टपत्राणि दग्ध्वा भल्लातकैः सह।  
छागमूत्रेण संपिष्टमपचीघ्नं प्रलेपनम्॥३०॥**

**अश्वस्थकाष्ठं निचुलं गवां दन्तञ्च दाहयेत्।  
वराहमज्जसंयुक्तं भस्म हन्त्यपचीव्रणान्॥३१॥**

**पार्ष्णिं प्रति द्वादश चाङ्गुलानि  
मित्वेन्द्रवस्तिं परिवर्ज्य सम्यक्।  
विदार्य्य मत्स्याण्डनिभानि वैद्यो  
निकृष्य जालान्यनलं विदध्यात्॥३२॥**

**मणिबन्धोपरिष्टाद्वा कुर्य्याद्रोखात्रयं भिषक्।  
अङ्गुल्यान्तरितंसम्यगपचीनां प्रशान्तये॥३३॥**

**दण्डोत्पलाभवं मूलं बद्धं पुष्येऽपचीं जयेत्।  
अपामार्गस्य वा छिन्द्याज्जिह्वातलगते शिरे॥२४॥**

**व्योषं विड़ङ्गंमधुकं सैन्धवं देवदारु च।  
तैलमेतैः शृतं नस्यात् कृच्छ्रामप्यपचीं जयेत्॥३५॥**

**व्योषाद्यं** **तैलम्।**

**चन्दनं सामया लाक्षा वचा कटुकरोहिणी।**  
**एतैस्तैलं शृतं पीतं समूलामपचीं जयेत्॥३६॥**

**चन्दनाद्यं तैलम्।**

**गुञ्जाहयारिश्यामाकसर्षपैर्मूत्रसाधितम्।**  
**तैलन्तु दशधा पश्चात् कणालवणपञ्चकम्॥३७॥**

**मरिचैश्चूर्णितैर्युक्तं सर्वावस्थागतां जयेत्।**  
**अभ्यङ्गादपचीमुग्रां वल्मीकार्शोऽर्वुदव्रणान्॥३८॥**

**गुञ्जाद्यंतैलम्।**

**ग्रन्थिष्वामेषु कुर्वीत भिषक् शोथप्रतिक्रियाम्।**  
**पक्वानापाट्यसंशोध्य रोपयेद् व्रणभेषजैः॥३९॥**

**हिंस्रा सरोहिण्यमृता च भार्गी**  
**श्यामाकविल्वागुरुकृष्णगन्धाः।**  
**गोपित्तपिष्टाः सह तालपर्ण्या**  
**ग्रन्थौविधेयोऽनिलजे प्रलेपः॥४०॥**

**जलात्मकाः पित्तकृते हितास्तु क्षीरोदकाभ्यां परिसेचनञ्च।**  
**काकोलिवर्गस्य तु शीतलानि पिबेत्कषायाणि सशर्कराणि॥४१॥**

**द्राक्षारसेनेक्षुरसेन वापि चूर्णं पिबेद्वापि हरीतकीनाम्।**  
**मधूकजम्ब्वर्जुनवेतसानां त्वग्भिः प्रदेहानवतारयेच्च॥४२॥**

**कृतेषु दोषेषु यथानुपूर्वा ग्रन्थौ भिषक् श्लेष्मसमुत्थिते तु।**  
**स्विन्ने च विम्लापनमेव कुर्य्यादङ्गुष्टरेणुदृशदीसुतैश्च॥४३॥**

**विकङ्कतारग्वधकाकणन्ती-**  
**काकादनीतापसवृक्षमूलैः।**  
**आलेपयेदेनमलाबुभार्गी-**  
**करञ्जकालामदनैश्च विद्वान्॥४४॥**

**दन्ती चित्रकमूलत्वक् सुधार्कपयसी गुड़ः।**  
**भल्लातकास्थिकाशीशं लेपो भिन्द्याच्छिलामपि॥४५॥**

**ग्रन्थ्यर्वुदादिजिल्लेपो मातृवाहककीटजाः।**  
**सर्जिकामूलकक्षारः शङ्खचूर्णसमन्वितः।**  
**प्रलेपो विहितस्तीक्ष्णो हन्ति ग्रन्थ्यर्वुदादिकान्॥४६॥**

**ग्रन्थीनमर्मप्रभवानपक्वान् उद्धृत्यवाग्निं विदधीत वैद्यः**  
**क्षारेण वै तान् प्रतिसारयेत् तु**  
**संलिख्य संलिख्य यथोपदेशम्॥४७॥**

**ग्रन्थ्यर्वुदानां न यतो विशेषः**  
**प्रदेशहेत्वाकृतिदोषदूष्यैः।**  
**ततश्चिकित्सेद्भिषगर्बुदानि**  
**विधानविद् ग्रन्थिचिकित्सितेन॥४८॥**

**वातार्वुदे चाप्युपनाहनानि**  
**स्निग्धैश्च मांसैरथवेशवारैः।**  
**खेदं विदध्यात् कुशलस्तु नाद्या**  
**शृङ्गेण रक्तं बहुशो हरेच्च॥४९॥**

**स्वेदोपनाहामृदवस्तुपथ्याः**  
**पित्तार्वुदेकाय विरेचनानि।**  
**विघृष्य चोडुम्बरशाकगोजी-**  
**पत्रैर्भृशं क्षौद्रयुतैः प्रलिम्पेत्॥५०॥**

**श्लक्ष्णीकृतैः सर्जरसप्रियङ्ग-**  
**पतङ्गलोध्रार्जुनयष्टिकाह्वैः॥५१॥**

**लेपनं शङ्खचूर्णेन सह मूलकभस्मना।**  
**कफार्वुदापहं कुर्य्याद् ग्रन्थ्यादिषु विशेषतः॥५२॥**

**निष्पावपिण्याककुलत्थकल्कै**  
**र्मांसप्रगाढ़ैर्दधिमर्दितैश्च।**  
**लेपं विदध्यात् क्रिमयो यथात्र**  
**मुञ्चन्त्यपत्यान्यथ मक्षिका वा॥५३॥**

**अल्पावशिष्टं क्रिमिभिः प्रजग्धं**  
**लिखेत्ततोऽग्निं विदधीत पश्चात्।**  
**यदल्पमूलं त्रपुताम्रसीसैः**  
**संवेष्ट्य तत्रैरथ वायसैर्वा॥५४॥**

**क्षाराग्निशस्त्राण्यवतारयेच्च**  
**मुहुर्मुहुः प्राणमवेक्ष्यमाणः।**  
**यदृच्छया चोपगतानि पाकं**  
**पाकक्रमेणोपचरेद्यधोक्तम्॥५५॥**

**उपोदिकारसाभ्यक्तास्तत्पत्रपरिवेष्टिताः।**  
**प्रणश्यन्त्यचिरानृणां पीड़कार्वुदजातयः॥५६॥**

**उपोदिका काञ्चिकतक्रपिष्टा**  
**तयोपनाहो लवणेन मिश्रः।**  
**दृष्टोऽर्वुदानां प्रशमाय कैश्चि-**  
**द्दिने दिने वा त्रिषु मर्मजानाम्॥५७॥**

**लेपोऽर्वुदजिद्र्म्भामोचकभस्मतुषशङ्खचूर्णकृतः।**  
**सरटरुधिरार्द्रकगन्धकयवविड़ङ्गनागरैर्वाथ॥५८॥**

**स्रुहीगण्डीरिकास्वेदो** **नाशयेदर्वुदानि च।**  
**सीसकेनाथ लवणैः पिण्डारकफले न वा॥५९॥**

**हरिद्रालोध्रपत्तुङ्गगृहधूममनःशिलाः।**  
**मधुप्रगाढ़ो लेपोऽयं मेदोऽर्वुदहरः परः॥६०॥**

**एतामेव क्रियां कुर्य्यादशेषां शर्करार्वुदे॥६१॥**

**इति** **गलगण्डगण्डमालापचीग्रन्थ्यर्वुदाधिकारः।**

**अथ श्लीपदाधिकारः।**

**लङ्घनालेपनस्वेदरेचनै रक्तमोक्षणैः।  
प्रायः श्लेष्महरैरुष्णैः श्लीपदं समुपाचरेत्॥१॥**

**धूस्तूरैरण्डनिर्गुण्डीवर्षाभूशिग्रुसर्षपैः।  
प्रलेपः श्लीपदं हन्ति चिरोत्थमतिदारुणम्॥२॥**

**निष्पिष्टमारणालेन रूपिकामूलवल्कलम्।  
प्रलेपा्च्छ्लीपदं हन्ति बद्धमूलमथो दृढ़म्॥३॥**

**पिण्डारकतरुसम्भववन्दाकशिफा जयति सर्पिषा पीता।  
श्लीपदमुग्रं नियतं बद्धा सूत्रेण जङ्घायाम्॥४॥**

**हितश्चालेपने नित्यं चित्रको देवदारु वा।  
सिद्धार्थशिग्रुकल्को वा सुखोष्णो मूत्रपेषितः॥५॥**

**स्नेहस्वेदोपनाहांश्च श्लीपदेऽनिलजे भिषक्।  
कृत्वा गुल्फोपरि शिरां विध्येत् तु चतुरङ्गुले॥६॥**

**गुलफस्याधः शिरां विध्येत् श्लीपदे पित्तसम्भवे।  
पित्तघ्नीञ्च क्रियां कुर्य्यात्पित्तार्वुदविसर्पवत्॥७॥**

**मञ्जिष्ठां मधुकं रास्नां सहिंस्रां सपुनर्नवाम्।  
पिष्ट्वारणालैर्लेपोऽयं पित्तश्लीपदशान्तये॥८॥**

**शिरां सुविदितां विध्येदङ्गुष्ठे श्लेष्मश्लीपदे।  
मधुयुक्तानि चाभीक्ष्णं कषायाणि पिबेन्नरः॥९॥**

**पिबेत्सर्षपतैलेन श्लीपदानां निवृत्तये।  
पूतीकरञ्च च्छदजं रसं वापि यथाबलम्॥१०॥**

**अनेनैव विधानेन पुत्रञ्जीवकजं रसम्।  
काञ्जिकेन पिबेच्चूर्णंमूत्रैर्वा वृद्धदारजम्।११॥**

**रजनीं गुड़संयुक्तां गोमूत्रेण पिबेन्नरः।  
वर्षाोत्थं श्लीपदं हन्ति दद्रुकुष्ठं विशेषतः॥१२॥**

**गन्धर्वतैलभृष्टां हरीतकीं गोजलेन यः पिबति।  
श्लीपदबन्धनमुक्तो भवत्यसौ सप्तरात्रेण॥१३॥**

**धान्याम्लं तैलसंयुक्तं कफवातविनाशनम्।  
दीपनञ्चामदोषघ्नमेतत् श्लीपदनाशनम्॥१४॥**

**गोधावतीमूलयुक्तां खादेन्माषेण्डरीं नरः।  
जयेत् श्लीपदकोपोत्थं ज्वरं सद्यो न संशयः॥१५॥**

**श्लीपघ्नो रसोऽभ्यासाद्गुडूच्यास्तैलसंयुतः।  
त्रिकटुत्रिफलाचव्यं दार्वीवरुवरुणगोक्षुरम्॥१६॥**

**अलम्बुषां गुडूचीञ्च समभागानि चूर्णयेत्।  
सर्वेषां चूर्णमाहृत्य वृद्धदारस्य तत्समम्॥१७॥**

**काञ्जिकेन च तत् पेयमक्षमात्रं प्रमाणतः।  
जीर्णे चापरिहारं स्याद्भोजनं सर्वकामिकम्॥१८॥**

**नाशयेत् श्लीपदं स्थौल्यमामवातं सुदारुणम्।  
गुल्मकुष्ठानिलहरं वातश्लेष्मज्वरापहम्॥१९॥**

**वृद्धदारकचूर्णम्।**

**पिप्पलीत्रिफलादारुनागरं सपुनर्नवम्।  
भागैर्द्विपलिकैरेषां तत्समं वृद्धदारकम्॥२०॥**

**काञ्जिकेन पिबेच्चूर्णं कर्षमात्रं प्रमाणतः।  
जीर्णे चापरिहारं स्याद्भोजनं सर्वकामिकम्॥२१॥**

**श्लीपदं वातरोगांश्च हन्यात् प्लीहानमेव च।  
अग्निञ्च कुरुते घोरं भस्मकञ्च नियच्छति॥२२॥**

**पिप्पल्यादिचूर्णम्।**

**कृष्णाचित्रकदन्तीनां कर्षमर्द्धपलं पलम्।  
विंशतिश्च हरीतक्यो गुड़स्य तु पलद्वयम्।  
मधुना मोदकं खादेत् श्लीपदं हन्ति दुस्तरम्॥१३॥**

**कृष्णाद्यो मोदकः।**

**सुरसां देवकाष्ठञ्च त्रिकटु त्रिफले तथा।  
लवणान्यथ सर्वाणि विड़ङ्गान्यथ चित्रकम्॥२४॥**

**चविकापिप्पलीमूलं गुग्गुलुर्हवुषा वचा।  
यवाग्रजञ्च पाठा च शट्येला वृद्धदारकम्॥२५॥**

**कल्कैश्च कार्षिकैरेभिर्घृतप्रस्थं विपाचयेत्।  
दशमूलीकषायेण धान्ययूषद्रवेण च॥२६॥**

**दधिमण्डसमायुक्तं प्रस्थं प्रस्थं पृथक् पृथक्।  
पक्वं स्यादुद्धृतं कल्कात् पिबेत्कर्षत्रयं हविः॥२७॥**

**श्लीपदं कफवातोत्थंमांसरक्ताश्रितञ्च यत्।  
मेदश्रितञ्च पित्तोत्थंहन्यादेव न संशयः॥२८॥**

**अपचीं गण्डमालाञ्च अन्ववृद्धिं तथार्वुदम्।  
नाशयेद् ग्रहणीदोषं श्वयथुं गुदजानि च॥२९॥**

**परमाग्निकरं हृद्यं कोष्ठक्रिमिविनाशनम्।  
घृतं सौरेश्वरं नाम श्लीपदं हन्ति सेवितम्।  
जीवकेन कृतं ह्येतत् रोगानीकविनाशनम्॥३०॥**

**सौरेश्वरं घृतम्।**

**विड़ङ्गमरिचार्केषु नागरे चित्रके तथा।  
भद्रदार्व्येलकाख्येषु सर्वेषु लवणेषु च।  
तैलं पक्वं पिबेद्वापि श्लीपदानां निवृत्तये॥३१॥**

**विड़ङ्गाद्यं तैलम्।**

**इति श्लीपदचिकित्सा।**

**अथ विद्रध्यधिकारः।**

**अलौकापातनं शस्तं सर्वस्मिन्नेवविद्रधौ।  
मृदुर्विरेको लघ्वन्नंस्वेदः पित्तोत्तरं विना॥१॥**

**वातघ्नमूलकैस्तु वसातैलघृतप्लुतैः।  
सुखोष्णो बहलो लेपः प्रयोज्यो वातविद्रधौ॥२॥**

**स्वेदोपनाहाः कर्त्तव्याः शिग्रुमलसमन्विताः।  
यवगोधूममुद्गैश्च सिद्धापिष्टैः प्रलेपयेत्॥३॥**

**विलीयते क्षणेनैवमपक्वश्चैव विद्रधिः।  
पुनर्नवादारुविश्वदशमूलाभयाम्भसा॥४॥**

**गुग्गुलुं रुवुतैलं वा पिबन्मारतविद्रधौ।  
पैत्तिकं शर्करालाजामधुकैः शारिवायुतैः॥५॥**

**प्रदिह्यात् क्षीरपिष्टैर्वा पयस्योशीरचन्दनैः।  
पिबेद्वा त्रिफलाक्वाथं त्रिवृत्कल्काक्षरसंयुतम्॥६॥**

**पञ्चवल्कलकल्केन घृतमिश्रेण लेपनम्।  
यष्ट्याह्वशारिवादूर्वानलमूलैः सचन्दनैः॥७॥**

**क्षीरपिष्टैः प्रलेपस्तु पित्तविद्रधिशान्तये।  
द्रष्टकासिकतालेहगोशकृत्तुषपांशभिः॥८॥**

**मूत्रपिष्टैश्च सततं स्वेदयेत् श्लेष्मविद्रधिम्।  
दशमूलकषायेण सस्नेहेन रमेन वा॥९॥**

**शोथं व्रणं वा कोष्णेन सशूलं परिषेचयेत्।  
त्रिफलाशिग्रुवरुणदशमूलाम्भसा पिबेत्॥१०॥**

**गुग्गुलुं मूत्रयुक्तं वा विद्रधौ कफसम्भवे।  
पित्तविद्रधिवत्सर्वां क्रियां निरवशेषतः॥११॥**

**विद्रध्योः कुशलः कुर्य्याद्रक्तागन्तुनिमित्तयोः।  
शोभाञ्जनकनिर्यूहो हिङ्गुसैन्धवसंयुतः॥१२॥**

**अचिरं विद्रधिं हन्ति प्रातः प्रातर्निषेवितः।  
शिंग्रुमूलं जले धौतं दरपिष्टं प्रगालयेत्॥१३॥**

**तद्रसं मधुना पीत्वा हन्त्यन्तर्विद्रधिं नरः।  
श्वेतवर्षाभुवो मूलं मूलं वरुणकस्य च॥१४॥**

**जलेन क्वथितं पीतमपक्वं विद्रधिं जयेत्।  
वरुणादिगणक्वाथमपक्वेऽभ्यन्तरोत्थिते।**

**उषकादिप्रतिवापं पिबेत् संशमनाय वै॥१५॥  
शमयति पाठामूलं क्षौद्रयुतं तण्डुलाम्भसा पीतम्।**

**अन्तर्भूतं विद्रधिमुद्धतमाश्वेव मनुजस्य॥१६॥  
अपक्वे त्वेतदुद्दिष्टं पक्वे तु व्रणवत् क्रिया॥१७॥**

**स्नुतेऽप्युर्द्धमधश्चैव मैरेयाम्लसुरासवैः।  
पेयो वरुणकादिस्तु मधुशिग्रुरसोऽथवा॥१८॥**

**प्रियङ्गुधातकीलोध्रं कट्फलं तिलिशत्वचम्।  
एतैस्तैलं विपक्तव्यं विद्रधौ रोपणं परम्॥१९॥**

**इति विद्रधिचिकित्सा।**

**अथ व्रणशोथाधिकारः।**

**आदौ विम्लापनं कुर्य्यात् द्वितीयमवसेचनम्।  
तृतीयमुपनाहञ्च चतुर्थों पाटनक्रियाम्॥ १॥**

**पञ्चमं शोधनञ्चैव षष्ठं रोपणमिष्यते।  
एते क्रमा व्रणस्योक्ताः सप्तमो वैकृतापहः॥२॥**

**मातुलुङ्गाग्निमन्थौ च भद्रदारुमहौषधम्।  
अहिंस्रा चैव रास्ना च प्रलेपो वातशोथहा॥३॥**

**कल्कःकाञ्चिकसम्पिष्टःस्निग्धः शाखोटकत्वचः।  
सुपर्ण इव नागानां रक्तशोथाविनाशनः॥४॥**

**दूर्वा च नलमूलञ्च मधुकं चन्दनं तथा।  
शीतलाश्च गणाः सर्वे प्रलेपः पित्तशोथहा॥५॥**

**न्यग्रोधोडुम्बराश्वत्थप्लक्षवेतसवस्कलैः।  
समर्पिष्कैः प्रलेपः स्याच्छोथनिर्वापणः स्मृतः॥६॥**

**आगन्तौ शोणितोत्थे च एष एव क्रियाक्रमः।  
अजगन्धाश्वगन्धा च कालासरलया सह॥७॥**

**एकेशिकाजशृङ्गी च प्रलेपः श्लेष्ममशोथहा।  
पुनर्नवाशिग्रुदारुदशमूलमहौषधैः॥८॥**

**कफवातकृते शोथे लेपः कोणी विधीयते।  
न रात्रौ लेपनं दद्याद्दत्तञ्च पतितन्तथा॥९॥**

**न च पर्यूषितं शुष्यमाणन्नैवावधारयेत्।  
शुष्यमाणमुपेक्षेत प्रदेहं पीड़नं प्रति॥१०॥**

**न चापि मुखमालिम्पेत् तेन दोषः प्रसिच्यते।  
स्थिरान् मन्दरुजः शोथान् स्नेहैर्वातकफापहैः॥११॥**

**अभ्यज्य स्वेदयित्वा च वेणुनाड्या ततः शनैः।  
विम्लापनार्थं मृद्वीयात्तलेनाङ्गुष्ठकेन वा॥१२॥**

**रक्तावसेचनं कुर्य्यादादावेव विचक्षणः।  
सोथे महति संबद्धे वेदनावति च व्रणे॥१३॥**

**यो न याति शमं लेपस्वेदसेकापतर्पर्णैः।  
सोऽपि नाशं व्रजत्याशु शोथः शोणितमोक्षणात्॥१४॥**

**एकतश्च क्रियाः सर्वा रक्तमोक्षणमेकतः।  
रक्तं हि व्यम्लतां याति तच्चेन्नास्ति न चास्ति रुक्॥१५॥**

**स चेदेवमुपाक्रान्तः शोथो न प्रशमं व्रजेत्।  
तस्योपनाहैः पक्वस्य पाटनं हितमुच्यते॥१६॥**

**तैलेन सर्पिषा वापि ताभ्यां वा शक्तुपिण्डिका।  
सुखोष्णः शोथपाकार्थमुपनाहः प्रशस्यते॥१७॥**

**सतिला सातसीवीजा दध्यम्लाशक्तुपिण्डिका।  
सकिण्वकुष्ठलवणा शस्ता स्थादुपनाहने॥१८॥**

**बालवृद्धासहक्षीणभीरुणां योषितामपि।  
मर्मोपरि च जाते च पक्वे शोथे च दारुणे।  
गवां दन्तं जले घृष्टं विन्दुमात्रं प्रलेपयेत्॥१९॥**

**अत्यन्तकठिने चापि शोथे पाचनभेदनम्।  
कटुतैलान्वितैर्लेपात् सर्पनिर्मोकभस्मभिः॥२०॥**

**चयः शाम्यति गण्डस्व प्रकोपः स्फुटनि द्रुतम्।  
चिरविल्वाग्निकौ दन्ती चित्रको हयमारकः॥२१॥**

**कपोतकङ्कगृध्राणां पुरीषाणि च दारलम्।  
क्षारद्रव्याणि वा यानि क्षारो वा दारणः परः॥२२॥**

**द्रव्याणां पिच्छिलानान्तु त्वङ्मूलानि प्रपीड़नम्।  
यवगोधूममाषाणां चूर्णानि च समासतः॥२३॥**

**ततः प्रक्षालनं क्वाथः पटोलोनिम्बपत्रजः।  
अविशुद्धे विशुद्धे च न्यग्रोधादित्वगुद्भवः॥२४॥**

**पञ्चमूलद्वयं वाते न्यग्रोधादिश्च पैत्तिके।  
आरग्वधादिको योज्यः कफजे सर्वकर्मसु॥२५॥**

**तिलकल्कःसलवणो द्वे हरिद्रे त्रिवृद्घृतम्।  
मधुकं निम्बपत्राणि लेपः स्याद् व्रणशोधनः॥२६॥**

**तिलाष्टकः।**

**निम्बपत्रं तिला दन्ती त्रिवृत् सैन्धवमाक्षिकम्।  
दुष्टव्रणप्रशमनो लेपः शोधनकेशरी॥२७॥**

**एकं वा शारिवामूलं सर्वव्रणविशोधनम्।  
पटोलं तिलयष्ट्याह्वत्रिवृद्दन्तीनिशाह्वयम्॥२८॥**

**निम्बपत्राणि चालेपः सपटुर्व्रणशोधनः।  
त्रिफलाखदिरो दार्वीन्यग्रोधादिबलाकुशाः॥२९॥**

**निम्बकोलकपत्राणि कषायः शोधने हितः।  
अपेतपूतिमांसानां मांसस्थानमरोहताम्॥३१॥**

**कल्कः संरोपणः कार्य्यस्तिलानां मधुकान्वितः।  
निम्बपत्रमधुभ्यान्तु युक्तः संशोधनः स्मृतः॥३२॥**

**पूर्वाभ्यां सर्पिषा वापि युक्तश्चाप्युपरोहणः।  
निम्बपत्रतिलैः कल्को मधुनाक्षतशोधनः।  
रोपणः सर्पिषा युक्तो यवकल्केऽप्ययं विधिः॥३२॥**

**निम्बपत्रघृतक्षौद्रदार्वीमधुकसंयुता।  
वर्त्तिस्तिलानां कल्को वा शोधयेद्रोपयेद् व्रणम्॥३३॥**

**सप्तदलदुग्धकल्कः शमयात दुष्टव्रणं लेपेन।  
मधुयुक्ता शरपुङ्खा सर्वव्रणरोपणी कथिता॥३४॥**

**मानुषशिरः कपालं तदस्थि वा लेपनं मूत्रेण।  
रोपणमिदं क्षतानां योगशतैरप्यसाध्यानाम्॥३५॥**

**व्रणान् विशोधयेद्वर्त्त्यासूक्ष्मा स्यान्भर्मसन्धिगान्।  
अभयात्रिवृतादन्तीलङ्गलीमधुसैन्धवैः॥३६॥**

**सुषवीपत्रपत्तूरकर्णमोटकुठेरकाः।  
वृथगेते प्रलेपेनगम्भीरव्रणरोपणाः॥३७॥**

**पञ्चवल्कलचूर्णैर्वा शक्तिचूर्णसमन्वितैः।  
धातकीचूर्णलोध्रैर्वा तथा रोहन्ति ते व्रणाः॥३८॥**

**सदाहा वेदनावन्तो व्रणा ये मारुतोत्तराः।  
तेषां तिलानुमांश्चैव भृष्टान् पयसि निर्वृतान्॥३९॥**

**तेनैव पयसा पिष्ट्वा दद्यादालेपनं भिषक्।  
वातादिभूतान् सास्रावान् धूपयेदुग्रवेदनान्॥४०॥**

**यवाज्यभूर्जमदनश्रीवेष्टकसुराह्वयैः।  
श्रीवासगुग्गुलुगुरुशालनिर्य्यासधूपिताः॥४१॥**

**कठिनत्वं व्रणा यान्ति नश्यन्त्युग्राश्च वेदनाः॥४२॥**

**तिलाः पयः सिताक्षौद्रं तैलं मधुकचन्दनम्।  
लेपेन शोथरुग्दाहरक्तं निर्वापयेद् व्रणान्॥४३॥**

**पित्तविद्रधिवीसर्पशमनं लेपनादिकम्।  
अग्निदग्धे व्रणे सम्यक् प्रयुञ्जीत चिकित्सकः॥४४॥**

**महाराष्ट्रिजटालेपो दग्धपिष्टावचूर्णितम्।  
जीर्णगेहतृणाच्चूर्णं दग्धव्रणहितं मतम्॥४५॥**

**जीवककल्कं पश्चात् सिक्थकसर्जरसमिश्रितं हरति।  
घृतमभ्यङ्गात् पावकदग्धदुःखं क्षणार्द्धेन॥४६॥**

**अन्तर्दग्धकुठारको दहनजं लेपान्निहन्ति व्रणम्  
अश्वत्थस्य विशुष्कवल्कलकृतं चूर्णं तथा गुण्डनात्।  
अभ्यङ्गाद् विनिहन्ति तैलमखिलं गण्डपदैः साधितं  
पिष्ट्वा शाल्मलितूलकैर्जलगता लेपात् तथा वालुकाः॥४७॥**

**सद्यः क्षतं व्रणं वैद्यः सशूलं परिषेचयेत्।  
यष्टीमधुककल्केन किञ्चिदुष्णेन सर्पिषा॥४८॥**

**बुद्ध्वागन्तुव्रणं वैद्यो घृतं क्षौद्रसमन्वितम्।  
शीतां क्रियां प्रयुञ्जीत पित्तरक्तोष्मनाशिनीम्॥४९॥**

**कान्तक्रामुकमेकं सुश्लक्ष्णं गव्यसर्पिषा पिष्टम्  
शमयति लेपान्नियतं व्रणमामन्तुजं न सन्देहः॥५०॥**

**अपामार्गस्य संसिक्तं पत्रोत्थेन रसेन वा।  
सद्यो व्रणेषु रक्तन्तु प्रवृतं परितिष्ठति॥५१॥**

**कर्पूरपूरितं बद्धं सघृतं संप्ररोहति।  
सद्यः शस्वक्षतं पुंसां व्यथापाकविवर्जितम्॥५२॥**

**शरपुङ्खाकाकजङ्घाप्रथमं महिषीसूतमलम्।  
लज्जा च सद्यस्कव्रणघ्नं पृथगेव तु॥५३॥**

**शुनो जिह्वाकृतश्चूर्णः सद्यः क्षतविरोहणः।  
चक्रतैलं क्षते विद्धोरोपणं परमं मतम्॥५४॥**

**यवक्षारं भक्षयित्वा पिण्डं दद्याद् व्रणोपरि।  
श्रृगालकोलिमूलेन नष्टशैलं विनिःसरेत्॥५५॥**

**लाङ्गलीमूललेपाद्वा मवाक्षीमूलतस्तथा।  
क्षतोष्मणो निग्रहार्थं तत्कालं विसृतस्य च॥५३॥**

**कषायशीतमधुराः स्निग्धा लेपादयो हिताः।  
आमाशयस्थे रुधिरे वमनं पथ्यमुच्यते॥५७॥**

**पक्वाशयस्थे देयञ्च विरेचनमसंशयः।  
क्वाथो वंशत्वगेरण्डश्वदंष्ट्वाश्मभिदाकृतः॥५८॥**

**सहिङ्गुसैन्धवः पीतः कोष्ठस्थं स्रावयेदसृक्।  
यवकोलकुलत्थानां निःस्नेहेन रसेन च॥५९॥**

**भुञ्जीतान्नं यवागूं वा पिबेत् सैन्धवसंयुताम्।  
अत्यर्थमस्त्रं स्रवति प्रायशो यत्र वीक्षते॥६०॥**

**ततो रक्तक्षयाद्वायौ कुपितेऽतिरुजाकरे।  
स्नेहपानं परिषेकं स्नेहलेपोपनाहनम्॥६१॥**

**स्नेहवस्तिञ्चकुर्वीत वातघ्नौषधसाधिताम्।  
इति साप्ताहिकः प्रोक्तः सद्यो व्रणहितो विधिः॥६२॥**

**सप्ताहात्परतःकुर्य्याच्छारीरव्रणवत् क्रियाम्।  
करञ्जारिष्टनिर्गुण्डीरसो हन्याद् व्रणक्रिमीन्॥६३॥**

**कलायविदलीपत्रं कोषाम्रास्थि च पूरणात्।  
सुरसादिरसैःसेको लेपनः स्वरसेन वा॥६४॥**

**निम्बसम्पाकजात्यर्कसप्तपर्णाश्वमारकाः।  
क्रिमिघ्ना मूत्रसंयुक्ताः सेका लेपनधावनैः॥३५॥**

**प्रक्षाल्य मांसपेष्या वा क्रिमीनपहरेद् व्रणान्।  
लशुनेनाथवा दद्याल्लेपनं क्रिमिनाशनम्॥६६॥**

**ये क्लेदपाकस्नुतिगन्धवन्तो  
व्रणा महान्तः सरुजः सशोथाः।  
प्रयान्ति ते गुग्गुलुमिश्रितेन  
पीतेन शान्तिं त्रिफलारसेन॥६७॥**

**त्रिफलागुग्गुलुः।**

**त्रिफलाचूर्णसंयुक्तो गुग्गुलुर्वटकीकृतः।  
निर्यन्त्रणो विबन्धघ्नो व्रणशोधनरोपणः॥६८॥**

**वटिकागुग्गुलुः।**

**अमृतागुग्गुलुः शस्तो हितं तैलञ्च वज्रकम्।  
विड़ङ्गत्रिफलाव्योषचूर्णं गुग्गुलुना समम्॥६९॥**

**सर्पिषा वटकीकृत्वा खादेद्वा हितभोजनः।  
दुष्टव्रणापचीमेहकुष्ठनाडीव्रणापहः॥७०॥**

**वटिकागुग्गुलुः।**

**अमृतापटोलमूलत्रिफलात्रिकटुक्रिमिघ्नानाम्।  
समभागानां चूर्णं सर्वसमो गुग्गुलोर्भागः॥७१॥**

**प्रतिवासरमेकैकां खादेदक्षप्रमाणाम्।  
जेतुं व्रणान् वातासृगुग्गुल्मोदरश्वयथुरोगादीन्॥७२॥**

**अमृतागुग्गुलुः।**

**जातीनिम्बपटोलपत्रकटुकादार्वीनिशाशारिवा  
मञ्जिष्ठाभयतुत्थसिक्थमधुकैर्नक्ताह्ववीजैः समैः।  
सर्पिःसिद्धमनेन सूक्ष्मवदना मर्माश्रिताः स्राविणी  
गम्भीराः सरुजो व्रणाः सगतिकाः शुष्यन्ति रोहन्ति च॥७३॥**

**जातिकाद्यं घृतम्।**

**गौराहरिद्रामञ्जिष्ठामांसीमधुकमेव च।  
प्रपौण्डरीकं ह्रीवरं भद्रमुस्तं सचन्दनम्॥७४॥**

**जातीनिम्बपटोलञ्च करञ्जं कटुरोहिणी।  
मधूच्छिष्टं समधुकं महामेदा तथैव च॥७५॥**

**पञ्चवल्कलतोयेन घृतप्रस्थं विपाचयेत्।  
एष गौरो महावीर्य्यः सर्वव्रणविशोधनः॥७६॥**

**आगन्तुः सहजाश्चैव सुचिरोत्थाश्च ये व्रणाः।  
विषमामपि नाड़ीञ्च शोधयेच्छीघ्रमेव च॥७७॥**

**गौराद्यं जातिकाद्यञ्च तैलमेवं प्रसाध्यते।  
तैलं सूक्ष्मानने दुष्टे व्रणे गम्भीर एव च॥७८॥**

**गौराद्यं घृतम्।**

**नक्तमालस्य पत्राणि वरुणानि फलानि च।  
सुमनायाश्च पत्राणि पटोलारिष्टयोस्तथा॥७९॥**

**द्वे हरिद्रे मधूच्छिष्टं मधुकं तिक्तरोहिणी।  
मञ्जिष्ठा चन्दनोशीरमुत्पलं शारिवे त्रिवृत्।  
एतेषां कार्षिकैर्भागैर्घृतप्रस्थं विपाचयेत्॥८०॥**

**दुष्टव्रणप्रशमनं तथा नाड़ीविशोधनम्।  
सद्यश्छिन्नव्रणानाञ्च करञ्जाद्यमिहेष्यते॥८१॥**

**करञ्जाद्यं घृतम्।**

**प्रपौण्डरीकमञ्जिष्टामधुकोशीरपद्मकैः।  
सहरिद्रैः श्रृतं सर्पिः सक्षीरं व्रणरोपणम्॥८२॥**

**प्रपौण्डरीकाद्यं घृतम्।**

**तिक्तासिक्थनिशायष्टीनक्ताह्वफलपल्लवैः।  
पटोलमालतीनिम्बपत्रैर्व्रण्यं घृतं पचेत्॥८३॥**

**तिक्ताद्यं घृतम्।**

**सिन्दूरकुष्ठविषहिङ्गुरसोनचित्र-  
बाणाङ्घ्रिलाङ्गलिककल्कविपक्वतैलम्।  
प्रसादमन्त्रयुतफुत्कृतनुन्नफेनो  
दुष्टव्रणप्रशमनो विपरीतमल्लः॥८४॥**

**खङ्गाभिघातगुरुगण्डमहोपदंश-  
नाड़ीव्रणव्रणविचर्च्चिककुष्ठपामाः।  
एतान्निहन्ति विपरीतकमल्लनाम  
तैलं यथेष्टशयनासनभोजनस्य।८५॥**

**विपरीतमल्लतैलम्।**

**कुठारकात्पलशतं साधयेल्लल्वनेऽम्भसि।  
तेन पादावशेषेण तैलप्रस्थं विपाचयेत्॥८६॥**

**कल्कैः कुठारापामार्गप्रोष्ठिकामक्षिकायुतैः।  
एतदङ्गारकं नाम व्रणशोधनरोपणम्।  
नाड़ीषु परमाऽभ्यङ्गो निजास्वागन्तुकीषु च॥८७॥**

**अङ्गारकं तैलम्।**

**प्रपौण्डरीकं मधुकं काकोल्यौ द्वे सचन्दने।  
सिद्धमेभिः समं तैलं तत्परं व्रणरोपणम्॥८८॥**

**प्रपौण्डरीकाद्यं तैलम्।**

**दुर्वास्वरससिद्धंवा तैलं कम्पिल्लकेन च।  
दार्वीत्वचश्च कल्केन प्रधानं रोपणं व्रणे॥८९॥**

**येनैव विधिना तैलं घृतं तेनैव साधयेत्।  
रक्तपित्तोत्तरं ज्ञात्वा सर्पिरेवावपाचयेत्॥९०॥**

**दूर्वाद्यं घृतं तैलम्।**

**मञ्जिष्ठां चन्दनं मूवां पिष्ट्वा सर्पिर्विपाचयेत्।  
सर्वेषामग्निदग्धानामेतद्रोपणमिष्यते॥९१॥**

**मञ्जिष्ठाद्यं घृतम्।**

**सिद्धं कषायकल्काभ्यां पाटल्याः कटुतैलकम्।  
दग्धव्रणरुजास्रावदाहविस्फोटनाशनम्॥९२॥**

**पाटलीतैलम्।**

**चन्दनं घटशुङ्कञ्च मञ्जिष्ठा मधुकं तथा।  
प्रपौण्डरीकं मूर्वा च पतङ्गं धातकी तथा॥९३॥**

**एभिस्तैलं विपक्तव्यं सर्पिःक्षीरसमन्वितम्।  
अग्निदग्धव्रणेष्विष्टं म्रक्षणाद्रोपणं परम्॥९४॥**

**चन्दनाद्यं यमकम्।**

**मनःशिलाले मञ्जिष्ठा सलाक्षारजनीद्वयम्।  
प्रलेपः सघृतक्षौद्रस्त्वग्विशुद्धिकरः परः॥९५॥**

**अयोरजः सकाशीशं त्रिफलाकुसुमानि च।  
प्रलेपः कुरुते कार्ष्ण्यं सर्व एव नवत्वचि॥९६॥**

**कालीयकलताम्रास्थिहेमकालारसोत्तमैः।  
लेपः सगोमयरसः सवर्णकरणः परः॥९७॥**

**चतुष्पदां हि त्वग्रोमखुरशृङ्गास्थिभस्मना।  
तैलाक्ता चूर्णिता भूमिर्भवेद्रोमवती पुनः।  
व्रणग्रन्थिं ग्रन्थिवच्च जयेत् क्षारेण वा भिषक्॥९८॥**

**इति व्रणशोथसद्यव्रणचिकित्सा।**

**अथ नाड़ीव्रणाधिकारः।**

**नाड़ीनां गतिमन्विष्य शस्त्रेणापाट्य शास्त्रवित्।  
सर्वव्रणक्रमं कुर्य्याच्छोधनं रोपणादिकम्॥१॥**

**नाड़ींवातकृतां साधुपाटितां लेपयेद्भिषक्।  
प्रत्यक्पुष्पीफलयुतैस्तिलैः पिष्टैः प्रलेपयेत्॥२॥**

**पैत्तिकीं तिलमञ्जिष्ठानागदन्तीनिशायुगैः।  
श्लेष्मिकीं तिलयष्ट्याह्वनिकुम्भारिष्टसैन्धवैः।  
शल्यजां तिलमध्याज्यैर्लेपयेच्छिन्नशोधिताम्॥३॥**

**आरग्वधनिशाकालाचूर्णाज्यक्षौद्रसंयुता।  
मूत्रवर्त्तिर्व्रणे योज्या शोधनी गतिनाशिनी॥४॥**

**घोण्टाफलत्वङ्मदनात् फलानि  
पूगस्य च त्वक् लवणञ्च मुख्यम्।  
स्नुह्यर्कदुग्धेन सहैष कल्को  
वर्त्तीकृतो हन्त्यचिरेण नाड़ीम्॥५॥**

**वर्त्तीकृतं माक्षिकसंप्रयुक्तं  
नाड़ीघ्नमुक्तं लवणोत्तमं वा।  
दुष्टव्रणे यद्विहितञ्च तैलं  
तत् सेव्यमानं गतिमाशु हन्ति॥६॥**

**जात्यर्कसम्पाककरञ्जदन्ती  
सिन्धूत्थसौवर्चलयावशूकैः।  
वर्त्तिःकृता हन्त्यचिरेण नाड़ीं  
स्नुक्क्षीरपिष्टा सह माक्षिकेण॥७॥**

**माहिषदधिकोद्रवान्नमिश्रितं हरति चिरविरूढ़ाञ्च।  
भुक्तं कङ्गुनिकामूलचूर्णमतिदारुणां नाड़ीम्॥८॥**

**कृशदुर्बलभीरूणां गतिर्मर्माश्रिता च या।  
क्षारसूत्रेण तां छिन्द्यान्न शस्त्रेण कदाचन॥९॥**

**एषण्या गतिमन्विष्य क्षारसूत्रानुसारिणीम्।  
सूचीं विदध्यादभ्यन्तो चोन्नाम्य चाशु निर्हरेत्॥१०॥**

**सूत्रस्यान्तं समानीय गाढ़ंबन्धं समाचरेत्।  
ततः क्षीणबलं वीक्ष्य सूत्रमन्यत् प्रवेशयेत्॥११॥**

**क्षाराक्तं मतिमान् वैद्यो यावत्न्न छिद्यते गतिः।  
भगन्दरेऽप्येष विधिः कार्य्योवैद्येन जानता॥१२॥**

**अर्वुदादिषु चोत्क्षिप्य मूले सूत्रं निधापयेत्  
सूचीभिर्यववक्राभिराचितं श्वासमन्ततः॥१३॥**

**मूले सूत्रेण बध्नीयाच्छिन्ने चोपचरेद् व्रणम्।  
गुग्गुलुत्रिफलाव्योषैः समांसैराज्ययोजितः।  
नाड़ीदुष्टव्रणशूलभगन्दरविनाशनः॥१४॥**

**सप्ताङ्गगुग्गुलुः।**

**सर्जिकासिन्धुदन्त्यग्निरूपिकानलनीलिका।  
खरमञ्जरीवीजेषु तैलं गोमूत्रपाचितम्।  
दुष्टव्रणप्रशमनं कफनाड़ीव्रणापहम्॥१५॥**

**सर्जिकाद्यं तैलम्।**

**कुम्भीकखर्जूरकरित्थविल्व-  
वनष्पतीनान्तु शलाटुवर्गे।  
कृत्वा कषायं विपचेत्तु तैल-  
मावाप्य मुस्तं शरलं प्रियङ्गुः॥१६॥**

**सौगन्धिकामोचरसा हि पुष्प-  
लोध्राणि दत्त्वा खलु धातकीञ्च।  
एतेन शल्यप्रभवा हि नाड़ी  
रोहेद व्रणो वै मुखमाशु चैव॥१७॥**

**कुम्भिकाद्यं तैलम्।**

**भल्लातकार्कमरिचैर्लवणोत्तमेन  
सिद्धं विड़ङ्गरजनीद्वयचित्रकैश्च।  
स्यान्मार्कवस्य च रसेन निहन्ति तैलं  
नाड़ींकफानिलकृतामपचीं व्रणांश्च॥१८॥**

**भल्लातकाद्यं तैलम्।**

**समूलपत्रां निर्गुण्डीं पीड़यित्वा रसेन तु।  
तेन सिद्धं समं तैलं नाड़ीदुष्टव्रणापहम्॥१९॥**

**हितं पामापचीनान्तु पानाभ्यञ्जननावनैः।  
विविधेषु च स्फोटेषु तथा सर्वव्रणेषु च॥२०॥**

**निर्गुण्डीतैलम्।**

**हंसपादारिष्टपत्रं जातीपत्रं ततो रसैः।  
तत्कल्कैर्विपश्चेत् तैलं नाड़ीव्रणविरोहणम्॥२१॥**

**हंसपादादि तैलम्।**

**इति नाड़ीव्रणचिकित्सा।**

**अथ भगन्दराधिकारः।**

**सुदस्य श्वयथुं ज्ञात्वा विशोष्य शोधयेत्ततः।  
रक्तावसेचनं कार्य्यं यथा पाकं न गच्छति॥१॥**

**वटपत्रेष्टकाशुण्ठीगुडूच्यः सपुनर्नवाः।  
सुपिष्टाः पीड़कारम्भे लेपः शस्तो भगन्दरे॥२॥**

**पीड़कानामपक्वानामपतर्पणपूर्वकम्।  
कर्म कुर्य्याद्विरेकान्तं भिन्नानां वक्ष्यते क्रियाम्॥३॥**

**एषणीपाटनं क्षारवङ्किदाहादिकं क्रमम्।  
विधाय व्रणवत् कार्य्यं यथादोषं यथाक्रमम्॥४॥**

**त्रिवृत्तिलानागदन्तीमञ्जिष्ठा सह सर्पिषा।  
उत्सादनं भवेदेतत् सैन्धवक्षौद्रसंयुतम्॥५॥**

**रसाञ्जनं हरिद्रे द्वे मञ्जिष्ठानिम्बपल्लवाः।  
त्रिवृत्तेजोवतीदन्तीकल्को नाड़ीव्रणापहः॥६॥**

**कुष्ठं त्रिवृत्तिलादन्तीमागध्यः सैन्धवं मधु।  
रजनीत्रिफलातुत्थं हितं व्रणविशोधनम्॥७॥**

**स्नुहार्कदुग्धदार्वीभिर्वर्त्तिं कृत्वा विचक्षणः।  
भगन्दरगतिं ज्ञात्वा पूरयेत्तां प्रयत्नतः॥८॥**

**एषा सर्वशरीरस्थां नाडीं हन्थान्न संशयः॥९॥**

**तिलाभयालोध्रमरिष्टपत्रं  
निशावचालोध्रमगारधूमः।  
भगन्दरे नाह्युपदंशयोश्च  
दुष्टव्रणे शोधनरोपणोऽयम्॥१०॥**

**खरास्रपक्वभूरोगचूर्णलेपो भगन्दरम्।  
हन्ति दन्त्यग्न्यतिविषालेपस्तद्वच्छुनोऽस्थि वा॥११॥**

**त्रिफलारससंयुक्तं विड़ालास्थिप्रलेपनम्।  
भगन्दरं निहन्त्याशु दुष्टव्रणहरं परम्॥१२॥**

**त्रिफलापुरकृष्णानां त्रिपञ्चैकांशयोजिता।  
गुड़िकाशोथगुल्मार्शोभगन्दरवतां हिता॥१३॥**

**नवकार्षिको गुग्गुलुः।**

**त्रिकटुत्रिफलामुस्तविड़ङ्गामृतचित्रकम्।  
शट्येलापिप्पलीमूलं हवुषासुरदारु च॥१४॥**

**तुम्बुरुपुष्करं चव्यं विशालारजनीद्वयम्।  
विड़ंसौवर्च्चलं क्षारौ सैन्धवं गजपिप्पली॥१५॥**

**यावन्त्येतानि चूर्णानि तावद्द्विगुणगुग्गुलुः।  
कोलप्रमाणां गुड़िकां भक्षयेन्मधुना सह॥१६॥**

**कासश्वासं तथा शोथमर्शांसि सभगन्दरम्।  
हृच्छूलं पार्श्वशूलञ्च कुक्षिवस्तिगुदेरुजम्॥१७॥**

**अश्मरीं मूत्रकृच्छ्रञ्च अन्त्रवृद्धिं तथा क्रिमीन्।  
चिरज्वरोपसृष्टानां क्षयोपहतचेतसाम्॥१८॥**

**आनाहञ्च तथोन्मादं कुष्ठानि चोदराणि च।  
नाड़ीदुष्टव्रणान् सर्वान् प्रमेहं श्लीपदं तथा।  
सप्तविंशतिको ह्येष सर्वरोगनिसूदनः॥१९॥**

**सप्तविंशतिको गुग्गुलुः।**

**जम्बूकस्य च मांसानि भक्षयेद् व्यञ्जनादिभिः।  
अजीर्णवर्जी मांसानि मुच्यते ना भगन्दरात्॥२०॥**

**पञ्चतिक्तं घृतं शस्तं पञ्चतिक्तश्च गुग्गुलुः।  
न्यग्रोधादिगणो यस्तु हितः शोधनरोपणः॥२१॥**

**तैलं घृतं वा तत्पक्वं भगन्दरविनाशनम्।  
चित्रकार्कौ त्रिवृत्पाठे मलपूहयमारकौ॥२२॥**

**सुधां वचां लाङ्गलिकीं हरितालं सुवर्च्चिकाम्।  
ज्योतिष्मतीञ्च संयोज्य तैलं धीरो विपाचयेत्॥२३॥**

**एतद्विष्यन्दनं नाम तैलं दद्याद्भगन्दरे।  
शोधनं रोपणञ्चैव सवर्णकरणन्तथा॥२४॥**

**विष्यन्दनं तैलम्।**

**करवीरनिशादन्तीलाङ्गलीलवणाग्निभिः।  
मातुलुङ्गार्कवत्साह्वैः पचेत् तैलं भगन्दरे॥२५॥**

**करवीराद्यं तैलम्।**

**निशार्कक्षीरसिन्ध्वग्निपुराश्वहनवत्सकैः।  
सिद्धमभ्यञ्जने तैलं भगन्दरविनाशनम्॥२६॥**

**निशाद्यं तैलम्।**

**व्यायामं मैथुनं युद्धं पृष्ठयानं गुरूणि च।  
संवत्सरं परिहरेदुपरुढ़व्रणो नरः॥२७॥**

**इति भगन्दरचिकित्सा।**

**अथोपदंशाधिकारः।**

**स्निग्धस्विन्नशरीरस्य ध्वजमध्ये शिराव्यधः।  
जलौकःपातनं वा स्यादूर्द्ध्वाधः शोधनं तथा।  
पाको रक्ष्यः प्रयत्नेन शिश्नक्षयकरो हि सः॥१॥**

**पटोलनिम्बत्रिफलाडुगूची-  
क्वाथं पिबेद्वा खदिराशनाभ्याम्।  
सगुग्गुलुं वा त्रिफलायुतं वा  
सर्वोपदंशापहरः प्रयोगः॥२॥**

**प्रयोगत्रयम्।**

**प्रपौण्डरीकं मधुकं रास्नाकुष्ठं पुनर्नवा।  
शरलागुरुभद्राह्वैर्वातिके लेपसेचने॥३॥**

**गैरिकाञ्जनमञ्जिष्ठामधुकोशीरपद्मकैः।  
सचन्दनोत्पलैः स्निग्धैः पैत्तिकं संप्रलेपयेत्॥४॥**

**निम्बार्जुनाश्वत्थकदम्बशालजम्बूवटोडुम्बरवेतसेषु।  
प्रक्षालनालेपघृतानि कुर्य्याच्चूर्णानि पित्तास्रभवोपदंशे॥५॥**

**त्रिफलायाः कषायेण भृङ्गराजरसेन वा।  
व्रणप्रक्षालनं कुर्य्यादुपदंशप्रशान्तये॥६॥**

**दहोत्कटाहे त्रिफलां समांशां मधुसंयुताम्।  
उपदंशे प्रलेपोऽयं सद्यो रोपयति व्रणम्॥७॥**

**रसाञ्जनं शिरीषेण पथ्यया वा समन्वितम्।  
सक्षौद्रं वा प्रलेपेन सर्वलिङ्गगदापहम्॥८॥**

**वव्वोलदलचूर्णेन दाड़िमत्वग्भवेन वा।  
गुण्डनं व्रस्थिचूर्णेन उपदंशहरं परम्॥९॥**

**लेपः पूगफलेनाश्वमारमूलेन वा तथा।  
सेवेन्नित्यं यवान्नञ्च पानीयं कौपमेव च॥१०॥**

**जयाजात्यश्वमारार्कसम्पाकानां दलैः पृथक्।  
कृतं प्रक्षालने क्वाथं मेढ्रपाके प्रयोजयेत्॥११॥**

**भूनिम्बनिम्बत्रिफलापटोलकरञ्जजातीखदिराशनानाम्।  
सतोयकल्कैर्घृतमाशु पक्वं सर्वोपदंशापहरं प्रदिष्टम्॥१२॥**

**भृनिम्बाद्यं घृतम्॥**

**करञ्जनिम्बार्जुनशालजम्बूवटादिभिः कल्ककषायसिद्धम्।  
सर्पिर्निहन्यादुपदंशदोषं सदाहपाकं स्रुतिरागयुक्तम्॥१३**

**करञ्जाद्यं घृतम्।**

**आगारधूमरजनीसुराकिट्टञ्च तैस्त्रिभिः।  
भागोत्तरैः पचेत्तैलं कण्डूशोथरुजापहम्।**

**शोधनं रोपणञ्चैव सवर्णकरणं तथा॥१४॥**

**आगारधूमाद्यं तैलम्।**

**अर्शसां छिन्नदग्धानां क्रिया कार्योपदंशवत्॥१५॥**

**इत्युपदंशचिकित्सा।**

**अथ शूकदोषाधिकारः।**

**हितञ्च सर्पिषः पानं पथ्यञ्चापि विरेचनम्।  
हितः शोणितमोक्षश्च यच्चापि लघुभोजनम्॥१॥**

**सर्षपीं लिखितां सूक्ष्मैः कषायैरवचूर्णयेत्।  
तैरेवाभ्यञ्जनं तैलं साधयेद् व्रणरोपणम्॥२॥**

**क्रियेयमधिमन्थेऽपि रक्तं स्राव्यं तथोभयोः।  
अष्ठीलायां हृते रक्ते श्लेष्मग्रन्थिवदाचरेत्॥३॥**

**कुम्भिकायां हरेद्रक्तं पक्वायां शोधिते व्रणे।  
तिन्दुकत्रिफलालोध्रैर्लेपस्तैलञ्च रोपणम्॥४॥**

**अलज्यां हृतरक्तायामयमेव क्रियाक्रमः।  
स्वेदयेद् ग्रथितं स्रिन्धं नाड़ीस्वेदेन बुद्धिमान्॥५॥**

**सुखोष्णैरुपनाहैश्च सस्रिग्धैरुपनाहयेत्।  
उत्तमाख्यान्तु पिड़कां संछिद्य वड़िशोद्धृताम्॥६॥**

**कल्कैश्चूर्णैः कषायाणां क्षौद्रयुक्तैरुपाचरेत्।  
क्रमः पित्तविसर्पोक्तः पुष्करीमूढ़योर्हितः॥७॥**

**त्वक्पाके स्पर्शहान्याञ्च सेचयेन्मृदितं पुनः।  
बलातैलेन कोष्णेन मधुरैश्चोपनाहयेत्॥८॥**

**रसक्रिया विधातव्या लिखिते शतपोलके।  
पृथक्पर्ण्यादिसिद्धञ्च तैलं देयमनन्तरम्॥९॥**

**पित्तविद्रधिवच्चापि क्रिया शोणितजेऽर्वुदे।  
कषायकल्कसर्पींषि तैलं चूर्मं रसक्रियाम्॥१०॥**

**शोधने रोपणे चैव वीक्ष्य वीक्ष्यावतारयेत्।  
अर्वुदं मांसपाकञ्च विद्रधिं तिलकालकम्।**

**प्रत्याख्याय प्रकुर्वीत भिषक् तेषां प्रतिक्रियाम्॥११॥**

**इति शूकदोषचिकित्सा।**

**अथ भग्नाधिकारः।**

**आदौ भग्नं विदित्वा तु सेचयेच्छीतलाम्बुना।  
पङ्केनालेपनं कार्यं बन्धनञ्च कुशान्वितम्।  
सुश्रुतोक्तञ्च भम्नेषु वीक्ष्य बन्धादिमाचरेत्॥१॥**

**अवनामितमून्नह्येदुन्नतञ्चावनामयेत्।  
आच्छेदतिक्षिप्तमधो गतञ्चोपरि वर्तयेत्॥२॥**

**आलेपनार्थं मञ्जिष्ठामधुकं चाम्लपेषितम्।  
शतधौतघृतोन्मिश्रं शालिपिष्टञ्च लेपनम्॥३॥**

**सप्तरात्रात् सप्तरात्रात् सौम्येष्वृतुषु मोक्षणम्।  
कर्त्तव्यं स्वात्रिरात्राच्च तथाग्नेयेषु जानता॥४॥**

**काले च सामशीतोष्णे पञ्चरात्राद्विमोक्षयेत्।  
न्यग्रोधादिकषायञ्च सशीतं परिषेचने॥५॥**

**पञ्चमूलीविपक्वन्तु क्षीरं दद्यात् सवेदने।  
सुखोष्णमवतार्य्यंवा चक्रतैलं विजानता॥६॥**

**मांसं मांसरसः सर्पिः क्षीरं यूषः सतीलजः।  
बृंहणं चान्नपानञ्च देयं भग्नं विजानता॥७॥**

**गृष्टिक्षीरं ससर्पिष्कं मधुरौषधसाधितम्।  
शीतलं द्राक्षया युक्तं प्रातर्भग्नः पिबेन्नरः॥८॥**

**सघृतेनास्थिसंहारं लाक्षागोधूममर्जुनम्।  
सन्धियुक्तेऽस्थिभग्ने च पिबेत् क्षीरेण मानवः॥९॥**

**रसोनमधुलाक्षाज्यसिताकल्कं समश्नताम्।  
छिन्नभिन्नच्युतास्थीनां सन्धानमचिराद्भवेत्॥१०॥**

**पीतवराटिकाचूर्णं द्विगुञ्जं वा त्रिगुञ्जकम्।  
अपक्वक्षीरपीतं स्यादस्थिभग्नप्ररोहणम्॥११॥**

**क्षीरं सलाक्षामधुकं ससर्पिः  
स्याज्जीवनीयञ्च सुखावहञ्च।  
भग्नः पिबेत्त्वक्पयसार्जुनस्य  
गोधूमचूर्णं सघृतेन वाथ॥१२॥**

**लाक्षास्थिसंहृत्ककुभाश्वगन्धा-  
श्चूर्णीकृता नागवलापुरश्च।  
संभग्नयुक्त्तास्थिरुजं निहन्या-  
दङ्गानि कुर्यात् कुलिशोपमानि॥१३॥**

**एतावत् पर्यन्तं review कार्यं अभवत्।**

अनान्यतोऽपि दृष्टत्वात् तुल्यश्चूर्णेन गुग्गुलुः॥१४॥

लाक्षागुग्गुलुः।

आभाफलत्रिकैर्व्योषैः सर्वैरेभिः समीकृतैः।

तुल्यो गुग्गुलुरायोज्यो भग्नसन्धिप्रसाधकः॥१५॥

आभागुग्गुलुः।

सव्रणस्य तु भग्नस्य व्रणं सर्पिमधूत्तमैः।

प्रतिसार्य्य कषायैश्च शेषं भग्नवदाचरेत्॥१६॥

भग्नं नैति यथापाकं प्रयतेत तथा भिषक्।

वातव्याधिविनिर्दिष्टान् स्नेहानत्र प्रयोजयेत्॥१७॥

रात्रौ रात्रौ तिलान् कृष्णान् वासयेदस्थिरे जले।

दिवादिवैवं संशोष्य क्षीरेण परिभावयेत्॥१८॥

तृतीयं सप्तरात्रञ्च भावयेन्मधुकाम्बुना।

ततः क्षीरं पुनः पीतान् सुशुष्कांश्चूर्णयेद् भिषक्॥१९॥

काकोल्यादिश्वदंष्ट्रा च मञ्जिष्ठां शारिवां तथा।

कुष्ठं सर्जरसं मांसीं सुरदारु सचन्दनम्॥२०॥

शतपुष्पाञ्च संचूर्ण्य तिलचूर्णेन योजयेत्।

पीड़नार्थञ्च कर्तव्यं सर्वगन्धैः शृतं पयः॥२१॥

चतुर्गुणेन पयसा तत् तैलं विपचेत् पुनः।

एलामंशुमतीं पत्रं जीरकं तगरं तथा॥२२॥

लोध्रं प्रपौण्डरीकञ्च तथा कालानुशारिवाम्।

शैलेयकं क्षीरशुक्तामनन्तां समधूलिकाम्॥२३॥

पिष्ट्वा शृङ्गाटकञ्चैव प्रागुक्तान्यौषधानि च।

एभिस्तद्विपचेत् तैलं शास्त्रविन्मृदुनाग्निना॥२४॥

एतत् तैलं सदा पथ्यं भग्नानां सर्वकर्मसु।

आक्षेपके पक्षाघाते चाङ्गशोषे तथार्दिते॥२५॥

मन्यास्तम्भे शिरोरोगे कर्णशूले हनुग्रहे।

वाधिर्ये तिमिरे चैव ये च स्त्रीषु क्षयं गताः॥२६॥

पथ्यं पाने तथाभ्यङ्गे नस्ये वस्तिषु योजयेत्।

ग्रीवास्कन्धोरसां वृद्धिरनेनैवोपजायते॥२७॥

मुखञ्च पद्मप्रतिमं स्वस्वगन्धिसमीरणम्।

गन्धतैलमिदं नाम्ना सर्ववातविकारनुत्॥२८॥

राजार्हमेतत् कर्तव्यं राज्ञामेव विचक्षणैः।

तिलचूर्णचतुर्थांशं मिलितं चूर्णमिष्यते॥२९॥

**गन्धतैलम्।**

लवणं कटुकं क्षारमम्लं मैथुनमातपम्।

व्यायामञ्च न सेवेत भग्नो रुक्षान्नमेव च॥३०॥

इति भग्नचिकित्सा।

अथ कुष्ठाधिकारः।

वातोत्तरेषु सर्पिर्वमनं श्लेष्मोत्तरेषु कुष्ठेषु।

पित्तोत्तरेषु मोक्षो रक्तस्य विरेचनं चाग्राम्॥१॥

प्रोन्छनमल्पे कुष्ठे महति च शस्तं शिराव्यधनम्।

बहुदोषः संशोध्यः कुष्ठी बहुशोऽनुरक्षता प्राणान्॥२॥

वचावासापटोलानां निम्बस्य फलिनीत्वचः।

कषायो मधुना पीतो वान्तिकृन्मदनान्वितः॥३॥

पञ्चकषायः।

विरेचनन्तु कर्त्तव्यं त्रिवृद्दन्तीफलत्रिकैः॥४॥

ये लेपाः कुष्ठानां प्रयुज्यन्ते निर्गतासेरदोषाणाम्।

संशोधिताशयानां सद्यः सिद्धिर्भवति तेषाम्॥५॥

मनःशिलाले मरिचानि तैल-

मार्कं पयः कुष्ठहरः प्रदेहः।

करञ्जवीजैड़गजः सकुष्ठो

गोमूत्रपिष्टश्च वरः प्रदेहः॥६॥

पत्राणि पिष्ट्वा चतुरङ्गुलस्य

तक्रेण पर्णान्यथ काकमाच्याः।

तैलाक्तगात्रस्य नरस्य कुष्ठा-

न्धुद्वर्तयेदश्वहनच्छदैश्च॥७॥

आरग्वधः सैड़गजः करञ्जो

वासागुडूचीमदनं हरिद्रे।

श्र्याह्वः सुराह्वः खदिरो धवश्च

निम्बो विड़ङ्गं करवीरकश्च॥८॥

ग्रन्धिश्च भौर्जो लशुनः शिरीषः

सलोमशो गुग्गुलुकृष्णगन्धे।

कणिञ्फको वत्सकसप्तपर्ण्यो-

पीलूनि कुष्ठं सुमनः प्रबालः॥९॥

वृचाहरेणुत्रिवृतानि कुम्भी

भल्लातकं गैरिकमञ्जनञ्च।

मनःशिलाले गृहधूम एला-

काशीशलोध्रार्जुनमुस्तसर्जाः॥१०॥

इत्यर्द्धरूपैर्विहिताः षड़ेते

गोपित्तपीताः पुनरेव पिष्टाः।

सिद्धाः परं सर्षपतैलयुक्ता-

श्चूर्णप्रदेहाभिषजा प्रयोज्याः॥११॥

कुष्ठानि कृच्छ्राणि नवं विलासं

सुरेन्द्रलुप्तं किटिमं सदद्रुम्।

भगन्दरार्शांस्यपचीं सपामां

हन्युः प्रयुक्ता अचिरान्नराणाम्॥१२॥

मनःशिलात्वक् कुटजात् सकुष्ठात्

सलोमशः सैड़गजः करञ्जः।

ग्रन्थिश्च भौर्जः करवीरमूलं

चूर्णानि साध्यानि तुषोदकेन॥ १३॥

पलाशनिर्दाहरसेन वापि

कर्शोद्धृतान्याढ़कसम्मितेन।

दार्वीप्रलेपं प्रवदन्ति लेप-

मेतत् परं कुष्ठविनाशनाय॥१४॥

कुष्ठं हरिद्रे सुरसं पटोलं

निम्बाश्वगन्धे सुरदारुशिग्रु।

समर्षपं तुम्बुरुधान्यवन्य-

चण्डाश्च दूर्वाञ्च समानि कुर्य्यात्॥१५॥

तैस्तक्रयुक्तैः प्रथमं शरीरं

तैलाक्तमुद्वर्तयितुं यतेत।

तथास्य कण्डुः पिड़काः सकोठाः

कुष्ठानि शोथाश्च शमं प्रयान्ति॥१६॥

कुष्ठाद्यम्।

धात्र्यक्षपथ्याक्रिमिशत्रुवह्नि-

भल्लातकावल्गुजलौहभृगैः।

भागाभिवृद्धैस्तिल तैलमिश्रैः

सर्वाणि कुष्ठानि निहन्ति लेपः॥१७॥

विडङ्गसैन्धवशिवाशशिरेखासर्षपकरञ्जरजनीभिः।

गोजलपिष्टो लेपः कुष्ठहरो दिवसनाथसमः॥१८॥

विडङ्गैड़गजाकुष्ठनिशासिन्धूत्थसर्षपैः।

धान्याम्लपिष्टैर्लेपोऽयं दद्रुकुष्ठरुजापहः॥१९॥

दूर्वाभयासैन्धवचक्रमर्दकुठेरकाः काञ्जिकतक्रपिष्टाः।

त्रिभिः प्रलेपैरतिबद्धमूलं दद्रुञ्च कुष्ठञ्च निवारयन्ति॥२०॥

तुल्यो रसः सालतरोस्सुषेण सचक्रमर्दोऽप्यभयाविमिश्रः।

पानीयभक्तेन तदाम्बुपिष्टो लेपः कृतो दद्रुगजेन्द्रसिंहः॥२१॥

प्रपुन्नाड़स्य वीजानि धात्रीसर्जरसः स्नुही।

सौवीरपिष्टं दद्रूणामेतदुद्वर्तनं परम्॥२२॥

चक्रमर्दकवीजानि करञ्जञ्च समांशकम्।

स्तोकं सुदर्शनामूलं दद्रुकुष्ठविनाशनम्॥२३॥

लेपनाद्भक्षणाञ्चैव तृणकं दद्रुनाशनम्।

यूथीपुन्नागमूलञ्च लेपात् काञ्जिकपेषितम्॥२४॥

कासमर्दकमूलञ्च सौवीरेण च पेषितम्।

दद्रुकिटिमकुष्ठानि जयेदेतत्प्रलेपनात्॥२५॥

शिखरिरसेन सुपिष्टं मूलकवीजं प्रलेपतः सिध्म

क्षारेण वा कदल्या रजनीमिश्रेण नाशयति॥२६॥

गन्धपाषाणचूर्णेन यवक्षारेण पेषितम्।

सिध्मनाशं व्रजत्याशु कटुतैलयुतेन वा॥२७॥

कासमर्दकवीजानि मूलकानां तथैव च।

गन्धपाषाणमिश्राणि सिध्मानां परमौषधम्॥२८॥

धात्रीरसः सर्जरसः सपाक्यः सौवीरपिष्टश्च तथा युतश्च।

भवन्ति सिध्मानि यथा न भूयस्तथैवमुद्वर्तनकं करोति॥२९॥

कुष्ठं मूलकवीजं प्रियङ्ग्वः सर्षपास्तथा रजनी।

एतत् केशरकुष्ठं निहन्ति बहुवार्षिकं सिध्म॥३०॥

नीलकुरुण्टकपत्रं स्वरसेनालिप्य गात्रमतिबहुशः।

लिम्मेत् मूलकवीजैस्तक्रेण सिध्मनाशाय॥३१॥

चक्राह्वयं स्नुहीक्षीरभावितं मूत्रसंयुतम्।

रवितप्तं हि किञ्चित् तु लेपनात् किटिमापहम्॥३२॥

आरग्वधस्य पत्राणि आरनालेन पेषयेत्।

दद्रुकिटिमकुष्ठानि हन्ति सिध्मानमेव च॥३३॥

वीजानि वा मृलकसर्षपाणां लाक्षारजन्यौ प्रपुणाडवीजम्।

 श्रीवेष्टकव्योषविडङ्गकुष्ठं पिष्ट्वा च मूत्रेण तु लेपनं स्यात्॥३४॥

दद्रुणि सिध्मं किटिमानि पामां कापालकुष्ठं विषमञ्च हन्यात्॥३५॥

एड़गजकुष्ठसैन्धवसौवीरसर्षपैः क्रिमिघ्नैश्च।

क्रिमिसिध्मदद्रुमण्डलकुष्ठानां नाशनो लेपः॥३६॥

स्नुक्काण्डे सर्षपात् कल्कः कुकूलानलपाचितः।

ले पाद्विचर्चिका हन्ति रागवेग इव त्रपाम्॥३७॥

 स्रुक्काण्डे शषिरे दग्ध्वा गृहधूमं ससैन्धवम्।

अन्तर्धूमं तैलयुक्तं लेपात् हन्ति विचर्च्चिकाम्॥३८॥

एडगजातिलसर्षपकुष्ठमागधिकालवणत्रयमस्तु।

पूतिक्वतं दिवसत्रयमेतद्धन्ति विचर्च्चिकादद्रुसकष्ठम्॥३९॥

उन्मत्तकस्य वीजेन माणकक्षारवारिणा।

कटुतैलं विपक्तव्यं शीघ्रं हन्याद्विपादिकाम्॥४०॥

नारिकेलोदके न्यस्तस्तण्डुलः पूतितां गतः।

लेपाद्विपादिकां हन्ति चिरकालानुबन्धिनीम्॥४१॥

सर्जरसः सिन्धुसम्भवगुडमधुमहिषाक्षगैरिकं सघृतम्।

सिक्थकमेतत्पक्वं पादस्फुटनापहं सिद्धम्॥४२॥

अवल्गुजं कासमर्दं चक्रमर्दं निशायुतम्।

माणिमन्थेन तुल्यांशं मस्तुकाञ्जिकपेषितम्॥४३॥

कच्छुं कण्डूं जयत्युग्रां सिदध एष प्रयोगराट्।

कोमलं सिंहास्यदलं सनिशं सुरभिजसेन संपिष्टम्॥४४॥

दिवसत्रयेण नियतं क्षपयति कच्छुं विलेपमतः।

हरिद्राकल्कसंयुक्तं गोमूत्रस्य पलद्वयम्॥४५॥

पिबेन्नरः कामचारी कच्छुपामाविनाशनम्।

शोथपाण्डामयहरी गुल्ममेहकफापहा।

कच्छुपामाहरी चैव पथ्यागोमूत्रसाधिता॥४६॥

पिबति सकटुतैलं गण्डपाषाणचूर्णं

रविकिरणसुतप्तं पामलो यः पलार्द्धम्।

त्रिदिनतद्रनुसिक्तः क्षीरभोजी च शीघ्रं

भवति कनकदीप्त्या कामयुक्तो मनुष्यः॥४७॥

निशासुधारग्वधकाकमाची-

पत्रैः सदार्वीप्रपुणाड़वीजैः।

तक्रेण पिष्टैः कटुतैलमिश्रैः

पामादिषूद्वर्तनमेतदिष्टम्॥४८॥

सिन्दूरमरिचचूर्णं महिषोनवनीतसंयुतं बहुशः।

लेपाद्विनिहन्ति पामां तैलं करवीरसिद्धं वा॥४९॥

मांसीचन्दनसम्माककरञ्जारिष्टसर्षपम्।

शटीकुटजदार्व्यब्दं हन्ति कुष्ठमयं गणः॥५०॥

भल्लातकद्वीपिसुधाक्सूलं

गुञ्जफलं त्र्यूषणशङ्खचूर्णम्।

तुत्थं सकुष्ठं लवणानि पञ्च

क्षारद्वयं लाङ्गलिकाञ्च पक्त्वा॥५१॥

स्नुहार्कदुग्धे घनमायसस्थं

शलाकयातं विदधीत लेपम्।

कुष्ठे किलासे तिलकालके च

अशेषदुर्नामसु चर्मकीले॥५२॥

विषवरुणहरिद्राचित्रकागारधूम-

मनलमरिचदूर्वा क्षीरमर्कस्नुहाभ्याम्।

दहति पतितकातात कुष्ठजातीरशेषाः

कुलिशमिव सरोषाच्छाकहस्ताद्विमुक्तम्॥५३॥

शशाङ्कलेखा सविडङ्गसारा

सपिप्प्पलीका सहुताशमूला।

सायोमला सामलका सतैला

सर्वाणि कुष्ठान्युपहन्ति लीढ़ा॥५४॥

तीव्रेण कुष्ठेन परीतदेहो

यः सोमराजीं नियमेन खादेत्।

संवत्सरं कृष्णतिलद्वितीयां

स सोमराजीं वपुषातिशेते॥५५॥

घर्मसेवी कदुष्णेन वारिणा वागुजीं पिबेत्।

क्षीरभोजी त्रिसप्ताहात् कुष्ठरोगाद्विमुच्यते॥५६॥

एकस्तिलस्य भागौ द्वौ सोमराज्यास्तथैव च।

भक्ष्यमाणमिदं प्रातर्गुह्यदद्रुविनाशनम्॥५७॥

अवल्गुजाद्वीजकर्षं पीत्वा कोष्णेन वारिणा।

भोजनं सर्पिषा कार्य्यं सर्वकुष्ठप्रणाशनम्॥५८॥

त्रिफलापटोलरजनीमञ्जिष्ठारोहिणीवचानिम्बैः।

एष कषायोऽभ्यस्तो निहन्ति कफपित्तजं कुष्ठम्॥५९॥

नवकषायः।

छिन्नायाः स्वरसो वापि सेव्यमानो यथाबलम्।

जीर्णे घृतेन भुञ्जीत स्वल्पं यूषोदकेन वा।

अतिपूतिशरीरोऽपि दिव्यरूपो भवेन्नरः॥६०॥

पटोलखदिरारिष्टत्रिफलाकृष्णवेत्रजम्।

तिक्ताशनः पिबेत् क्वाथं कुष्ठी कुष्ठं व्यपोहति॥६१॥

तिलाज्यत्रिफलाक्षौद्रव्योषभल्लातशर्कराः।

वृष्याः सप्त समोमेध्यः कुष्ठहा कामचारिणः॥६२॥

विडङ्गत्रिफलाकृष्णाचूर्णं लीढं समाक्षिकम्।

हन्ति कुष्ठं क्रिमीन् मोहान् नाड़ीव्रणभगन्दरान्॥६३॥

इन्द्राशनं समादाय प्रशस्तेऽहनि चोद्धृतम्।

तच्चूर्णं मधुसर्पिभ्यां लिहेत् क्षीरघृताशनः॥६४॥

हत्वा च सर्वकुष्ठानि जीवेद्वर्षशतद्वयम्॥६५॥

यः खादेदभयारिष्टं मरिचामलकानि वा।

स जयेत् सर्वकुष्ठानि मासादूर्द्धं न संशयः॥६६॥

दह्यमानाच्युतः कुम्भे मूलगे खदिराद्रसः।

साज्यधात्रीरसक्षौद्रो हन्यात् कुष्ठं रसायनम्॥६७॥

वयस्येड़गजाकुष्ठकृष्णाभिर्गुड़िका कृता।

वास्तमूत्रेण संपिष्टा लेपाच्छित्रविनाशिनी॥६८॥

पूतीकार्कस्नुक्नरेन्द्रद्रुमाणां

मूत्रे पिष्टाः पल्लवाः सौमनाञ्च

लैपात् श्वित्रं घ्नन्ति दद्रुव्रणांञ्च

कुष्ठान्यर्शांसि भग्ननाडीव्रणांश्च॥६९॥

गजचित्रव्याघ्रचर्ममसीतैलविलेपनात्।

श्वित्रं नाशं व्रजेत् किं वा पूतिकीटविलेपनात्॥७०॥

कुड़वोऽवल्गुजवीहाद्धरिताल चतुर्थभागसंमिश्रः।

मूत्रेण गवां पिष्टः सवर्णकरणः परः श्वित्रे॥७१॥

धात्रीखदिरयोः क्वाथं पीत्वा वल्गुजसंयुतम्।

शङ्खेन्दुधवलं श्वित्रं तूर्णं हन्ति न संशयः॥७२॥

क्षारेषु दग्धे गजलण्डजे च गजस्य मूत्रेण बहु स्नुते च।

द्रोणप्रमाणं दशभागयुक्तं दत्वा पचेद्वीजमवल्गुजस्य॥७३॥

एतद्यदा चिक्कणतामुपैति

तदा सुसिद्धं मुड़िकां प्रयुञ्ज्यात्।

विश्वं विलम्मेदथ तेन घृष्टं तदा व्रजत्याशु सवर्णभावम्॥७४॥

श्वेतजयन्तीमूलं पिष्टं पीतञ्च गव्यपयसैव।

श्वित्रं निहन्ति नियतं रविकारे वैद्यनायस्याज्ञा॥७५॥

पुष्पकाले तु पुष्पाणि फलकाले फलानि च।

संचूर्ण्य पिचुमर्दस्य त्वङ्मूलानि दलानि च॥७६॥

द्विरंशानि समाहृत्य भागिकानि प्रकल्पयेत्।

त्रिफलात्र्यूषणं ब्राह्मी श्वदंष्ट्रारुष्कराग्निकाः॥७७॥

विड़ङ्गसारवाराहीलोहचूर्णामृताः समाः।

हरिद्राद्वयावल्गुजव्याधिघाताः सशर्कराः॥७८॥

कुष्ठेन्द्रयवपाठाश्च कृत्वा चूर्णं सुसंयुतम्।

खदिराशननिम्बानां घनक्वाथेन भावयेत्॥७९॥

सप्तधा पञ्चनिम्बन्तु मार्कवस्वरसेन तु।

स्रिग्धशुद्धतनुर्धीमान् योजयेञ्च शुभे दिने॥८०॥

मधुना तिक्तहविषाखदिराशनवारिणा।

लेह्यमुष्णाम्बुना वापि कोलवृंद्ध्या पलं पिबेत्॥८१॥

जीर्णे च भोजनं कार्य्यं स्रिग्धं लघु हितञ्च यत्॥८२॥

विचर्च्चिकोडुम्बरपुण्डरीक-

कपालदद्रुकिटिमालसादीन्।

शतारुविस्फोटविसर्पपामां

कफप्रकोपं त्रिविधं किलासम्॥८३॥

भगन्दरश्लीपदवातरक्तं

जातान्ध्यनाडीव्रणशीर्षरोगान्।

सर्वान् प्रमेहान् प्रदरांश्च सर्वान्

दंष्ट्राविषं मूलविषं निहन्ति॥८४॥

स्थूलोदरः सिंहकृशोदरश्च

सुश्लिष्टसन्धिर्मधुनोपयोमात्।

समोपयोगादपि ये दशन्ति

सर्पादयो यान्ति विनाशमाशु॥८५॥

जीवेच्चिरं व्याधिजराविमुक्तः

शुभेरतश्चन्द्रसमानकान्तिः॥८६॥

**पञ्चनिम्बः।**

चित्रकं त्रिफलाव्योषमजाजीं कारवीं वचाम्।

सैन्धवातिविषे कुष्ठं चव्यौलायावशूकजम्॥८७॥

विहङ्गान्यजमोदाञ्च मुस्तान्यमरदारु च।

यावन्त्येतानि सर्वाणि तावन्मात्रन्तु गुग्गुलुम्॥८८॥

संक्षुद्य सर्पिषा सार्द्धं गुड़िकां कारयेद् भिषक्।

प्रातर्भोजनकाले च भक्षयेत् तु यथाबलम्॥८९॥

इन्त्यष्टादशकुष्ठानि क्रिमीन् दुष्टव्रणानि च।

ग्रहण्यर्शोविकारांश्च मुखामयगलग्रहान्॥९०॥

गृध्रसीमथ भग्नञ्च गुल्पञ्चाशु नियच्छति।

व्याधीन् कोष्ठगतांश्चान्यान् जयेद्विष्णुरिवासुरान्॥९१॥

एकविंशतिको गुगगुलुः।

पञ्च भल्लातकांश्छित्त्वा साधयेद्विधिवज्जले।

कषायं तं पिबेच्छीतं घृतेनाक्तौष्ठतालुकः॥९२॥

पञ्चवृद्ध्या पिबेद्यावत् सप्ततिं हासयेत् ततः।

जीर्णेऽद्यादोदनं शीतं तं क्षीरोपसंहितम्॥९३॥

एतद्रसायनं मेध्यं वलीपलितनाशनम्।

कुष्टार्शक्रिमिदोषघ्नं दुष्टशुक्रविनाशनम्॥९४॥

तैलं भल्लातकानाञ्च पिबेन्मासं यथाबलम्।

सर्वोपतापनिर्मुक्तो जीवेद्वर्षशतं दृढ़म्॥९५॥

प्रलेपोद्धर्तनस्रानपानभोजनकर्मणि।

शीलितं खादिरं वारि सर्वत्वग्दोषनाशनम्॥९६॥

निम्बं पटोलं दार्वीं दुरालभां तिक्तकरोहिणीं त्रिफलाम्।

कुर्य्यादर्द्धपलांशान् पर्प्पटकं त्रायमाणाञ्च॥९७॥

सलिलाढ़कसिद्धानां रसेऽष्टभागस्थिते क्षिपेत् पूते।

चन्दनकिराततिक्तकमागधित्रायमाणाञ्च॥९८॥

मुस्तवत्सकवीजं कल्कीकृतमर्द्धकर्षान् भागान्।

नवसर्पिषश्च षट्पलमेतत् सिद्धं घृतं पेयम्॥९९॥

कुष्ठज्वरगुल्मार्शोग्रहणीपाण्ड्वामयश्वयथून्।

हन्ति पामाविसर्पपीड़कान् कण्डुमदगन्धसिद्धम्॥१००॥

तिक्तषट्पलकं घृतम्।

निम्बं पटोलं व्याघ्रीञ्च गुडूचीं वासकं तथा।

कुर्य्याद्दशपालान् भागानेकैकस्य सुकुट्टितान्॥१०१॥

जलद्रोणे विपक्तव्यं यावत्पादावशेषितम्।

घृतप्रस्थं पचेत् तेन त्रिफलागर्भसंयुतम्॥१०२॥

पञ्चतिक्तमिदं ख्यातं सर्पिः कुष्ठविनाशनम्।

अशीतिं वातजान् रोगान् चत्वारिंशच्च पैत्तिकान्॥१०३॥

विंशतिं श्लैष्मिकांश्चैव पानादेवापकर्षति।

दुष्टव्रक्रिमीनर्शः पञ्चकासांश्च नाशयेत्॥१०४॥

पञ्चतिक्तकं घृतम्।

त्रिफलाद्विनिशावासायासपर्प्पटकूलकान्।

वायन्तीकटुकानिम्बान् प्रत्येकं द्विपलोन्मितान्॥१०५॥

क्वाथयित्वा जलद्रोणे पादशेषेण तेन तु।

घृतप्रस्थं पचेत् कल्कैः पिप्पलीघनचन्दनैः॥१०६॥

त्रायन्तीशकभूनिम्बैस्तत्पीतं तिक्तकं घृतम्।

हन्ति कुष्ठज्वरार्शांसि शयथुं ग्रहणीगदम्।

पाण्डुरोगं विसर्पञ्च क्लीवानामपि शस्यते॥१०७॥

तिक्तकं घृतम्।

सप्तच्छदं प्रतिविषां सम्पाकं तिक्तरोहिणीं पाठाम्।

मुस्तमुशीरं त्रिफलां पटोलपिचुमर्दपर्पटकम्॥१०८॥

धन्वायासं सचन्दनमुपकुल्ये पद्मकं रजन्यौ च।

षड्ग्रन्थां सविशालां शतावरीशारिवे चोभे॥१०९॥

वत्सकवीजं वासां मूर्वाममृतां किराततिक्तञ्च।

कल्कान् कुर्य्यान्मतिमान् यष्ट्याह्नं त्रायमाणाञ्च॥११०॥

कल्कस्तु चतुर्भागो जलमष्टगुणं रसोऽमृतफलानाम्।

द्विगुणो घृताद्देयस्तत् सर्पिः पाययेत् सिद्धम्॥१११॥

कुष्ठानि रक्तपित्तं प्रबलान्यर्शांसि रक्तवाहीनि।

विसर्पमम्लपित्तं वातासृक् पाण्डुरोगञ्च॥११२॥

विस्फोटकान् सपामानुन्मादकान् कामलां ज्वरं पाण्डुम्।

हृद्रोगगुल्मपिड़कामसृग्दरं गण्डमालाञ्च॥११३॥

हन्यादेतत् सद्यः पीतं काले यथाबलं सर्पिः।

योगशतैरप्यजितान् महाविकारान् महातिक्तकम्॥११४॥

महातिक्तकं घृतम्।

खदिरस्य तुलाः पञ्च शिंशपाशनयोस्तुले।

तुलार्द्धाः सर्व एवैते करञ्जारिष्टवेतसाः॥११५॥

पर्पटः कुटजश्चैव वृष्यः क्रिमिहरस्तथा।

हरिद्रे कृतमालश्च गुडूची त्रिफला त्रिवृत्॥११६॥

सप्तपर्णस्तु संक्षुणो दशद्रोणे च वारिणः।

अष्टभागावशेषन्तु कषायमवतारयेत्॥११७॥

धात्रीरसञ्च तुल्यांशं सर्पिषश्चाढकं पचेत्।

महातिक्तककल्कैश्च यथोक्तैः पलसम्मितैः॥११८॥

निहन्ति सर्वकुष्ठानि पानाभ्यङ्गान्निषेवणात्

महाखदिरमित्येतत्परं कुष्ठविनाशनम्॥११९॥

महाखदिरकं घृतम्।

निम्बामृतावृषपटोलनिदिग्धिकानाम्

भागान् पृथक् दशपलान् विपचेद्घटेऽपाम्।

अष्टांशशेषितजलेन सुनिःसृतेन प्रस्थं घृतस्य विपचेत्पिचुभागकल्कैः॥१२०॥

पाठाविडङ्दगसुरदारुगजोपकुल्याद्विक्षारनागरनिशामिषिचव्यकुष्ठैः।

तेजोवतीमरिचवत्सकदीप्यकाग्निरोहिण्यरुष्करवचाकणमूलयुक्तैः॥१२१॥

मञ्जिष्ठयातिविषयावरया यमान्या संशुद्धगुग्गुलुपलैरपि पञ्चसंख्यैः।

तत् सेवितं विषमतिप्रबलं समीरं सध्यस्थिमज्जागतमप्यथ कुष्ठमीट्टक्॥१२२॥

नाड़ीव्रणार्वुदभगन्दरमण्डमालां जत्रूर्द्धसर्वगतगुल्मगुदोत्थमेहान्।

यक्ष्मारुचिश्वसनपीनसकासशोष हृत्पाण्डुरोगगलविद्रधिवातरक्तम्।१२३॥

पञ्चतिक्तघृतगुग्गुलुः।

वासागुडूचीत्रिफलापटोलकरञ्जनिम्बाशनकृष्णवेत्रम्।

तत्क्वाथकल्केन घृतं विपक्वं तद्वज्रकं कुष्ठहरं प्रदिष्टम्॥१२४॥

विशीर्णकर्णाङ्गुलिहस्तपादः क्रिम्यर्दितो भिन्नगलोऽपि मर्त्यः।

पौराणिकीं कान्तिमवाप्य जीवेदव्याहतो वर्षशतञ्च कुष्ठो॥१२५॥

वज्रकं घृतम्।

आरग्बधं धवं कुष्ठं हरितालं मनःशिलाम्।

रजनीद्वयसंयुक्तं पचेत् तैलं विधानवित्।

एतेनाभ्यञ्जयेच्छित्री क्षिप्रं श्विक्त्रं विनश्यति॥१२६॥

आरग्बधाद्यं तैलम्।

मञ्जिष्ठारुङ्निशाचक्रमर्दारग्वधपल्लवैः।

तृणकस्वरसे सिद्धं तैलं कुष्ठहरं कटु॥१२७॥

तृणकं तैलम्।

हरिद्रात्रिफलादारुहयमारकचित्रकम्॥१२८॥

सप्तच्छदश्च निम्बत्वक् करञ्जो वालकं नखी।

कष्ठमेड़गजावीजं लाङ्गलीगणिकारिका॥१२९॥

जातीपत्रञ्च दार्वी च हरितालं मनःशिलाः।

कलिङ्गातिलपत्रञ्च अर्कक्षीरञ्च गुगगुलुः॥१३०॥

गुड़त्वक् मरिचञ्चैव कुङ्कुमं ग्रन्थिपर्णकम्।

सर्जपर्णाशखदिरविड़ङ्गं पिप्पली वचा॥१३१॥

घनरेण्वमृतायष्टिकेशरं ध्यामकं विषम्।

विश्वकट्फलमञ्जिष्ठावोलस्तुम्बीफलं तथा॥१३२॥

स्नुहीसम्माकयोः पत्रं वागुजीवीजमांसिके।

एलाज्योतिष्मतीमूलं शिरीषो गोमयाद्रसः॥१३३॥

चन्दने कष्ठनिर्गुण्डी विशाला मल्लिकाद्वयम्।

वासाश्वगन्धा ब्रह्मी च श्र्याह्वं चम्पककट्फलम्॥१३४॥

एतैः कल्कैः पचेत्तैलं तृणकस्वरसद्रवम्।

सर्वत्वग्दोषहरणं महातृणकसंज्ञितम्॥१३५॥

महातृणकं तैलम्।

तप्तपर्णकरञ्जार्कमालतीकरवीरजम्।

मूलं स्नुहाशिरीषाभ्यां चित्रकास्फीतयोरपि॥१३६॥

करञ्जवीजं त्रिफलां त्रिकटुं रजनीद्वयम्।

सिद्धार्थकं विडङ्गञ्च प्रपुणातिलैः सह॥१३७॥

मूत्रपिष्टैः पचेत्तैलमेभिः कुष्ठविनाशनम्।

अभ्यङ्गाद्वज्रकं नाम नाड़ीदुष्टव्रणापहम्॥१३८॥

वज्रकतैलम्।

मरिचालशिलाह्वार्कपयोश्वारिजटात्रिवृत्।

शक्वद्रसविशालारुङ्नियायुग्दारुचन्दनैः॥१३९॥

कटुतैलात्पचेत् प्रस्थं ह्यक्षैर्विषपलान्वितैः।

सगोमूत्रं तदभ्यङ्गाद्दद्रुश्वित्रविनाशनम्।

सर्वेष्वपि च कुष्ठेषु तैलमेतत् प्रशस्यते॥१४०॥

मरिचाद्यं तैलम्।

मरिचं त्रिवृतादन्तीक्षीरमार्कं शक्वद्रसः।

देवदारुहरिद्रे द्वे मांसीकुष्ठं सचन्दनम्॥१४१॥

विशाला करवीरञ्च हरितालं मनःशिला।

चित्रको लाङ्गलाख्या च विडङ्गं चक्रमर्दकम्॥१४२॥  

शिरीषं कुटजो निम्बं सप्तपर्णस्नुहासृताः।

सम्पाको नक्तमालोऽब्दः खदिरं पिप्पली वचा॥१४३॥

ज्योतिष्मती च पलिका विषस्य द्विपल भवेत्।

आढकं कटुतैलस्य गोमूत्रन्तु चतुर्गुणम्॥१४४॥

मृत्पात्रे लौहपात्रे वा शनैर्मृद्वग्निना पचेत्।

पक्त्वा तैलवरं ह्येत्तन्मक्षयेत् कौष्ठिकान् व्रणान्॥१४५॥

पामाविचर्च्चिकादद्रुकण्डुविस्फोटकानि च।

बलयः पलितं छायानीलीव्यङ्गस्तथैव च।

अभ्यङ्गेन प्रणश्यन्ति सौकुमार्य्यञ्च जायते॥१४६॥

प्रथमे वयसि स्त्रीणां यासां नस्यस्तु दीयते।

परामपि जरां प्राप्य न स्तना यान्ति नम्रताम्॥१४७॥

बलीवर्दस्तुरङ्गो वा गजो वा वायुपीड़ितः।

एभिरभ्यञ्जनैर्गाढं भवेन्मारुतविक्रमः॥१४८॥

**वृहन्मरिचाद्यं** **तैलम्।**

नक्तमालं हरिद्रे द्वे अर्कस्तगरमेव च।

करवीरं वचाकुष्ठमास्फोतारक्तचन्दनम्॥१४९॥

मालती सप्तपर्णञ्च मञ्जिष्ठा सिन्धुवारिका।

एषामर्द्धपलान् भागान् विषस्यापि पलन्तथा॥१५०॥

चतुर्गुणे गवां मूत्रे तैलप्रस्थं विपाचयेत्।

श्वित्रविस्फोटकिटिमकीटलूताविचर्चिकाः॥१५१॥

कण्डुकच्छुविकाराश्च ये व्रणा विषदूषिताः।

विषतैलमिदं नाम्ना सर्वव्रणविशोधनम्॥१५२॥

विषतैलम्।

श्वेतकरवीररसो गोमूत्रं चित्रकं विड़ङ्गञ्च।

कुष्ठेषु तैलयोगः सिद्धोऽयं सम्मतो भिषजाम्॥१५३॥

करवीराद्यं तैलम्।

श्वेतकरवीरमूलं विषांशसाधितं गवां मूत्रे।

चर्मदलपामासिध्मविस्फोटक्रिमिकिटिमजितैलम्॥१५४॥

श्वेतकरवीराद्यं तैलम्।

सिन्दूरार्द्धपलं पिष्ट्वा जीरकस्य पलं तथा।

कटुतैलं पचेन्मानीं सद्यः पामाहरं परम्॥१५५॥

सिन्दूराद्यं तैलम्।

सिन्दूरं चन्दनं मांसीविडङ्गं रजनीद्वयम्।

प्रियङ्गु पद्मकं कुष्ठं मञ्जिष्ठां खदिरं वचाम्॥१५६॥

जात्यर्कत्रिवृतानिम्बकरञ्जविषमेव च।

कृष्णवेत्रकलोध्रञ्च प्रपुणाडञ्च संहरेत्॥१५७॥

श्लक्ष्णपिष्टानि सर्वाणि योजयेत् तैलमात्रया।

अभ्यङ्गेन प्रयुञ्जीत सर्वकुष्ठविनाशनम्॥१५८॥

पामाविचर्च्चिकाकण्डुविसर्पादिविनाशनम्।

रक्तपित्तोत्थितान् हन्ति रोगानेवंविधान् बहून्॥१५९॥

महासिन्दूराद्यं तैलम्।

मञ्जिष्ठात्रिफलालाक्षानिशाशिलालगन्धकैः।

चूर्णितैस्तैलमादित्यपाकं पामाहरं परम्॥१६०॥

आदित्यपाकं तैलम्।

स्वरसेन च दूर्वायाः पचेत् तैलं चतुर्गुणम्।

कच्छुविचर्च्चिकापामा अभ्यङ्गादेव नाशयेत्॥१६१॥

दूर्वाद्यं तैलम्।

अर्कपत्ररसे पक्वं कटुतैलं निशायुतम्।

मनःशिलायुतं वापि पामाकच्छ्वादिनाशनम्॥१६२॥

अर्कतैलम्।

गण्डीरिकाचित्रकमार्कवार्ककुष्ठद्रुमत्वक्लवणैः समूत्रैः।

तैलं पचेन्मण्डलदद्रुकुष्ठदुष्टव्रणारुकिटिमापहारि॥१६३॥

गण्डीराद्यं तैलम्।

चित्रकस्याथ निर्गुण्ड्या हयमारस्य मूलतः।

नाड़ी च वीजाद्विषतः काञ्चिपिष्टं पलं पलम्॥१६४॥

करञ्जतैलाष्टपलं काञ्जिकस्य पलं पुनः।

मिश्रितं सूर्य्यसन्तप्तं तैलं कुष्ठव्रणास्रजित्॥१६५॥

पृथ्वीसारतैलम्।

सोमराजी हरिद्रे द्वे सर्षपारग्वधं गदम्।

करञ्जैडगजावीजं गर्भं दत्त्वा विपाचयेत्॥१६६॥

तैलं सर्षपसम्भूतं नाड़ीदुष्टव्रणापहम्।

अनेनाशु प्रशाम्यन्ति कुष्ठान्यष्टादशैव तु॥१६७॥

नीलिकापिड़काव्यड्गं गम्भीरं वातशोणितम्।

कण्डुक्वच्छ्रप्रशमनं कच्छुपामाविनाशनम्॥१६८॥

सौमराजीतैलम्।

पक्षात्पक्षाच्छर्दनान्यभ्युपेया-

न्मासान्मासात् स्रंसनं चाप्यधस्तात्।

त्र्यहात् त्र्यहान्नस्ततश्चावपीड़ा-

न्मासेष्वसृङ्मोक्षयेत् षट्सु षट्सु॥१६९॥

योषिन्मांससुरात्यागः शालिमुद्गयवादयः।

पुराणास्तिक्तशाकञ्च जाङ्गलं कुष्ठिनां हितम्॥१७०॥

इति कुष्ठचिकित्सा।

**अथोदर्द्धकोठशीतपित्ताधिकारः**।

अभ्यङ्गः कटुतैलेन सेकश्चोष्णाम्बुभिस्ततः।

उदर्द्धे वमनं कार्य्यं पटोलारिष्टवारिणा॥१॥

त्रिफलापुरकृष्णाभिर्विरेकश्चात्र शस्यते।

त्रिफलां क्षोद्रसहितां पिबेद्वा नवकार्षिकाम्।

विसर्पोक्तममृतादि भिषगत्रापि योजयेत्॥२॥

सितां मधुकसंयुक्तां गुड़मामलकैः सह।

सगुडं दीप्यकं यस्तु खादेत्पथ्यान्नभुङ्नरः॥३॥

तस्य नश्यति सप्ताहादुदर्द्धः सर्वदेहजः।

सिद्धार्थरजनीकल्कैः प्रपुणाडतिलैः सह॥४॥

कटुतैलेन सम्मिश्रमेतदुद्वर्तनं हितम्।

दूर्वानिशायुतो लेपः कच्छुपामाविनाशनः॥५॥

क्रिमिदद्रुहरश्चैव शीतपित्तहरः परः।

अग्निमन्थभवं मूलं पिष्टं पीतञ्च सर्पिषा॥६॥

शीतपित्तोदर्द्धकोठान् सप्ताहादेव नाशयेत्।

कुष्ठोक्तञ्च क्रमं कुर्य्यादम्लपित्तघ्नमेव च॥७॥

उदर्द्धोक्तां क्रियाञ्चापि कोठरोगे समासतः।

सर्पिः पीत्वा महातिक्तं कार्य्यं शोणितमोक्षणम्॥८॥

निम्बस्य पत्राणि सदा घृतेन

धात्रीविमिश्राण्यथवोपयुञ्ज्यात्।

विस्फोटकोठक्षतशीतपित्तं

कण्डूस्रपित्तं सहसा च जह्यात्॥९॥

क्षारसिन्धूत्यतैलैश्च गात्राभ्यङ्गं प्रयोजयेत्।

गम्भारिकाफलं पक्वं शुष्कमुत्खेदितं पुनः॥१०॥

क्षीरेण शीतपित्तघ्नं खादितं पथ्यसेविना।

तैलोद्वर्तनयोगेन योज्य एलादिको गणः॥११॥

शुष्कमूलकयूषेण कौलत्थेन रसेन वा।

भोजनं सर्वदा कार्य्यं लावतित्तिरिजेन वा॥१२॥

शीतलान्यन्नपानानि बुद्धा दोषगतिं भिषक्।

उष्णानि वा यथाकालं शीतपित्ते प्रयोजयेत्॥१३॥

इत्युदर्द्धकोठशीतपित्तचिकित्सा।

अथाम्लपित्ताधिकारः।

वान्तिं कृत्वाम्लपित्ते तु विरेकं मृदु कारयेत्।

सम्यक् वान्तविरिक्तस्य सुस्रिग्धस्यानुवासनम्॥१॥

आस्थापनं चिरोदुभूते देयं दोषाद्यपेक्षया।

क्रिया शुद्धस्य शमनी ह्यनुबन्धव्यपेक्षया॥२॥

दोषसंसर्गजे कार्य्या भेषजाहारकल्पना।

ऊर्द्ध्वगं वमनैर्धीमानधोगं रेचनैर्हरेत्।

तिक्तभूयिष्ठमाहारं पानं वापि प्रकल्पयेत्॥३॥

यवगोधूमविकृतीस्तीक्ष्णसंस्कारवर्जिताः।

यथास्वं लाजशक्तून् वा सितामधुयुतान् पिबेत्॥४॥

निस्तूषयववृषधात्रीक्वाथस्विसुगन्धिमधुयुतः पीतः।

अपनयति चाम्लपित्तं यदि भुङ्क्ते मुद्गयूषेण॥५॥

कफपित्तवमीकडुज्वरविस्कोटदाहहा।

पाचनो दीपनः क्वाथः शृङ्गवेरपटोलयोः॥६॥

पटोलं नागरं धान्यं क्वाथयित्वा जलं पिबेत्।

अम्लपित्ताधिकारः।

कण्डुपामार्त्तिशूलघ्नं कफपित्ताग्निमान्द्यजित्॥७॥

पटोलविश्वामृतरोहिणीकृतं जलं पिबेत् पित्तकफोच्छ्रये तु।

शूलभ्रमारोचकवह्निमान्द्यदाहज्वरच्छर्दिनिवारणं तत्॥८॥

यवकृष्णापटोलानां क्वाथं क्षौद्रयुतं पिबेत्।

नाशयेदम्लपित्तञ्च अरुचिञ्च वमिन्तथा॥

वासामृतापर्पटकनिम्बभूनिम्बमार्कवैः।

त्रिफलाकुलकैः क्वाथः सक्षौद्रश्चाम्लनाशनः॥१०॥

दशाङ्गः।

फलत्रिकं पटोलञ्च तिक्ताक्वाथः सितायुतः।

पीतः क्लीतकमध्वाक्तो ज्वरछर्द्यम्लपित्तजित्॥११॥

पथ्याभृङ्गरजश्चूर्मं युक्तं जीर्णगुड़ेन तु।

जयेदम्लपित्तजन्यां छर्दिमन्नविदाहजाम्॥१२॥

वासानिम्बपटोलत्रिफलाशनवासयोजितो जयति।

अधिककफाम्लपित्तं प्रयोजितो गुग्गुलुः क्रमेण॥१३॥

वासादिगुग्गुलुः।

छिन्नाखदिरयष्ट्याह्वदार्व्यम्भो वा मधुद्रवम्।

सद्राक्षामभयां खादेत्सक्षौद्रां सगुडाञ्च ताम्॥१४॥

कटुका सितावलेह्या पटोलविश्वञ्च क्षौद्रसंयुतम्।

रक्तस्रुतौ च युक्त्या वा खण्डकुष्माण्डकं श्रेष्ठम्॥१५॥

पटोलधन्याकमहौषधाब्दैः कृतः कषायो विनिहन्ति शीघ्रम्।

मन्दानलं पित्तबलासदाहच्छर्दिज्वरामानिलशूलरोगान्॥१६॥

छिन्नोद्भवानिम्बपटोलपत्रं पलत्रिकं सुक्वथितं सुशीतम्।

क्षौद्रान्वितं पित्तमनेकरूपं सुदारुणं हन्ति हि चाम्लपित्तम्॥१७॥

पटोलत्रिफलानिम्बशृतं मधुयुतं पिबेत्।

पित्तश्लेष्मज्वरच्छर्दिदाहशूलोपशान्तये॥१८॥

सिंहास्यामृतभण्डाकीक्वाथं पीत्वा समाक्षिकम्।

अम्लपित्तं जयेज्जन्तुः कासं श्वासं ज्वरं वमिम्॥१९॥

वासाघृतं तिक्तघृतं पिप्पलीघृतमेव च।

अम्लपित्ते प्रयोक्तव्यं गुड़कुष्माण्डकं तथा॥२०॥

पक्तिशूलापहा योगास्तथा खण्डामलक्यपि।

पिप्पलीमधुसंयुक्ता चाम्लपित्तविनाशिनी॥२१॥

जम्बीरस्वरसः पीतः सायं हन्त्यम्लपित्तकम्॥२२॥

गुडपिप्पलीपथ्याभिस्तुल्याभिर्मोदकः कृतः।

पित्तश्लेष्मापहः प्रोक्तो मन्दमग्निञ्च दीपयेत्॥२३॥

हिङ्गु च कतकफलानि चिञ्चात्वचो घृतञ्च पुटदग्धम्।

शमयति तदम्लपित्तमम्लभुजो यदि यथोत्तरं द्विगुणम्॥२४॥

कान्तापात्रे वराकल्को व्युषितोऽभ्यासयोगतः।

सिताक्षौद्रसमायुक्तः कफपित्तहरः स्मृतः॥२५॥

एकोंऽशः पञ्चनिम्बानां द्विगुणो वृद्धदारकः।

शक्तुर्दशगुणो देयः शर्करामधुरीकृतः॥२६॥

शीतेन वारिणा पीतः शूलं पित्तकफोत्थितम्।

निहन्ति चूर्णं सक्षौद्रमम्लपित्तं सुदारुणम्॥२७॥

पञ्चनिम्बादिचूर्णम्।

आशु भक्तोदकैः पिष्टमभ्रकं तत्र संस्थितम्॥२८॥

कन्दमाणास्थिसंहारखण्डकर्णरसैरथ।

तण्डूलीयञ्च शालिञ्च कालमारिषजेन च॥२९॥

वृश्चीरवृहतोभृङ्गलक्षणाकेशराजजैः।

पेषणं भावनं कुर्य्यात् पुटञ्चानेकशो भिषक्॥३०॥

यावन्निश्चन्द्रकं तत्स्याच्छुद्धिरेवं विहायसः।

स्वर्णमाक्षिकशालिञ्च ध्मातं निर्वापितं जले॥३१॥

त्रैफलेऽथ विचूर्ण्यैवं लौहं कान्तादिकं पुनः।

वृहत्पत्रकरीकर्णत्रिफलावृद्धदारजैः॥३२॥

माणकन्दास्थिसंहारशृङ्गवेरभवै रसैः।

दशमूलीमुण्डितिकातालमूलीसमुद्भवैः॥३३॥

पुटितं साधुयत्नेन शुद्धिमेवमयो व्रजेत्।

वशिरं श्वेतवाट्यालं मधुपर्णीमयूरकम्॥३४॥

तण्डूलीयञ्च वर्षाह्वं दत्त्वाधश्चोर्द्धमेव च।

पाक्यं सजीर्णमण्डूरं गोमूत्रेण दिनत्रयम्॥३५॥

अन्तर्वास्पमदग्धञ्च तथा स्थाप्यं दिनत्रयम्।

विचूर्णितं शुद्धिरियं लोहकिट्टस्य दर्शिता॥३६॥

जयन्त्या वर्द्धमानस्य आर्द्रकस्य रसेन तु।

वायस्याश्चानुपूर्व्यैवं मर्दनं रसशोधनम्॥३७॥

गन्धकं नवनीताख्यं क्षुद्रितं लौहभाजने।

त्रिधा चण्डातपे शुष्कं भृङ्गराजरसाप्लुतम्॥३८॥

ततो वङ्कौ ट्रवीभूतं त्वरितं वस्त्रगालितम्।

यत्राद्भृङ्गरसे क्षिप्तं पुनः शुष्कं विशुध्यति॥३९॥

गगनाद् द्विपलं चूर्णं लौहस्य पलमात्रकम्॥

लौहकिट्टपलार्द्धञ्च सर्वमेकत्र संस्थितम्॥४०॥  

मण्डूकपर्णीवशिरतालमूलीरसैः पुनः।

वरीभृङ्गकेशराजकालमारिषजैरथ॥४१॥

त्रिफलाभद्रमुस्ताभिः स्थालीपाकादिचूर्णितम्।

रसगन्धकयोः कर्षौ प्रत्येकं ग्राह्यमेकतः॥४२॥

तन्मर्दनाच्छिलाखल्वे यत्नतः कज्जलीकृतम्।

वचा चव्यं यमानी च जीवकेशरपुष्पिका॥४३॥

व्योषं मुस्तं विडङ्गञ्च ग्रन्थिकं खरमञ्चरी।

त्रिवृता चित्रको दन्ती सूर्य्यावर्त्तः सितस्तथा॥४४॥

भृङ्गमाणककन्दश्च खण्डकर्णक एव च।

दण्डोत्पलाकेशराजकालावकड़कोऽपि च॥४५॥

एषामर्द्धपलं ग्राह्यं पटघृष्टं सुचूर्णितम्।

प्रत्येकं त्रिफलायाश्च पलार्द्धं पलमेव च॥४६॥

एतत् सर्वं समालोड्य लोहपात्रे तु भावयेत्।

आतपे दण्डसंघृष्टमार्द्रकस्य रसैस्त्रिधा॥४७॥

तद्रसेन शिलापिष्टं गुड़िकां कारयेद्भिषक्।

वदरास्थिनिबां शुष्कां सुनिगुप्तां निधापयेत्॥४८॥

तत्प्रातभॊजनादौ तु सेवितं गुड़िकात्रयम्।

अम्लोदकानुपानञ्च हितं मधुरवर्ज्जितम्॥४९॥

दुग्धञ्च नारिकेलञ्च वर्जनीयं विशेषतः।

भोज्यं यथेष्टमिष्टञ्च वारि भक्ताम्लकाञ्जिकम्॥५०॥

इन्त्यम्लपित्तं विविधं शूलञ्च परिणामजम्।

पाण्डुरोगञ्च गुल्मञ्च शोथोदरगुदामयान्॥५१॥

यक्ष्माणं पञ्चकासांश्च मन्दाग्नित्वमरोचकम्।

प्लीहानं श्वासमानाहमामवातं सुदारुणम्।

गुड़ी क्षुधावती सेयं विख्याता रोगनाशिनी॥५२॥

क्षुधावतीगुड़िका।

पिष्ट्वाजाजीम सधन्याकं घृतप्रस्थं विपाचयेत्।

कफपित्तारुचिहरं मन्दानलवमिं जयेत्॥५३॥

जीरकाद्यं घृतम्।

पटोलशुण्ठ्योः कल्काभ्यां केवलं कुलकेन वा।

घृतप्रस्थं विपक्तव्यं कफपित्तहरं परम्॥५४॥

पटोलशुण्ठीघृते।

पिप्पलीक्वाथकल्केन घृतं सिद्धं मधुप्लुतम्।

पिबेत् तत्प्रातरुत्थाय अम्लपित्तनिवृत्तये॥५५॥

पिप्पलीघृतम्।

द्राक्षामृताशक्रपटोलपत्रैः सोशीरधात्रीघनचन्दनैश्च।

त्रायन्तिकापद्मकिरातधान्यैः कल्कैः पचेत् सर्पिरुपेतमेभिः॥५६॥

युञ्जीत मात्रां सह भोजनेन सर्वर्तुपानेऽपि भिषग्विदध्यात्।

बलासपित्तं ग्रहणीं प्रवृद्धां कासाग्निसादं ज्वरमम्लपित्तम्।

सर्वं निहन्यादु घृतमेतदाशु सम्यक् प्रयुक्तं ह्यमृतोपमञ्च॥५७॥

द्राक्षाद्यं घृतम्।

शतावरीमूलकल्कं घृतप्रस्थं पयः समम्।

पचेन्मृद्वग्निनाना सम्यक् क्षीरं दत्त्वा चतुर्गुणम्॥५८॥

नाशयेदम्लपित्तञ्च वातपित्तोद्भवान् गदान्।

रक्तपित्तं तृषां मूर्च्छां श्वासं सन्तापमेव च॥५९॥

शतावरीघृतम्।

इत्यम्लपित्तचिकित्सा।

अथ विसर्पविस्फोटाधिकारः।

विरेकवमनालेपसेचनासृग्विमोक्षणैः।

उपाचरेद्यथादोषं विसर्पानविदाहिभिः॥१॥

पटोलपिचुमर्दाभ्यां पिप्पल्या मदनेन च।

विसर्पे वमनं शस्तं तथैवेन्द्रयवैः सह॥२॥

त्रिफलारससंयुक्तं सर्पिस्त्रिवृतया सह।

प्रयोक्तव्यं विरेकार्थं विसर्पज्वरशान्तये॥३॥

रसमामलकानां वा घृतमिश्रं प्रदापयेत्।

तृणवर्जं प्रयोक्तव्यं पञ्चमूलचतुष्टयम्।

प्रदेहसेकसर्पिर्भिर्विसर्पे वातसम्भवे॥४॥

कुष्ठं शताह्वासुरदारुमुस्ता-

वाराहिकुस्तुम्बुरुकृष्णगन्धाः।

वातेर्कवंशार्त्तगलाषश्च योज्याः

सेकेषु लेपेषु तथा घृतेषु॥५॥

प्रपोण्डरीकमञ्जिष्ठापद्मकोशीरचन्दनैः।

सयष्टीन्दीवरैः पित्ते क्षीरपिष्टैः प्रलेपयेत्॥६॥

कशेरुशृङ्गाटकपद्मगुन्द्राः

सशैवलाः सोत्पलकर्दमाश्च।

वस्त्रान्तराः पित्तक्कते विसर्पे

लेपा विधेयाः सघृताः सुशीताः॥७॥

प्रदेहाः परिषेकाश्च शस्यन्ते पञ्चवल्कलैः।

पद्मकोशीरमधुकचन्दनैर्वा प्रशस्यते॥८॥

पित्ते तु पद्मिनीपङ्कं पिष्टं वा शङ्खशैवलम्।

गुन्द्रामूलन्तु शुक्तिर्वा गैरिकं वा घृतान्वितम्॥९॥

न्यग्रोधपादा गुन्द्रा प कदलीगर्भ एव च।

विसग्रन्थिकलेपः स्याच्छतधौतघृतापेलुतः॥१०॥

हरेणवो मसूराश्च मुद्गाश्चैव सशालयः।

पृथक् पृथक् प्रदेहाः स्युः सर्वैर्वा सर्पिषा सह॥ ११॥

द्राक्षारग्वधक्राश्मर्य्यत्रिफलैरण्डपीलुभिः।

त्रिवृद्धरीतकीभित्श्च विसर्पे शोधनं हितम्॥१२॥

गायत्रीसप्तपर्णाब्दवासारग्वधदारुभिः।

कुटन्नटैर्भवेल्लेपो विसर्पे श्लेष्मसम्भवे॥१३॥

अजाश्वगन्धा शरलाथ काला

सैकेशिका वाप्यथवाजशृङ्गी।

गोमूत्रपिष्टो विहिमः प्रलेपो

हन्याद्विसर्पं कफजं सुशीघ्रम्॥१४॥

मदनं मधुकं निम्बु वत्सकस्य फलानि च।

वमनञ्च विधातव्यं विसर्पे कफसम्भवे॥१५॥

त्रिफला पद्मकोशीरसमङ्गाकरवीरकम्।

मलमूलमनन्ता च लेपः श्लेष्मविसर्पहा॥१६॥

आरग्वधस्य पत्राणि त्वचः श्लेष्मातकोद्भवाः॥

शिरीषपुष्पकामाची हिता लेपावचूर्णनैः॥१७॥

मुस्तारिष्टपटोलानां क्वाथः सर्वविसर्पनुत्।

धात्रीपटोलमुद्गानामथवा घृतसंप्लुतः॥१८॥

अमृतविषपटोलं निम्बकल्कैरुपेतम्

त्रिफलखदिरसारं व्याधिघातञ्च तुल्यम्।

क्वथितमिदमशेषं गुग्गुलोर्भागयुक्तं

जयति विषविसर्पान् कुष्ठमष्टादशाख्यम्॥१९॥

नवकषायगुग्गुलुः।

अमृतवृषपटोलं मुस्तकं सप्तपर्णं

खदिरमसितवेत्रं निम्बपत्रं हरिद्रे।

विविधविषविसर्पान् कुष्ठविस्फोटकण्डू-

रपनयति मसूरीं शीतपित्तं ज्वरञ्च॥२०॥

पटोलामृतनिम्बवासकारिष्टपर्पटैः।

खदिराब्दयुतैः क्वाथो विस्फोटार्त्तिज्वरापहः॥२१॥

पटोलत्रिफलारिष्टगुडूचीमुस्तचन्दनः।

समूर्वा रोहिणी पाठा रजनी सदुरालभा॥२२॥

कषायं पाययेदेतत् श्लेष्मपित्तज्वरापहम्।

कम्डूत्वग्दोषविस्फोटविषवीसर्पनाशनम्॥२३॥

भूनिम्बवासाकटुकापटोलफलत्रिकाचन्दननिम्बसिद्धः।

विसर्पदाहज्वरवस्त्रशोषविस्फोटतृष्णावमिनुत् कषायः॥२४॥

सकफे पित्तयुक्ते तु त्रिफलां योजयेत् पुरैः॥२५॥

दुरालभां पर्पटकं पटोलं कटुकान्तथा।

सोष्णं गुग्गुलुसंमिश्रं पिबेद्वा खदिराष्टकम्॥२६॥

कुण्डलीपिचुमर्दाम्बु खदिरेन्द्रयवाम्बु वा।

विस्फोटं नाशयत्याशु वायुर्जलधरानिव॥२७॥

चन्दनं नागपुष्पञ्च तण्डुलीयकशारिवे।

शिरीषवल्कलं जातीलेपः स्याद्दाहनाशनः॥२८॥

शुकतरुनतमांसी रजनी पद्मा च तुल्यानि।

पिष्टानि शीततोयेन लेपः स्यात्सर्वविस्फोटे॥२९॥

शिरीषमूलमञ्जिष्ठाचव्यामलकयष्टिकाः।

 सजातीपल्लवक्षौद्रा विस्फोट कवडग्रहाः॥३०॥

शिरीषोडुम्बुरौ जम्बु सेकालेपनयोर्हिताः।

श्लेष्मातकत्वचो वापि प्रलेपाश्च्योतने हिताः॥३१॥

शिरीषयष्टीनतचन्दनैलमांसीहरिद्राद्वयकुष्ठबालैः॥

लेपो दशाङ्गः सघृतः प्रदिष्टो विसर्पकण्डूज्वरशोथहारी॥३२॥

शिरीषीशीरनागाह्वहिंस्राभिर्लेपनाद् द्रुतम्॥

विसर्पविषविस्फोटाः प्रशाम्यन्ति न संशयः॥३३॥

वृषखदिरपटोलपत्रनिम्बत्वगमृतामलकीकषायकल्कैः।

घृतमभिनवमेतदाशु पक्वं जयति विसर्पगदान् सकुष्ठगुल्मान्॥३४॥

वृषाद्यं घृतम्।

पटोलसप्तच्छदनिम्बवासाफलत्रिकच्छिन्नरुहाविपक्वम्।

तत्पञ्चतिक्तं घृतमाशु हन्ति त्रिदोषविस्फोटविसर्पकण्डूः॥३५॥

पञ्चतिक्त घृतम्।

पद्मकं मधुकं लोध्रं नागपुष्पस्य केशरम्।

द्वे हरिद्रे विडङ्गानि सूक्ष्मैलातगरं तथा॥३६॥

कुष्ठं लाक्षापत्रकञ्च सिक्थकं तुत्थमेव च।

बहुवारः शिरीषश्च कपित्थफलमेव च॥३७॥

तोयेनालोड्य तत् सर्वं घृतप्रस्थं विपाचयेत्।

यांश्च रोगान् निहन्याद्वै तान्निबोधं महामुने॥३८॥

सर्पकीटाखुदष्टेषु लूतामृत्रक्वतेषु च।

विविधेषु स्फोटकेषु तथा कुष्ठविसर्पिषु॥३९॥

नाड़ीषु गण्डमालासु प्रभिन्नासु विशेषतः।

अगस्त्यविहितं धन्यं पद्मकन्तु महाघृतम्॥४०॥

महापद्मकं घृतम्।

रोगस्तु स्रायुकाख्यो यः क्रिया तत्र विसर्पवत्।

गव्यं सर्पिस्व्यहं पीत्वा निर्गुण्डस्वरसं त्र्यहम्।

पिबेत् स्रायुकमत्युग्रं हन्त्यवश्यं न संशयः॥४१॥

शोभाञ्जनमूलदलैः काञ्जिकपिष्टैः सलवणैर्लेपः।

हन्ति स्रायुकरोगं यद्वा मोचकत्वचो लेपः॥४२॥

इति विसर्पविस्फोटचिकित्सा।

अथ मसूर्य्यधिकारः।

सर्वासां वमनं पथ्यं पटोलारिष्टवासकैः।

कषायैश्च वचावत्सयष्ट्याह्वफलकल्कितैः॥१॥

सक्षौद्रं पाययेद् ब्रह्म्या रसं वा हैलमोचिकम्।

वान्तस्य रेचनं देयं शमनञ्चाबले नरे॥२॥

सुषवीपत्रनिर्यासं हरिद्राचूर्णसंयुतम्।

रोमान्तीज्वरविस्फोटमसूरीशान्तये पिबेत्॥३॥

उभाभ्यां हृतदोषस्य विशुष्यन्ति मसूरिकाः।

निर्विकाराश्चाल्पपूयाः पच्यन्ते चाल्पवेदनाः॥४॥

कण्टाकुम्भाडुमूलं क्वथनविधिकृतं हिङ्गुमाषैकयुक्तं

पीतं बीजं जयायाः सघृतमुषितवाः पीतमङ्घ्रिः सिकट्या।

माघामूलं शिफा वा दमनकुसुमजा सोषणा वाथ पूतिः

योगा वास्यम्बु नैते प्रमथमघगदे दृश्यमाने प्रयोज्याः॥५॥

उदृत्य सुष्टिमाच्छाद्य भेषजं यत् प्रयुज्यते।

तन्मुष्टियोगमित्याहुर्मुष्टियोगपरायणाः॥६॥

उष्ट्रकण्टकमूलं वाप्यनन्तामूलमेव वा।

विधिगृहीतं ज्येष्ठाम्बु पीतं हन्ति मसूरिकाम्॥७॥

तद्वच्छृगालकण्टकमूलञ्च व्युषिताम्भसा।

मसूरीं मूर्च्छितो हन्ति गन्धकार्द्धस्तु पारदः॥८॥

निशाचिञ्चाच्छदे शीतवारिपीते तथैव तु।

यावत्संख्यामसूर्य्यङ्गे तावद्भिः शेलुजैर्दलैः॥९॥

क्विन्नैरातुरनाम्नां तु गुणी व्येति न वर्द्धते।

व्युषितं वारि सक्षौद्रं पीतं दाहगुणीहरन्॥१०॥

शेलुत्वक्कृतशीताम्भःसेको वा कायशोषणे॥११॥

उग्राज्यवंशनीलीयववृषकार्पासकीकसब्रह्मी।

खरसमयूरकलाक्षाधूपो रोमान्तिकादिहरः॥१२॥

तर्पणं वातजायां प्राक् लाजचूर्णैः सशर्करैः।

भोजनं तिक्तयूषैश्च प्रतुदानां रसेन वा॥१३॥

द्विपञ्चमूलं रास्रा च दार्व्युभशीरं दुरालभा।

सामृतं धान्यकं मुस्तं जयेद्वातसमुत्थिताम्॥१४॥

गुडूचीं मधुकं रास्रां पञ्चमूलं कनिष्ठकम्।

चन्दनं काश्मर्यफलं बलामूलं विकङ्कतम्।

पाककाले मसूर्यान्तु वातजायां प्रयोजयेत्॥१५॥

द्राक्षाकामर्य्यखर्जरपटोलारिष्टवासकैः।

लाजामलकदुष्पर्शैः सितायुक्तैश्च पैत्तिके॥१६॥

शिरीषोडुम्बराश्वत्थशेलुन्यग्रोधवल्कलैः।

प्रलेपः सघृतः शीघ्रं व्रणविस्फोटदाहहा॥१७॥

दुरालाभां पर्प्पटकं भूनिम्बं कटुरोहिणीम्।

श्लैष्मिक्यां पित्तजायां वा पाने निःक्काष्य दापयेत्॥१८॥

निम्बं पर्यटकं पाठां पटोलं कटुरोहिणीम्।

वासां दुरालभां धात्रीमुशीरं चन्दनद्वयम्॥१९॥

एष निम्बादिकः ख्यातः पीतः शर्करया युतः।

हन्ति त्रिदोषमसूरीं ज्वरवीसर्पसम्भवाम्॥२०॥

उत्थिता प्रविशेद् या तु पुनस्तां वाह्यतो नयेत्॥२१॥

निम्बादि।

पटोलकुण्डलीमुस्तवृषधन्वयवासकैः।

भूनिम्बनिम्बकटुकापर्पटैश्च श्रृतं जलम्॥२२॥

मसूरीं शमयेदामां पक्वाञ्चैव विशोषयेत्।

 नातः परतरं किञ्चद्विस्फोटज्वरशान्तये॥२३॥

पटोलमूलारुणतण्डुलीयकं

पिबेद्धरिद्रामलकल्कसंयुतम्।

मसूरिकास्फोटविदाहशान्तये

तदेव रोमान्तिवमिज्वरापहम्॥२४॥

पटोलमूलारुणतण्डुलीयकं

तथैव धात्रीखदिरेण संयुतम्।

पिबेज्जलं सुक्वथितं सुशीतलं

मसूरिकारोगविनाशनं परम्॥२५॥

खदिरत्रिफलारिष्टपटोलामृतवासकैः।

क्वाथोऽष्टकाङ्गो जयति रोमान्तिकमसूरिकाः।

कुष्ठविसर्पविस्फोटकण्ड्वादीनपि नामतः॥२६॥

खदिराष्टकः।

अमृतादिकषायस्तु जयेत्पित्तकफात्मिकाम्।

सौवीरेण तु संपिष्टं मातुलुङ्गस्य केशरम्॥२७॥

प्रलेपात्पातयत्याशु दाहञ्चाशु नियच्छति।

पाददाहं प्रकुरुते पिड़का पादसम्भवा॥२८॥

तत्र सेकं प्रशंसन्ति बहुशस्तण्डुलाम्बुना।

पाकलाले तु सर्वास्ता विशोषयति मारुतः॥२९॥

तस्मात् संवृहणं कार्य्यं न तु पथ्यं विशोषणम्।

गुडूची मधुकं द्राक्षा मोरटं दाडिमैः सह॥३०॥

पाककाले तु दातव्यं भेषजं गुड़संयुतम्।

तेन पाकं व्रजत्याशु न च वायुः प्रकुप्यति॥३१॥

लिहेद्वा वादरं चूर्णं पाचनार्थं गुड़ेन तु।

अनेनाशु विपच्यन्ते वातपित्तकफात्मिकाः॥३२॥

शूलाध्मानपरीतस्य कम्पमानस्य वायुना।

धन्वमांसरसाः शस्ताः ईषत्सैन्धवसंयुताः॥३३॥

दाडिमाम्लरसैर्युक्ता यूषाः स्युररुचौ हिताः।

पिबेदम्भस्तप्तशीतं भावितं खदिराशनैः॥३४॥

शौचे वारि प्रयुञ्जीत गायत्रीबहुवारजम्।

जातीपत्रं समञ्जिष्ठं दार्वीपूगफलं शमीम्॥३५॥

धात्रीफलं समधुकं क्वथितं मधुसंयुतम्।

मुखरोगे कण्ठरोगे गण्डूषार्थं प्रशस्यते॥३६॥

अक्ष्णोः सेकं प्रशंसन्ति गवेधुमधुकाम्बुना।

मधुकं त्रिफलामूर्वादार्वीत्वङ्नीलमुत्पलम्॥३७॥

उशोरलोध्रमञ्जिष्ठाः प्रलेपाश्च्योतने हिताः।

नश्यन्त्यनेन दृग्जाता मसूर्यो न द्रवन्ति च॥३८॥

पञ्चवल्कलचूर्णेन क्लेदिनीमवचूर्णयेत्।

भस्मना केचिदिच्छन्ति केचिद्रोमयरेणुना॥३९॥

क्रिमिपातभयाच्चापि धूपयेच्छरलादिना।

वेदनादाहशान्त्यर्थं स्रुतानाञ्च विशुद्धये॥४०॥

सगुग्गुलं वराक्वाथं युञ्ज्याद्वा खरिदाष्टकम्।

कृष्णाभयारजो लिह्यान्मधुना कण्ठशुद्धये॥४१॥

अथाष्टाङ्गावलेहो वा कवडश्चार्द्रकादिभिः।

पञ्चतिक्तं प्रयुञ्जीत पानाभ्यञ्जनभोजनैः॥४२॥

कुर्य्याद्व्रणविधानञ्च तैलादीन् वज्रयेच्चिरम्।

विषघ्नैः सिद्धमत्रैश्च प्रसृज्यात् तु पुनः पुनः।

तथा शोणितसंसृष्टाः काश्चिच्छोणितमोक्षणैः॥४३॥

निशाद्वयोशीरशिरीषमुस्तकैः सलोद्रभद्रश्रियनागकेशरैः।

सखेदविस्फोटविसर्पकुष्ठदौर्गन्ध्यरोमान्तिहरः प्रदेहः॥४४॥

विम्बातिमुक्तकाऽशोकप्लक्षवेतसपल्लवैः।

निशि पर्युषितः क्वाथो मसूरीभयनाशनः॥४५॥

चैत्रासितभूतदिने रक्तपताकान्विता स्नुहीभवने।

धवलितकलसन्यस्ता पापरुजो दूरतो धत्ते॥४६॥

इति मसूरीचिकित्सा।

अथ क्षुद्ररोगाधिकारः।

तत्राजगल्लिकामामां जलौकाभिरुपाचरेत्।

शुक्तिसौराष्ट्रिकाक्षारकल्कैश्चालेपयेन्मुहुः॥१॥

कठिनां क्षारयौगैश्च द्रावयेदजगल्लिकाम्।

श्लेष्मविद्रधिकल्केन जयेदनुशयीं भिषक्॥२॥

विवृतामिन्द्रवृद्धाञ्च गर्दर्भीं जालगर्दभम्।

हरिवेल्लिकां गधनामां जयेत् पित्तविसर्पवत्॥३॥

मधुरौषधसिद्धेन सर्पिषा शमयेद् व्रणान्।

रक्तावसेकैर्बहुभिः स्वेदनैरपतर्पणैः॥४॥

जयेद्विदारिकां लेपैः शिग्रुदेवद्रुमोद्भवैः।

पनसिकां कच्छपिकामनेन विधिना भिषक्॥५॥

साधयेत् कठिनानन्यान् शोथान् दोषसमुद्भवान्।

अन्त्रालजीं कच्छपिकां तथा पाषाणगर्दभम्॥६॥

सुरदारुशिलाकुष्ठैः स्वेदयित्वा प्रलेपयेत्।

कफमारुतशोथघ्नो लेपः पाषाणगर्दभे॥७॥

शस्त्रेणोद्धृत्य वल्मीकं क्षाराग्निभ्यां प्रसाधयेत्।

मनःशिलालभल्लातसूक्ष्मैलागुरुचन्दनैः॥८॥

जातीपल्लवकल्कैश्च निम्बतैलं विपाचयेत्।

वल्मीकं नाशयेत्तद्धि बहुच्छिद्रं बहुस्रवम्॥९॥

पाददारीषु च शिरां व्यधयेत्तलशोधनीम्।

स्नेहस्वेदोपपन्नौ तु पादौ चालेपयेन्मुहुः॥१०॥

मधूच्छिष्टवसामज्जघृतक्षारैर्विमिश्रितैः।

सर्जाख्यसिन्धूद्भवयोश्चूर्णं मधुघृताप्लुतम्।

निर्मथ्य कटुतैलाक्तं हितं पादप्रमार्जनम्॥११॥

उपोदिकासर्षपनिम्बमोच-

कर्कारुकैर्पारुकभस्मतोये।

तैलं विपक्वं लवणांशयुक्तं तत्

पानदारीं विनिहन्ति लेपात्॥१२॥

उपोदिक्षारतैलम्।

अलसेऽम्लैश्चिरं सिक्तौ चरणौ परिलेपयेत्।

पटोलारिष्टकाशीशत्रिफलाभिर्मुहुर्मुहुः॥१३॥

करञ्जवीजं रजनी काशीशं मधुकं मधु।

रोचना हरितालञ्च लेपोऽयमलसे हितः॥१४॥

लाक्षाभयारसालेपः कार्य्यं वा रक्तमोक्षणम्।

जातीपत्रञ्च संमर्द्य दद्यादलसके भिषक्॥१५॥

वृहतीरससिद्धेन तैलेनाभ्यज्य बुद्धिमान्।

शिलारोचनकाशीशचूर्णैर्वा प्रतिसारयेत्॥१६॥

दहेत् कदरमुद्धृत्य तैलेन दहनेन वा।

विषघनैः सिम्बुना खिन्नमुत्क्वत्याभ्यज्य तं व्रणम्॥१७॥

तथा शोणितरुं चूर्णं बद्धा व्रणवदाचरेत्।

निशाद्वयोशीरशिरीषम्बु पात्रे कृष्णायसेऽभयाम्॥१८॥

सखेदविस्फोटविसर्पकुष्ठदलिम्पेच्चिप्पं पुनः पुनः।

विम्बातिमुक्तकाऽशोकप्लक्षवेतो नखप्रदः॥१९॥

निशि पर्युषितः क्वाथो मसूरीभके हितम्।

चैत्रासितभूतदिने रक्तपताकाविलमिष्यते॥२०॥

धवलितकलसन्यस्ता पापरुजो दूरतलेपतः।

इति मसूरीचिकित्सा।

अथ क्षुद्ररोगाधिकारः।

तत्राजगल्लिकामामां जलौकाभिरुपाचरेत्।

शक्तिसौराष्ट्रिकाक्षारकल्कैश्चालेपयेन्मुहुः॥१॥

कठिनां क्षारयोगैश्च द्रावयेदजगल्लिकाम्।

श्लेष्मविद्रधिकल्केन जयेदनुशयीं भिषक्॥२॥

विवृतामिन्द्रवृद्धाञ्च गर्दभीं जालगर्दभम्।

हरिवेल्लिकां गन्धनामां जयेत् पित्तविसर्पवत्॥३॥

कोमलं पद्मिनीपत्रं यः खादेच्छर्करान्वितम्।

एतन्निश्चित्य निर्दिष्टं न तस्य गुदनिर्गमः॥२६॥

वृक्षाम्लानलचाङ्गेरीविल्वपाठायवाग्रजम्।

तक्रेण शीलयेत् पायुभ्रं शार्त्तोऽनलदीपनम्॥२७॥

गुदञ्च गव्यवसया म्रक्षयेदविशङ्कितः।

दुष्प्रवेशो गुदभ्रंशो विशत्याशु न संशयः॥१८॥

मूषिकाणां वसाभिर्वा गुदे सम्यक् प्रलेपनम्।

स्विन्नमूषिकमांमेन चाथवा स्वेदयेद् गुदम्॥२९॥

चाङ्गेरीकोलदध्यम्लनागरक्षारसंयुतम्।

घृतमुत्क्वथितं पेयं गुदभ्रंशरुजापहम्।

शुण्ठीक्षारावक्त्र कल्कौ शिष्टं तु द्रवमिष्यते॥३०॥

चाङ्गेरीघृतम्।

क्षीरे महत् पञ्चमूलं मूषिकामन्त्रवर्जिताम्।

पक्त्वा तस्मिन् पचेत् तैलं वातघ्नौषधसाधितम्॥३१॥

गुदभ्रंशमिदं तैलं पानाभ्यङ्गात् प्रसाधयेत्॥३२॥

मूषिकाद्यं तैलम्।

स्वेदोपनाहं परिकर्तिकायां

कृत्वा समभ्यज्य घृतेन पश्चात्।

प्रवेशयेच्चर्म शनैः प्रशिष्टै-

र्मांसैः सुखोष्णैरुपनाहयेच्च॥३३॥

स्नेहस्वेदैस्तथैवैनां चिकित्सेदवपाटिकाम्।

निरुद्धप्रकशे नाडीं द्विमुखीं कनकादिजाम्॥३४॥

क्षिप्त्वा त्यक्त्वा चुल्लकादिस्नेहेन परिषेचयेत्।

तैलेन वा वचादारुगन्धैः सिद्धेन च त्र्याहात्॥३५॥

पुनः स्थूलतरा नाड़ी देया स्रोतोविवृद्धये।

शस्त्रेण सेवरीं त्यक्त्वा भित्त्वा व्रणवदाचरेत्॥३६॥

स्रिग्धञ्च भोजनं बद्धे गुदेऽप्येष क्रियाक्रामः।

चर्मकीलं जतमणिं मसकांस्तिलकालकान्॥३७॥

उदृत्य शस्त्रेण दहेत् क्षाराग्निभ्यामशेषतः।

रवुनालस्य चूर्णेन धर्षो मसकनाशनः॥३८॥

निर्मोकभस्मघर्षाहा मसः शान्तिं व्रजेत् सदा।

युवानपिड़कान्यच्छनीलिकाव्यङ्गशर्कराः॥३९॥

शिराव्यधैः प्रलेपैश्च जयेदभ्यञ्जनैस्तथा।

लोध्रधान्यवचालेपस्तारुण्यपिड़कापहः॥४०॥

तद्वद्गोरोचनायुक्तं मरिचं सुखलेपतः।

सिद्धार्थकवत्रालोध्रसैन्धवैश्च प्रलेपनम्।४१॥

वमनञ्च निहन्त्याशु पिड़कां यौवनोद्भवाम्।

व्यङ्गेषु चार्जुनत्वग्वा मञ्जिष्ठा वा समाक्षिका॥४२॥

लेपः सनवनीता वा श्वेताश्वखुरजा मसी।

रक्तचन्दनमञ्जिष्ठालोध्रकुष्ठप्रियङ्गवः॥४३॥

वटाङ्कुरमसूराश्च व्यङ्गघ्ना मुखकान्तिदाः।

व्यङ्गानां लेपनं शस्तं रुधिरेण शशस्य च॥४४॥

मसूरैः सर्पिषा पिष्टैर्लिप्तमास्यं पयोऽन्वितैः।

सप्ताहाच्च भवेत् सत्यं पुण्डरीकदलप्रभम्॥४५॥

मातुलुङ्गजटासर्पिःशिलागोशकृतो रसः।

मुखकान्तिकरो लेपः पिड़कातिलकालजित्॥४६॥

नवनीतगुड़क्षौद्रकोलमज्जप्रलेपनम्।

व्यङ्गजिद्वरुणत्वग् वा छागक्षीरप्रपेषिता॥४७॥

जातीफलकल्कलेपो नीलिव्यङ्गादिनाशनः।

सायञ्च कटुतैलेनाभ्यङ्गो वक्तप्रसादनः॥४८॥

कालीयकोत्पलामयदधिसरवदास्थिमध्यफलिनीभिः।

लिप्तं भवति च वदनं शशिप्रभं सप्तरात्रेण॥४९॥

तुषरहितमसृणयवचूर्णसयष्टीमधुकलोध्रलेपेन।

भवनि मुखं परिनिर्जितचामीकरचारुसौभाग्यम्॥५०॥

रक्षोघ्नशर्वरीद्वयं मञ्जिष्ठागैरिकाह्यवस्तपयः।

सिद्धेन लिप्तमाननमुद्यद्विधुविम्बवद्विभाति॥५१॥

परिणतदधिशरपुंखैः कुवलयदलकुष्ठचन्दनोशीरैः।

मुखकमलकान्तिकारी भ्रुकुटितिलकालकान् जयति॥५२॥

हरिद्राद्वययष्ट्याकालीयककुचन्दनैः।

प्रपौण्डरीकमञ्जिष्ठापद्मपद्मककुङ्कुमैः॥५३॥

कपित्थतिन्दुकाप्लक्षवटपत्रैः पयोऽन्वितैः।

लेपयेत्कल्कितैरेभिस्तैलं वाभ्यञ्जनं चरेत्॥५४॥

पिप्लवं नीलिकाव्यगास्तिलवान् मुखदूषिकान्।

नित्यसेवी जयेत् क्षिप्रं मुखं कुर्यान्मनोरमम्॥५५॥

द्विहरिद्राद्यं तैलम्।

मधुकस्य कषायेण तैलस्य कुड़वं पचेत्।

कल्कैः प्रियङ्गुमञ्जिष्ठाचन्दनोत्पलकेशरैः॥५६॥

कनकं नाम तत्तैलं मुखकान्तिकरं परम्।

अभीरुनीलिकाव्यङ्गशोधनं परमर्च्चितम्॥५७॥

कनकतैलम्।

मञ्जिष्ठा मधुकं लाक्षा मातुलुङ्गं सयष्टिकम्।

कर्षप्रमाणैरेतैस्तु तैलस्य कुड़वं तथा॥५८॥

आजं पयस्तदंद्विगुणं शनैर्मृद्वग्निना पचेत्।

नीलिकापिड़काव्यङ्गानभ्यङ्गादेव नाशयेत्॥५९॥

मुखं प्रसन्नोपचितं वलीपलितवर्जितम्।

सप्तरात्रप्रयोगेण भवेत् कनकसन्निभम्॥६०॥

मञ्जिष्ठाद्यं तैलम्।

कुङ्कुमं चन्दनं लाक्षा मञ्जिष्ठा मधुयष्टिका।

कालीयकमुशीरञ्च पद्मकं नीलमुत्पलम्॥६१॥

न्यग्रोधपादाः प्लक्षस्य शुङ्गाः पद्मस्य केशरम्।

द्विपञ्चमूलसहितैः कषायैः पलिकैः पृथक्॥६२॥

जलाढकं विपक्तव्यं पादशेषमथोद्धरेत्।

मञ्जिष्ठा मधुकं लाक्षा पत्तङ्गं मधुयष्टिका॥६३॥

कर्षप्रमाणैरैतैस्तु तैलस्य कुड़वं तथा।

अजाक्षीरं तद्द्विगुणं शनैर्मुद्वग्निना पचेत्॥६४॥

सम्यक् पक्वं परं ह्येतन्मुखवर्णप्रसादनम्।

नीलिकापिड़काव्यङ्गानभ्यङ्गादेव नाशयेत्॥६५॥

सप्तरात्रप्रयोगेण भवेत् काञ्चनसन्निभम्।

कुङ्कुमाद्यमिदं तैलमश्विभ्यां निर्मितं पुरा॥६६॥

कुङ्कुमाद्यं तैलम्।

कुङ्कुमं किंशकं लाक्षा मञ्जिष्ठा रक्तचन्दनम्।

कालीयकं पद्मकञ्च मातुलुङ्गस्य केशरम्॥६७॥

कुसुम्भं मधुयष्चिकं फलिनी मदयन्तिका।

निशे द्वे रोचना पद्ममुत्पलञ्च मनःशिला॥६८॥

काकोल्यादिसमायुक्तैरैतैरक्षसमैर्भिषक्।

 लाक्षारसपयोभ्याञ्च तैलप्रस्थं विपाचयेत्॥६९॥  

 कुङ्कुमाद्यमिदं तैलं चाभ्यङ्गात् काञ्चनोपमम्।

करोति वदनं सद्यः पुष्टिलावण्यकान्तिदम्।

सौभाग्यलक्ष्मीजननं वशीकरणमुत्तमम्॥७०॥

कुङ्कुमाद्यं तैलम्।

मधुकं चन्दनं कङ्गु सर्षपं पद्मकं तथा।

कालीयकं हरिद्रा च लोध्रमेभिश्च कल्कितैः॥७१॥

विपचेद्वि घृतं वैद्यस्तत्पक्वं वस्त्रगालितम्।

पादांशं कुङ्कुमं सिक्थं क्षिप्त्वा मन्दानले पचेत्॥७२॥

तत्सिद्धं शिशिरे नीरे प्रक्षिप्याकर्षयेत् ततः।

तदेतद्वर्णकं नाम घृतं वर्णप्रसादनम्॥७३॥

अनेनाभ्यासलिप्तं हि वलीभूतमपि क्रमात्।

निष्कलङ्केन्दुविम्बाभं स्याद्विलासवतीमुखम्॥७४॥

वर्णकं घृतम्।

अरुंषिकायां रुधिरेऽवसिक्ते

शिराव्यधेनाथ जलौकसा वा।

निम्बाम्बु सिक्तैः शिरसि प्रलेपो

देयोऽश्ववर्च्चोरससैन्धवाभ्याम्॥७५॥

पुराणमथ पिण्याकं पुरीषं कुक्कुटस्य वा।

मूत्रपिष्टं प्रलेपोऽयं शीघ्रं हन्यादरुंषिकाम्॥७६॥

अरुंषिघ्नं भृष्टकुष्ठचूर्णं तैलेन संयुतम्।

हरिद्राद्वयभूनिम्बत्रिफलारिष्टचन्दनैः।

एतत्तैलमरुंषीणां सिद्धमभ्यञ्जने हितम्॥७७॥

द्विहरिद्राद्यं तैलम्।

दारणे तु शिरां विध्येत् स्रिन्धां स्विन्नां लसादजाम्।

अवपीड़ाशिरोवस्तीनभ्यङ्गाश्चावचारयेत्॥७८॥

कौद्रवाणां तृणक्षारपानीयं परिधावने।

कार्यो दारणके मूर्ध्नि प्रलेपो मधुसंयुतः॥७९॥

पियालवीजमधुककुष्ठमिश्रैः ससैन्धवैः।

काञ्जिकस्या विसप्ताहं माषा दारणकापहा॥८०॥

सह नीलोत्पलकेशरयष्टीमधुकतिलैः सदृशमामलकम्।

चिरजातमपि शीर्षे दारणरोगं शमं नयति॥८१॥

त्रिफलाया रजोमांसीमार्कवोत्पलशारिवैः।

ससैन्धवैः पचेत्तैलमभ्यङ्गादुक्थिकां जयेत्॥८२॥

त्रिफलाद्यं तैलम्।

चित्रकं दन्तिमूलञ्च कोषातकीसमन्वितम्।

कल्कं पिष्ट्वा पचेत्तैलं केशदद्रुविनाशनम्॥८३॥

गुञ्जाफलैः श्रृतं तैलं भृङ्गराजरसेन तु।

कण्डूदारणहृत् कुष्ठकपालव्याधिनाशनम्॥८४॥

भृङ्गराजत्रिफलोत्पलशारि लौहपुरीषसमन्वितकारि।

तैलमिदं पचदारणहारि कुञ्चितकेशघनस्थिरकारि॥८५॥

भृङ्गराजतैलम्।

प्रपौण्डरीकमधुकपिप्पलीचन्दनोत्पलैः।

कार्षिकैस्तैलकुडवं तैर्द्विरामलकीरसः।

साध्यः सप्रतिमर्षः स्यात् सर्वशीर्षगदापहः॥८६॥

मालतीकरवीराग्निनक्तमालविपाचितम्।

तैलमभ्यञ्जने शस्तमिन्द्रलुप्तापहं परम्॥८७॥  

इदं हि त्वरितं हन्ति दारणं नियतं नृणाम्॥८८॥

मालत्याद्यं तैलम्।

धात्र्याम्लमज्जलेपात् स्यात् स्थिरोरुस्रिन्धकेशता।

इन्द्रलुप्ते शिरां विद्धा शीलाकाशीशतुत्थकैः॥८९॥

लेपयेत् परितः कल्कैस्तैलञ्जाभ्यञ्जने हितम्।

कुटन्नटशिखीजातीकरञ्जकरवीरजैः॥९०॥

अवगाढ़पदञ्चैव प्रच्छयित्वा पुनः पुनः।

गुञ्जाफलैश्चिरं लिम्पेत् केशभूमिं समन्ततः॥९१॥

हस्तिदन्तमसीं कृत्वा मुख्यञ्चैव रसाञ्जनम्।

लोमान्यनेन जायन्ते नृणां पाणितलेष्वपि॥९२॥

भल्लातकवृहतीफलगुञ्जामूलफलेभ्य एकेन।

मधुसहितेन विलिप्तं सुरपतिलुप्तं शमं याति॥९३॥

वृहतीफलरसपिष्टं गुञ्जाफलमूलं चैन्द्रलुप्तस्य।

कनकनिघृष्टस्य सतो दातव्यं प्रच्छितस्य सदा॥९४॥

घृष्टस्य कर्कशैः पत्रैरिन्द्रलुप्तस्य गुण्डनम्।

चूर्णितैर्मरिचैः कार्यमिन्द्रलुप्तनिवारणम्॥९५॥

छागक्षीररसाञ्जनपुटदग्धगजेन्द्रदन्तमसीलिप्ताः।

जायन्ते सप्तरात्रात् खल्व्यामपि कुञ्चिताश्चिकुराः॥९६॥

मधु केन्दीवरमूर्वातिलाज्यगोक्षीरभृङ्गलेपेन।

अचिराद्भवन्ति घनकेशा दृढ़मूकायतानृजवः॥९७॥

स्नुहापयः पयोऽर्कस्य मार्कवो लाङ्गलीविषम्।

मूत्रमाजं सगोमूत्रं रक्तिका सेन्द्रवारुणी॥९८॥

सिद्धार्थन्तीक्ष्णतैलञ्च गर्भं दत्त्वा विपाचितम्।

वह्निना मृदुना पक्वं तैलं खालित्यनाशनम्॥९९॥

कूर्मपृष्ठसमानापि रुज्याया रोमतस्करी।

दिग्धा सानेन जायेत ऋक्षशारीरलोमशा॥१००॥

स्नुहाद्यं तैलम्।

वटावरोहकेशिन्योश्चूर्णेनादित्यपाचितम्।

गुडूचीस्वरसे तैलं चाभ्यङ्गात् केशरोपणम्॥१०१॥

आदित्यपाकगुडूचीतैलम्।

चन्दनं मधुकं मूर्वा त्रिफला नीलमुत्पलम्।

कान्ता वटावरोहश्च गुडूची विसमेव च॥१०२॥

लौहचूर्णं तथा केशी शाविरे द्वे तथैव च।

मार्कवस्वरसेनैव तैलं मृद्वग्निना पचेत्॥१०३॥

शिरस्युत्पतिताः केशा जायन्ते घनकुञ्चिताः।

दृढ़मूलाश्च स्रिग्धाश्च तथा भ्रामरसन्निभाः।

नस्येनाकालपलितं निहन्यात् तैलमुत्तमम्॥१०४॥

चन्दनाद्यं तैलम्।

तैलं सयष्टीमधुकैः क्षीरे धात्रीफलैः शृतम्।

नस्ये दत्तं जनयति केशान् श्मश्रूणि चाप्यथ॥१०५॥

त्रिफलानीलिनीपत्रं लोहं भृङ्गरजःसमम्।

अवीमूत्रेण संयुक्तं कृष्णीकरणमुत्तमम्॥१०६॥

त्रिफलाचूर्णसंयुक्तं लोहचूर्णं विनिक्षिपेत्।

ईषत्पक्वे नारीकेले भृङ्गराजरसान्विते॥१०७॥

मासमेकन्तु निक्षिप्य सम्यग्गर्भात् समुद्धरेत्।

ततः शिरो मुण्डयित्वा लेपं दद्याभिषग्वरः॥१०८॥

संवेष्ट्य कदलीपत्रैर्मोचयेत् सप्तमे दिने।

क्षालयेत् त्रिफलाक्वाथैः क्षीरमांसरसाशिनः॥१०९॥  

कपालरञ्जनञ्चैतत् कृष्णीकरणमुत्तमम्।

उत्पलं पयसा सार्द्धं मासं भूमौ निधापयेत्॥११०॥

केशानां कृष्णकरणं स्नेहनञ्च विधीयते।

भृङ्गपुष्पं जवापुष्पं मेषीदुग्धप्रपेषितम्॥ १११।

तेनैवालोड़ितं लौहपात्रस्थं भूम्यधः कृतम्।

सप्ताहादुद्धृतं पश्चात् भृङ्गराजरसेन तु॥ ११२॥

आलोड्याभ्यज्य च शिरो वेष्टयित्वा वसेन्निशाम्।

प्रातस्तु क्षालनं कार्यमेवं स्यामूर्द्धरञ्जनम्।

एवं सिन्दूरबालाम्बशङ्खभृङ्गरसैः क्रिया॥११३॥

नवदग्धयशङ्खचूर्णं काञ्जिकसिक्तं हि सीसकं घृष्ट्वा।

लेपात् कचानर्कदलावबद्धान् शुभ्रान् करोति नीलतरान्॥११४॥

लोहमलामलकल्कैः सजवाकुसुमैर्नरः सदा स्रायी।

पलितानीह न पश्यति गङ्गास्रायीव नरकाणि॥११५॥

निम्बस्य वीजानि हि भावितानि भृङ्गस्य तोयेन तथाशनस्य।

तैलन्तु तेषां विनिहन्ति नस्याद् दुग्धान्नभोक्तुः पलितं समूलम्॥११६॥

निम्बस्य तैलं प्रकृतिस्थमेव नस्ते निषिक्तं विधिना यथावत्।

मासेन गोक्षीरभुजो नरस्य जराग्रभूतं पलितं निहन्ति॥११७॥

क्षीरात् समार्कवरसात् द्विप्रस्थे मधुकात् पले।

तैलस्य कुड़वं पक्वं तन्नस्यं पलितापहम्॥११८॥

आदित्यवल्लिमूलानि कृष्णशैरीयकस्य च।

सुरसस्य च पत्राणि फलं कृष्णाशनस्य च॥११९।

मार्कवं काकमाची च मधुकं देवदारु च।

पृथग्दशपलांशानि पिप्पल्यस्त्रिफलाञ्जनम्॥१२०॥

प्रपौण्डरीकं मञ्जिष्ठालोध्रं कृष्णागुरूतपलम्।

आम्रास्थिकर्दमः कृष्णो मृणाली रक्तचन्दनम्॥१२१॥

नीलिभल्लातकास्थीनि काशीशं मदयन्तिका।

सोमराज्यशनः शस्त्रं कृष्णौ पिण्डीतचित्रकौ॥१२२॥

पुष्पाण्यर्जुनकाश्मर्य्योश्चाम्रजम्बूफलानि च।

पृथक् पञ्चपलैर्भागैः सुपिष्टैराढकं पचेत्॥१२३॥

वैभीतकस्य तैलस्य धात्रीरसचतुर्गुणम्॥

कुर्यादादित्यपाकं वा यावच्छुष्को भवेद्रसः॥१२४॥

लोहपात्रे ततः पूतं संशुद्धमुपयोजयेत्।

पाने नस्तक्रियायाञ्च शिरोऽभ्यङ्गे तथैव च॥१२५॥

एतच्चाक्षुष्यमायुष्यं शिरसः सर्वरोगनुत्।

महानीलमिति ख्यातं पलितघ्नमनुत्तमम्॥१२६॥

महानीलतैलम्।

भृङ्गराजरसे पक्वं शिखिपित्तेन कल्कितम्।

घृतं नस्येन पलितं हन्यात्सप्ताहयोगतः॥१२७॥

भृङ्गराजघृतम्।

काञ्जिकपिष्टशेलुकमज्ज्ञि सच्छिद्रलौहगे।

यदर्कतापात् पतति तैलं तन्नस्यम्रक्षणात्॥१२८॥

केशा नीलालिसङ्काशाः सद्यः स्निग्धा भवन्ति च।

नयनश्रवणग्रीवादन्तरोगांश्च हन्त्यदः॥१२९॥

काशीशं रोचनातुल्यं हरितालं रसाञ्जनम्।

अम्लपिष्टैः प्रलेपोऽयं वृषकच्छहिपूतयोः॥१३०॥

पटोलपत्रत्रिफलारसाञ्जनविपाचितम्।

पीतं घृतं निहन्त्याशु कृच्छ्रामप्यहिपूतनाम्॥१३१॥

रजनीमार्कवमूलं पिष्टं शीतेन वारिणा तुल्यम्।

हन्ति विसर्पं लेपाद्वराहदशनाह्वयं घोरम्॥१३२॥

नागकेशरचूर्णं वा शतधौतेन सर्पिषा।

पिष्ट्वा लेपो विधातव्यो दाहे हर्षे च पादयोः॥१३३॥

इति क्षुद्ररोगचिकित्सा।

अथ मुखरोगाधिकारः।

ओष्ठप्रकोपे वातोत्थे शाल्वनेनोपनाहनम्।

मस्तिष्के चैव नस्ये च तैलं वातहरैः श्रृतम्।

स्वेदोऽभ्यङ्गः स्नेहपानं रसायनमिहेष्यते॥१॥

श्रीवेष्टकं सर्जरसं गुग्गुलुं सुरदारु च।

यष्टिमधुकचूर्णश्च विदध्यात् प्रतिसारणम्॥२॥

वेधं शिराणां वमनं विरेकं तिक्तस्य पानं रसभोजनञ्च।

शीतान् प्रलेपान् परिषेचनञ्च पित्तोपसृष्टेष्वधरेषु कुर्यात्॥३॥

पित्तरक्ताभिघातोत्थान् जलौकाभिरुपाचरेत्।

पित्तविद्रधिवञ्चापि क्रियां कुर्यादशेषतः॥४॥

शिरोविरेचनं धूमः स्वेदः कवडधारणम्।

हतरक्ते प्रयोक्तव्यमोष्ठकोपे कफात्मके॥५॥

त्रिकटुः सर्जिकाक्षारः क्षारश्च यावशूकजः।

क्षौद्रयुक्तं विधातव्यमेतच्च प्रतिसारणम्।

मेदोजे स्वेदिते भिन्ने शोधिते ज्वलनो हितः॥६॥

प्रियगुत्रिफलालोध्रं सक्षौद्रं प्रतिसारणम्।

हितञ्च त्रिफलाचूर्णं मधुयुक्तं प्रलेपनम्॥७॥

सर्जरसकनकगैरिकधन्याकघृततैलसिन्धुसंयुतम्।

सिद्धं सिक्थकमधुरे स्फुटितोच्चटिते व्रणं हरति॥८॥

इत्योष्ठगता चिकित्सा।

शीतादे हृतरक्ते तु तोये नागरसर्ष पान्।

निःक्वाथ्य त्रिफलाञ्चापि कुर्याद् गण्डूषधारणम्॥९॥

प्रियङ्गवश्च मुस्ता च त्रिफला च प्रलेपनम्॥१०॥

कुष्ठं दार्वीमब्दलोधं समङ्गा पाठा तिक्ता तेजनी पीतिका च।

चूर्णं शस्तं घर्षणं तद् द्विजानां रक्तस्रावं हन्ति कण्डूं रुजाञ्च॥११॥

चलदन्तस्थिरकरं कार्यं वकुलचर्वणम्।

आर्त्तगलदलक्वाथगण्डूषो दन्तचालनुत्॥१२॥

दन्तचाले हितं श्रेष्ठं तिलोग्राचर्वणं सदा।

दन्तपुप्पुटके कार्यं तरुणे रक्तमोक्षणम्॥१३॥

सपञ्चलवणः क्षारः सक्षौद्रः प्रतिसारणम्।

दन्तानां तोदहर्षे च वातघ्नाः कवड़ा हिताः॥१४॥

दन्तचाले तु गण्डूषो वकुलत्वक्क्वतो हितः।

माक्षिकं पिप्पलीसर्पिमिश्रितं धारयेन्मुखे॥१५॥

दन्तशूलहरं प्रोक्तं प्रधानमिदमौषधम्।

विस्राविते दन्तवेष्टे व्रणं तु प्रतिसारयेत्॥१६॥

लोध्रपत्तुङ्गमधुकलाक्षाचूर्णैर्मधूत्तरैः।

गण्डूषे क्षीरिणो योज्याः सक्षौद्रघृतशर्कराः॥१७॥

शैशिरे हृतरक्ते च लोध्नमुस्तरसाञ्जनैः।

सक्षौद्रैः शस्यते लेपो गण्डूषे क्षीरिणी हिताः॥१८॥

क्रियां परिदरे कुर्य्याच्छीतादोक्तां विचक्षणः।

संशोध्योभयतः कार्यं शिरश्चोपकुशे ततः॥१९॥

काकोडुम्बरिकागोजीपत्रैर्विस्रावयेद् भिषक्।

क्षौद्रयुक्तैश्च लवणैः सव्योषैः प्रतिसारयेत्॥२०॥

पिप्पल्यः सर्षपाः श्वेता नागरं नैचुलं फलम्।

सुखोदकेन संगृह्य कवडं तस्य योजयेत्॥२१॥

शस्त्रेण दन्तवैदर्भे दन्तमूलानि शोधयेत्।

ततः क्षारं प्रयुञ्जीत्र क्रियाः सर्वाश्च शीतलाः॥२२॥

उद्धृत्याधिकदन्तन्तु ततोऽग्निमवचारयेत्।

क्रिमिदन्तकवञ्चात्र विधिः कार्यो विजानता।

छित्त्वाधिमांसं सक्षौद्रैरेतैश्चूर्णैरुपाचरेम्॥२३॥

पाठावचातेजोवतीसर्जिकायावशूकजैः।

क्षौद्रद्वितीयाः पिप्पल्यः कवलश्चात्र कीर्तितः॥२४॥

पटोलनिम्बत्रिफलाकषायश्चात्र धावने।

शिरोविरेकश्च हितो धूमो वैरेचनश्चयः॥२५॥

नाडीव्रणहरं कर्मं दन्तनाड़ीषु कारयेत्।

यं दन्तमधिजायेत नाड़ी तद्धन्तमुद्धरेत्॥२६॥

छित्त्वाधिमांसं शस्त्रेण यदि नोपरिजो भवेत्।

शोधयित्त्वा दहेच्चापि क्षारेण ज्वलनेन वा॥२७॥

गतिर्हिनस्ति हन्वस्थि दशने समुपेक्षिते।  

तस्मात् समूलं दशनमुद्धरेद्भम्नमस्थि च॥२८॥

उद्धृते तूत्तरे दन्ते शोणितं संप्रसिच्यते।

रक्ताभियोगात् पूर्वोक्ता घोरा रोगा भवन्ति च॥२९॥

चलमप्युत्तरं दन्तमतो नापहरेद्भिषक्।

कषायं जातोमदनकटुकास्वादुकण्टकैः॥३०॥

लोध्रखदिरमञ्जिष्ठायष्ट्याह्वैश्चापि यत् कृतम्।

तैलं संशोधनं तद्धि हन्याद्दन्तगतां गतिम्॥३१॥

कषायं परतः कृत्वा पिष्ट्वा लोध्रादिकल्कितम्।

कण्टकोमदनो योज्यः स्वादुकण्टो विकङ्गतः॥३२॥

सुखोष्णाः स्नेहकवड़ाः सर्पिषस्त्रैवृतस्य वा।

निर्यूहाश्चानिलघ्नानां दन्तहर्षप्रमर्दनाः॥३३॥

स्नैहिकश्च हितो धूमो नस्यं स्नैहिकमेव च।

अहिंसन् दन्तमूलानि शर्करामुद्धरेद्भिषक्॥३४॥

लाक्षाचूर्णैर्मधुयुतैस्ततस्तां प्रतिसारयेत्।

दन्तहर्षक्रियाञ्चापि कुर्य्यान्निरवशेषतः॥३५॥

कपालिकाः कृच्छ्रसाध्यास्तत्राप्येषा क्रिया मता।

जयेद्विस्रावणैः स्विन्नमचलं क्रिमिदन्तकम्॥३६॥

तथावपीडैर्वातघ्नैः स्नेहगण्डूषधारणैः।

भद्रदार्वादिवर्षाभूलेपैः सिग्धैश्च भोजनैः।

हिङ्गु सोष्णन्तु मतिमान् क्रिमिदन्तेषु दापयेत्॥३७॥

वृहतीभूमिकदम्बकपञ्चाङ्गुलिकण्टकारिक्वाथैः।

गण्डूषस्तैलयुक्तः किमिदन्तकवेदनाशमनः॥३८॥

नीलीवायसजङ्घास्नुक्दुग्धीनान्तु मूलमेकैकम्।

सञ्चर्व्य दशनविधृतं दशनक्रिमिपातनं प्राहुः॥३९॥

चलमुद्धृत्य वा स्थानं दहेत् तु शुषिरस्य वा।

ततो विदारीयष्ट्याह्व शृङ्गाटककशेरुभिः।

तैलं दयगुणं क्षीरं सिद्धं नस्ये तु योजयेत्॥४०॥

विदार्यादि तैलम्।

हनुमोक्षे समुद्दिष्टा कार्या चार्दितवत् क्रिया।

फलान्यम्लानि शीताम्बु रुक्षान्नं दन्तधावनम्॥४१॥

तथातिकठिनान् भक्षान् दन्तरोगी विवर्जयेत्।

सप्तच्छदार्कदुन्धाभ्यां पूरणं क्रिमिदन्तनुत्॥४२॥

जीवनीयेन दुग्धेन क्रिमिरन्ध्रप्रपूरणम्।

अर्कक्षीरेणैवमेकयोगः सद्भिः प्रशस्यते॥४३॥

द्रोणपुष्पीद्रवः फेनमधुतैलसमायुतः।

क्रिमिदन्तविनाशाय कार्य्यं कर्णस्य पूरणम्॥४४॥

पटोलकटुकाव्योषपाठासैन्धवभार्गिकैः।

चूर्णैर्मधुयुतो लेपः कवड़ो मधुतैलकैः।

जिह्वारोगेषु कर्तव्यं विधानमिदमौषधम्॥४५॥

मुस्तामधुकनिर्गुण्डीखदिरोशीरदारुभिः।

समञ्जिष्ठाविड़ङ्गैश्च सिद्धं तैलं हरेत् क्रिमीन्॥४६॥

इति दन्तगता चिकित्सा।

ओष्ठप्रकोपेऽनिलजे यदुक्तं प्राक् चिकित्सितम्।

कण्टकेष्वनिलोत्थेषु तत् कार्यं भिषजा खलु॥४७॥

पित्तजेषु निघृष्टेषु निश्रुते दुष्टशोणिते।

प्रतिसारणगण्डूषान्नस्यञ्च मधुरं हितम्॥४८॥

कण्टकेषु कफोत्थेषु लिखितेष्वसृजः क्षये।

पिप्पल्यादिर्मधुयुतः कार्यन्तु प्रतिसारणम्॥४९॥

गृह्नीयात् कवलान् वापि गोरसर्षपसैन्धवैः।

पटोलनिम्बवार्ताकुक्षारयूषैश्च भोजयेत्॥५०॥

जिह्वाजाद्यं चिरजं माणकभस्मलवणघर्षणं हन्ति।

ईषतस्नुक्क्षीराक्तं जम्बीराद्यम्लचर्वणं वापि॥५१॥

कर्कटाङ्घ्रिक्षीरपक्वघृताभ्यङ्गेन नश्यति।

दन्तशब्दः कर्कटाङ्घ्रिलेपाद्वा दन्तयोजितात्॥५२॥

उपजिह्वान्तु संलिख्य क्षारेण प्रतिसारयेत्।

शिरोविरेकगण्डूषधूमैश्चैनामुपाचरेत्॥५३॥

व्योषक्षाराभयावङ्किचूर्णमेतत् प्रघर्षणम्।

उपजिह्वाप्रशान्त्यर्थमेतैस्तैलं विपाचयेत्॥५४॥

छिन्नां घर्षेद्गलशुण्ठीं व्योषोग्राक्षौद्रसिन्धुजैः।

कुष्ठोषणवचासिन्धुकणापाठाप्लवैरपि॥५५॥

सक्षौद्रैर्भिषजा कार्य्यं गलशूण्ठ्या विघर्षणम्।

उपनासाव्यधो हन्ति गलशुण्ठीमशेषतः॥५६॥

गलशुण्ठीहरं तद्वच्छुफालीमूलचर्वणम्।

वचामतिविषां पाठां राम्लां कटुकरोहिणीम्।

निःक्वाथ्य पिचुमर्दञ्च कवलं तत्र योजयेत्॥५७॥

इति जिह्वागता चिकित्सा।

क्षारसिद्धेषु मुद्गेषु यूषाश्चाप्यशने हिताः।

तुण्डीकेर्यध्रुषे कूर्मे संघाते तालुपुप्पुटे॥५८॥

एष एव विधिः कार्यो विशेषः शस्त्रकर्मणि।

तालुपाके तु कर्त्तव्यं विधानं पित्तनाशनम्॥५९॥

स्नेहस्वेदौ तालुशोषे विधिश्चानिलनाशनः।

साध्यानां रोहिणीनान्तु हितं शोणितमोक्षणम्॥६०॥

छर्दनं धूमपानञ्च गरण्डूषो नस्तकर्म च।

पातिकीन्तु हृते रक्ते लवणैः प्रतिसारयेत्॥६०॥

सुखोष्णांस्तैलकवड़ान् धारयेच्चाप्यभिक्ष्णशः।

पत्तङ्गशर्कराक्षौद्रैः पैत्तिकीं प्रतिसारयेत्॥ ६१॥

द्राक्षापरूषकक्वाथो हितश्च कबलग्रहे।

आगारधूमकटुकैः कफजां प्रतिसारयेत्॥६२॥

श्वेताविल्लङ्गदन्तीषु सिद्धं तैलं ससैन्धवम्।

नस्तकर्मणि दातव्यं कवलञ्च कफोच्छ्रये॥६४॥

पित्तवत् साधयेद्वैद्यो रोहिणीं रक्तसम्भवाम्।

विस्राव्य कण्ठशालूकं साधयेत् तुण्डिकेरिवत्॥६५॥

एककालं यवान्नञ्च भुञ्जीत स्रिग्धमल्पशः।

उपजिह्विकवच्चापि साधयेदधिजिह्विकाम्॥६६॥

उन्नाम्य जिह्वामाकृष्य वड़िशेनाधिजिह्विकाम्।

छेदयेन्मण्डलाग्रेण तीक्ष्णोष्णैर्घर्षणादिभिः॥६७॥

एकवृन्दन्तु विस्राव्य विधिं शोधनमाचरेत्।

शिलायुश्चापि यो व्याधिस्तञ्च शस्त्रेण साधयेत्॥६८॥

अमर्मस्थं सुपक्वञ्च भेदयेद्गलविद्रधिम्।

कण्ठरोगेष्वसृङ्मोक्षस्तीक्ष्णैर्नस्यादिकर्म च॥६९॥

क्वाथपानम्तु दार्वीत्वकिम्बतार्क्ष्य कलिङ्गजम्।

हरीतकीकषायो वा पेयो माक्षिकसंयुतः॥७०॥

कटकातिविषादारुपाठामुस्तकलिङ्गकाः।

गोमूत्रक्वथिताः पेयाः कण्ठरोगविनाशनाः॥७१॥

 गृहधूमो यवक्षारः पाठाव्योषरसाञ्जनम्।

तेजोह्वात्रिफलालोहं चित्रकश्चेति चूर्णितम्॥७२॥

सक्षौद्रं धारयेदेतत् गलरोगविनाशनम्।

कालकं नाम तच्चूर्णं दन्तजिह्वास्यरोगनुत्॥७३॥

कालकं चूर्णम्।

पिप्पलीपिप्पलीमूलचव्यचित्रकनागरैः।

सर्जिकाक्षारतुल्यांशैश्चूर्णोऽयं गलरोगनुत्॥७४॥

मनःशिलायवक्षारो हरितालं ससैन्धवम्।

दार्वीत्वक् चेति तच्चूर्णं माक्षिकेण समायुतम्॥७५॥

मूर्छितं घृतमण्डेन कण्ठरोगेषु धारयेत्।

मुखरोगेषु च श्रेष्ठं पीतकन्नाम कीर्तितम्॥७६॥

पीतकं चूर्णम्।

यवाग्रजं तेजवतीं सपाठां रसाञ्जनं दारु निशां सकृष्णाम्।

क्षौद्रेण कुर्याद् गुडिकां मुखेन तां धारयेत् सर्वगलामयेषु॥७७॥

दशमूलं पिबेदुष्णां यूषं मूलकुलत्थयोः।

क्षीरेक्षुरसगोमूत्रदधिमस्त्वम्लकाञ्जिकैः॥७८॥

विदध्यात् कवलान् वीक्ष्य दोषं तैलघृतैरपि।

पञ्चकोलकतालीशपत्रैलामरिचस्वचः॥७९॥

पलाशमुष्ककक्षारयवक्षाराश्च चूर्णिताः।

गुडे पुराणे क्वथिते द्विगुणे गुड़िकाः कृताः॥८०॥

कर्कन्धुमात्राः सप्ताहं स्थिता मुष्ककभस्मनि।

कण्ठरोगेषु सर्वेषु धार्याः स्युरमृतोपमाः॥८१॥

क्षारगुड़िका।

इति कण्ठगता चिकित्सा।

मृत्रस्विन्नां शिवां तुल्यां मधुरीकुष्ठतालकैः।

अभ्यस्य मुखरोगांस्तु जयेद्विरसतामपि॥८२॥

वातात्सर्वसरञ्चूर्णैर्लवणैः प्रतिसारयेत्।

तैलं वातहरैः सिद्धं हितं कवडनस्ययोः॥८३॥

पित्तात्मके सर्वरसे शुद्धकायस्य देहिनः।

सर्वपित्तहरः कार्यो विधिर्मधुरशीतलः॥८४॥

प्रतिसारणगण्डूषान् धूमं संशोधनानि च।

कफात्मके सर्वसरे क्रमं कुर्यात् कफापहम्॥८५॥

मुखपाके सिरावेधः शिरःकायविरेचनम्।

कार्यञ्च बहुधा नित्यं जातीपत्रस्य चर्वणम्॥८६॥

जातीपत्रामृताद्राक्षायासदार्वीफलत्रिकैः।

क्वाथः क्षौद्रयुतः शीतो गण्डूषो मुखपाकनुत्॥८७॥

कृष्णजीरककुष्ठेन्द्रयवानां चूर्णतख्यहात्।

मुखपाके व्रणत्केददौर्गन्ध्यमुपशाम्यति॥८८॥

रसाञ्जनं लोध्रमथाभयञ्च मनःशिलानागरगैरिकञ्च।

पाठा हरिद्रा गजपिप्पली च स्याद्धारणं क्षौद्रयुतं मुखस्य॥८९॥

पटोलनिम्बजम्बाम्रमालतीनवपल्लवाः।

पञ्चपल्लवजः श्रेष्ठः कषायो मुखधावने॥९०॥

पञ्चवल्ककषायो वा त्रिफलाक्वाथ एव वा।

मुखपाकेषु सक्षौद्रः प्रयुज्यो मुखधावने॥९१॥

स्वरसः क्वथितो दार्व्या घनीभूतो रसक्रिया।

सक्षौद्रामुखरोगासृक्दोषनाडीव्रणापहा॥९२॥

सप्तच्छदोशीरपटोलमुस्तहरीतकीतिक्तकरोहिणीभिः।

यष्ट्याह्वराजद्रुमचन्दनैश्च क्वाथं पिबेत् पाकहरं मुखस्य॥९३॥

पटोलशुण्ठीत्रिफलाविशालात्रायन्तितिक्ताद्विनिशामृतानाम्।

पीतः कषायो मधुना निहन्ति मुखे स्थितश्चास्यगदानशेषान्॥९४॥

क्वथितास्त्रिफलापाठामृद्वीकाजातिपल्लवाः।

निषेव्या भक्षणीया वा त्रिफला मुखपाकहा॥९५॥

तिला नीलोत्पलं सर्पिः शर्करा क्षीरमेव च।

सक्षौद्रो दग्धवक्त्रस्य गण्डूषो दाहपाकनुत्।

तैलेन काञ्जिकेनाथ गण्डूषश्चूर्णदाहहा॥॥९६॥

धनकुष्ठैलाधान्यकयष्टीमध्वेलवालुकाकवडः।

वदनेऽतिपूतिगन्धं हरति सुरालशुनगन्धञ्च॥९७॥

तुलां धृतां नीलसहचरस्य द्रोणेऽम्भसः संश्रपयेद्यथावत्।

पूत्वा चतुर्भागरसे तु तैलं पचेच्छनैरर्द्धपलप्रयुक्तैः॥९८॥

कल्कैरनन्ताखदिरारिमेदजम्बाम्रयष्टीमधुकोत्पलानाम्।

तत्तैलमाश्वेव घृतं मुखेन स्थैर्य द्विजानां विदधाति सद्यः॥९९॥

महासहचरतैलम्।

हरिमेदत्वक्पलशतमभिनवमापोथ्यं खण्डशः कृत्वा।

तोयाढकैश्चतुर्भिर्निःक्वाथ्य चतुर्थशेषेण॥१००॥

तेन क्वाथेन मतिमान् तैलस्यार्द्धाढ़कं विपचेच्छनैः।

कल्कैरक्षसमांशैर्मञ्जिष्ठालोध्रमधुकानाम्॥१०१॥

इरिमेदखदिरकट्फललाक्षान्यग्रोधमुस्तसूक्ष्मैलानाम्।

कर्परागुरुपद्मकलवङ्गकक्कोलजातीफलामाम्॥१०२॥

पत्तङ्गगैरिकवराङ्गकुसुमधातकीनाञ्च।

सिद्धं भिषग्विदध्यादिदं मुखोथ्येषु रोगेषु॥१०३॥

परिशीर्णदन्तविद्रधिशिरशीतादन्तहर्षेषु।

क्रिमिदन्तदारणचलितप्रदुष्टमांसावशीर्णेषु।

मुखदौर्गन्ध्ये कार्यं प्रागुक्तेष्वामयेषु तैलमिदम्॥॥१०४॥

इरिमेदाद्यं तैलम्।

तैलं लाक्षारसं क्षीरं पृथक् प्रस्थं समं पचेत्।

चतुर्गुणेऽरिमक्वाथे द्रवैश्च पलसम्मितैः॥१०५॥

लोध्रकट्फलमञ्जिष्ठापद्मकेशरपद्मकैः।

चन्दनोत्पलयष्ट्याह्वैः तैलं गण्डूषधारणम्॥१०६॥

दालनं दन्तचालञ्च हनुमोक्षं कपालिकाम्।

शीतादं पूतिवक्तञ्च अरुचिं विरसास्यताम्।

हन्यादास्यगदानेतान् कुर्य्याद्दन्तानपि स्थिरान्॥१०७॥

लाक्षाद्यं तैलम्।

वकुलस्य फलं लोध्रं वज्जवल्लीकुरुण्टकम्।

चतुरङ्गुलवव्वोलवाजिकर्णेरिमाशनम्॥१०८॥

एषां कषायकल्काभ्यां तैलं पक्वं मुखे धृतम्।

स्थैर्यं करोति चलतां दन्तानां धावनेन च॥१०९॥

वकुलाद्यं तैलम्।

एलालतालवनिकाफलशीतकोषकोलद्विकानि खदिरस्य क्वते कषाये।

तुल्यांशकानि दशभागमिते निधाय प्रोद्भिन्नतकपुटे पुटवद्विपाच्य॥१०१॥

प्रागंशतुल्यशशिनाभितदेकसंघं पिष्ट्वा नवेन सहकाररसेन हस्तो।

लिप्ता यथाभिलषितां गुड़िकां विदध्यात् स्त्रीपुंसयोर्वदनसौरभबन्धुभूताम्। १११॥

सहकारगुड़िका।

खदिरस्य तुलां सम्यग्जलद्रोणे विपाचयेत्।

शेषेऽष्टभागे तत्रैव प्रतिवापं प्रदापयेत्॥११२॥

जातीकर्पूरपूगानि कक्कोलकफलानि च।

इत्येषा गुड़िका कार्या मुखसौभाग्यवर्द्धिनी।

दन्तौष्ठमुखरोगेषु जिह्वाताल्वामयेषु च॥११३॥

स्वल्पखदिरवटिका।

गायत्रीसारतुलयेरिमवल्कलानां

सार्द्धं तुलायुगल मम्बु घटैश्चतुर्भिः

निःक्वाथ्य पादमवशिष्टं सुवस्त्रपूतं

भूयः पचेदथ शनैर्मृदुपावकेन॥११४॥

तस्मिन् घनत्वमुपगच्छति चूर्णमेषां

श्लक्ष्णं क्षिपेञ्च कवडग्रहभागिकानाम्।

एलामृणालसितचन्दनचन्दनाम्बु-

श्यामातमालविकषाघनलोहयष्टी॥११५॥

लज्जाफलत्रयरसाञ्जनधातकीभ-

श्रीपुष्पगैरिककटङ्कटकट्फलानाम्।

पद्माह्वलोध्रवटरोहयवासकानां

मांसीनिशासुरभिवल्कलसंयुतानाम्॥११६॥

कक्कोलजातीफलकोषलवङ्गकानि।

चुर्णीकृतानि विदधीत पलांशकानि।

शीतेऽवतार्य घनसारचतुःपलञ्च

क्षिप्त्वा कलायसदृशीर्वटिकाः प्रकुर्यात्॥११७॥

शुष्का मुखे विनिहिता विनिवारयन्ति

रोगान् गलैष्ठरसनाद्विजतालुजातान्।

कुर्य्युर्मुखे सुरमितां पटुतां रुचिञ्च

स्थैर्यं परं दशनगं रसनालघुत्वम्॥११८॥

वृहत्खदिरवटिका।

इति मुखरोगचिकित्सा।

अथ कर्णरोगाधिकारः।

कपित्थमातुलुङ्गाम्लशृङ्गवेररसैः शुभैः।

सुखोष्णैः पूरयेत् कर्णं कर्णशूलोपशान्तये॥१॥

श्रृङ्गवेरञ्च मधु च सैन्धवं तैलमेव च।

कटुष्णां कर्णयोर्देयमेतद्वा वेदनापहम्॥२॥

लशुनार्द्रकशिग्रूणां सुरङ्ग्या मूलकस्य च।

कदल्याः स्वरसः श्रेष्ठः कदुष्णाआ कर्णपूरणे।

समुद्रफेनचूर्णेन युक्त्या वाप्यवचूर्णयेत्॥३॥

आर्द्रकसूर्य्यावर्तकशोभाञ्जनमूलमूलकस्वरसाः।

मधुतैलसैन्धवयुताः पृथगुष्णाः कर्णशूलहराः॥४॥

शोभाञ्जनकनिर्य्यासस्तिलतैलेन संयुतः।

व्यक्तोष्णाः पूरणः कर्षे कर्णशूलोपशान्तये॥५॥

अष्टानामपि मूत्राणां मूत्रेणान्यतमेन च।

कोष्णेन पूरयेत् कर्णौ कर्णशूलोपशान्तये॥६॥

अश्वत्थपत्रखल्वं वा विधाय बहुपत्रकम्।

तैलाक्तमङ्गारपूर्णं विदध्यात्थ्रवणोपरि॥७॥

यत्तैलं च्यवते तस्मात् खल्वादङ्गारतापितात्।

तत् प्राप्तं श्रवणस्रोतः सद्यो गृह्णाति वेदनाम्॥८॥

अर्कपत्रपटे दग्धस्नुहीपत्रभवो रसः।

कदुष्णं पूरणादेव कर्णशूलनिवारण॥९॥

महतः पञ्चमूलस्य काण्डान्यष्टाङ्गुलानि च।

क्षौमेणावेष्ट्य संसिच्य तैलेनादीपयेत् ततः॥१०॥

यत्तैलं च्यवते तेभ्यः सुखोष्णां तत् प्रयोजयेत् ।

ज्ञेयं तद्दीपिकातैलं सद्यो गृह्णाति वेदनाम्॥११॥

एवं कुर्य्याद्भद्रकाष्ठे कुष्ठे काष्ठे च सारले।

मतिमान् दीपिकातैलं कर्णशूलनिवारणम्॥१२॥

अर्कस्य पत्रं परिणामपीतमाज्येन लिप्तं शिखिनावतप्तम्।

आपीड्य तोयं श्रवणे निषिक्तं निहन्ति शूलं बहुवेदनञ्च॥१३॥

तीव्रशूलातुरे कर्णे सशब्दे क्लेशवाहिनि।

वस्तमूत्रं क्षिपेत् कोष्णं सैन्धवेनावचूर्णितम्॥ १४॥

वंशावलेखसंयुक्ते मूत्रे वाजाविके भिषक्।

तैलं पचेते तेन कर्णं पूरयेत् कर्णशूलिनः॥१५॥

हिङ्गतुम्बुरुशुण्ठीभिः साध्यं तैलन्तु सार्षपम्।

कर्णशूले प्रधानन्तु पूरणं हितमुच्यते॥१६॥

बालमूलकशुण्ठीनां क्षारो हिङ्गु सनागरम्।

शतपुष्पावचाकुष्ठं दारुशिग्रुरसाञ्जनम्॥ १७॥

सौवर्च्चलं यवक्षारः सर्जिकोद्भिदसैन्धवम्।

भूर्जग्रन्थिविडं मुस्तं मधुशक्तं चतुर्गुणम्॥ १८॥

मातुलुकरसश्चैव कदल्या रस एव च।

तैलमेभिर्विपक्तव्यं कर्णशूलहरं परम्॥ १९॥

वाधिर्य्यं कर्णनादश्च पूयास्रावश्च दारुणः।

पूरणादस्य तैलस्य क्रिमयः कर्णसंश्रिताः॥२०॥

क्षिप्रं विनाशं मच्छन्ति कृष्णात्रेयस्य शासनात्।

क्षारतैलमिदं श्रेष्ठं मुखदन्तामयापहम्॥ २१॥

मधुप्रधानं शुक्तन्तु मधुशक्तं तथापरम्।

जस्बीरस्य फलरसं पिप्पलीमूलसंयुतम्॥ २२॥

मधुभाण्डे विनिक्षिप्य धान्यराशौ निधापयेत्।

मासेन तज्जातरसं मधुशुक्तमुदाहृतम्॥ २३॥

क्षारतैलम्।

कर्णनादे कर्णक्ष्वडे कटुतैलेन पूरणम्।

नादवाधिर्य्ययोः कुर्यात् कर्णशूलोक्तमौषधम्॥२४॥

अपामार्गक्षारजले तत्क्वतकल्केन साधितं तिलजम्।

अपहरति कर्णनादं वाधिर्यञ्चापि पूरणतः॥ २५॥

अपामार्गक्षारतैलम्।

सर्जिकामूलकं शुष्कं हिङ्गुकृष्णामहौषधम्।

शतपुष्पा च तैस्तैलं पक्वं शुक्तचतुर्गुणम्।

प्रणादशूलवाधिर्य्यं स्रावञ्चाशु व्यपोहति॥२६॥

सर्जिकाद्यं तैलम्।

दशमूलीकषायेण तैलप्रस्थं विपाचयेत्।

एतत्कल्कं प्रदायैव वाधिर्ये परमौषधम्॥२७॥

दशमूलीतैलम्।

फलं विल्वस्य मूत्रेण पिष्ट्वा तैलं विपाचयेत्।

साजक्षीरं हृद्धि हरेद्वाधिर्य्यं कर्णपूरणे॥२८॥

विल्वतैलम्।

एष एव विधिः कार्यः प्रणादे नस्यपूर्वकः।

गुड़नागरतोयेन नस्यं स्यादुभयोरपि॥२९॥

चूर्णं पञ्चकषायाणां कपित्थरससंयुतम्।

कर्णस्रावे प्रशंसन्ति पूरणं मधुना सह॥३०॥

मालतीदलरसमधुना पूरितमथवा गवां मूक्त्रैः।

दूरेण परित्यज्यते च श्रवणयुगं पूतिरोगेण॥३१॥

हरितालं सगोमूत्रं पूरणं पूतिकर्णजित्।

सर्जत्वक्चूर्णसंयुक्तः कार्पासीफलजो रसः।

मधुना संयुतः साधु कर्णस्रावे प्रशस्यते॥३२॥

जम्बाम्रपत्रं तरुणं समांशं

कपित्थकार्पासफलञ्च सार्द्रम्।

क्षुण्वारसं तं मधुना विमिश्रं

स्रावापहं संप्रवदन्ति तज्ज्ञाः॥३३॥

एतैः श्रृतं निम्बकरञ्जतैलं

ससार्षपं स्रावहरं प्रदिष्टम्॥३४॥

जम्बाद्यं तैलम्।

पुटपाकविधिस्विन्नहस्तिविड्जातगोण्डकः।

रसः सतैलसिन्धूत्थः कर्णस्रावहरः परः॥३५॥

जम्बूकस्य तु मांसेन कटुतैलं विपापयेत्।

तस्य पूरणमात्रेण कर्णनाड़ी प्रशाम्यति॥३६॥

निशागन्धपले पक्वं कटुतैलं पलाष्टकम्।

धूस्तरपत्रजरसे कर्णनाड़ो जिदुत्तमम्॥३७॥

नाडीशोधनतैलम्।

अथ कर्णप्रतीनाडे स्नेरस्वेदो प्रयोजयेत्।

ततो विरिक्तशिरसः क्रियां प्राप्तां समाचरेत्॥३८॥

कर्णपाकस्य भैषज्यं कुर्यात् क्षतविसर्पवत्।

नाडीस्वेदोऽथ वमनं धूममूर्द्धविरेचनम्॥३९॥

विधिश्च कफहा सर्वः कर्णकण्डूं व्यपोहति।

केदयित्वा तु तैलेन स्वेदेन प्रविलाय्य च॥४०॥

शोधयेत् कर्णगूथन्तु भिषक् सम्यक् शलाकया।

निर्गुण्डीस्वरसस्तैलं सिन्धुधूमरजो गुड़ः॥४१॥

पूरणात् पूतिकर्णस्य शमनो मधुसंयुतः।

जातिपत्ररसे तैलं विपक्वं पूतिकर्णजित्॥४२॥

वरुणार्ककपित्थाम्रजम्बूपल्लवसाधितम्।

पूतिकर्णापहं तैलं जातीपत्ररसेन वा॥४३॥

सूर्य्यावर्त्तकस्वरसं सिन्धूवाररसन्तथा।

लाङ्गलीमूलजरसं त्र्यूषणेनावूर्णितम्॥४४॥

पूरयेत् क्रिमिकर्णन्तु जन्तूनां नाशनं परम्।

क्रिमिकर्णकनाशार्थं क्रिमिघ्नं योजयेद्विधिम्॥४५॥

वार्ताकुधूमश्च हितः सर्षपस्नेह एव च।

हलिसूर्यावर्तव्योषस्वरसेनातिपूरिते॥ ४६॥

कर्णे पतन्ति सहसा सर्वास्तु क्रिमिजातयः।

नीलवुन्नारसस्तैलसिन्धुकाञ्जिकसंयुतः॥४७॥

कदुष्णः पूरणात् कर्षे निःशेषः क्रिमिपातनः।

धूपनः कर्णदौर्गध्ये गुग्गुलुः श्रेष्ठ उच्यते॥४८॥

राजवृक्षादितोयेन सुरसादिजलेन वा।

कर्णप्रक्षालनं कार्यं चूर्णैरैतैः प्रपूरणम्॥४९॥

घृष्टं रसाञ्जनं नार्याः क्षीरेण क्षौद्रसंयुतम्।

प्रशस्यते चिरोत्थेऽपि सास्रावे पूतिकर्णके॥५०॥

कुष्ठहिङ्गुवचादारुशताह्लाविखसैन्धवैः।

पूतिकर्णापहं तैलम् वस्तमूत्रेण साधितम्॥५१॥

कुष्ठाद्यं तैलम्।

विद्धौ चापि कुर्वीत विद्रध्युक्तं हि भेषजम्।

शतावरीवाजिगन्धापयस्यैरण्डवीत्जकैः॥५२॥

तैलं विपक्वं सक्षीरं पालोनां पुष्टिकुत् परम्।

गुञ्जाचूर्णयुते जाते माहिषे क्षीर उद्गतम्॥५३॥

नवनीतं तदभ्यङ्गात् कर्णपालिविवर्द्धनम्।

विषगर्भं तिक्ततुम्बीतैलमष्टगुणी खरात्॥५४॥

मूत्रे पक्वं तदभ्यङ्गात् कर्णपालिविवर्द्धनम्।

कल्केन जीवनीयेन तैलं पयसि साधितम्॥५५॥

आनूपमांसक्वाथेन पालीपोषणवर्द्धनम्।

माहिषनवनीतयुक्तं सप्ताहं धान्यराशिपरिवासितम्॥५६॥

नवमुषलिकन्दचूर्णमृद्धिकरं कर्णपालीनाम्।

कर्णस्य दुर्व्यधे भूते संरम्भो वेदना भवेत्॥५७॥

तत्र दुर्व्यधरोहार्थं लेपो मध्वाज्यसंयुतैः।

मधुकयवमञ्जिष्ठारुवुमूलैः समन्ततः॥५८॥

अनेकधातुच्छिन्नस्य सन्धिः कर्णस्य वै भिषक्।

यो यथाभिनिविष्टः स्यात्तन्तथा विनियोजयेत्॥५९॥

धान्याम्लोष्णोदकाभ्यान्तु सेको वातेन दूषिते।

रक्तपित्तेन पयसा श्लेष्मणा तूष्णवारिणा॥६०॥

ततः सीव्यस्थिरं कुर्य्यात् सन्धिं बन्धेन वा पुनः।

मध्याज्येन ततोऽभ्यज्य पिचुना सन्धिवेष्टकम्।

कपालचूर्णेन ततश्चूर्णयेत् पथ्ययाथवा॥६१॥

इति कर्णरोगचिकित्सा।

अथ नासारोगाधिकारः।

पञ्चमूलीशृतं क्षीरं स्याच्चित्रकहरीतकी।

सर्पिर्गुडः षडङ्गश्च यूषः पीनसशान्तये॥१॥

व्योषचित्रकतालीशतिन्तिडीचाम्लवेतसम्।

सचव्याजाजीतुल्यांशमेलात्वक्पत्रपादिकम्॥ २॥

व्योषादिकं चूर्णमिदं पुराणगुड़संयुतम्।

पीनसश्वासकासघ्नं रुचिस्वरकरं परम्॥ ३॥

व्योषादिचूर्णम्।

पाठाद्विरजनीमूर्वापिप्पलीजातीपल्लवैः।

दन्त्या च तैलं संसिद्धं नस्यं सम्यगपीनसे॥४॥

व्याघ्रीदन्तीवचाशिग्रुसुरसव्योषसैन्धवैः।

पाचितं नावनं तैलं पूतिनासागदं जयेत्॥५॥

त्रिकटुविङ्ङ्गसैन्धववृहतीफलशिग्रुसुरसदन्तीभिः।

तैलं गोजलसिद्धं नस्यं स्यात् पूतिनस्यस्य॥६॥

कलिङ्गहिगुमरिचलाक्षासुरसकट्फलैः।

कुष्ठोग्राशिग्रुजन्तूघ्नैरवपीड़ः प्रशस्यते॥७॥

तैरेव मूत्रसंयुक्तैः कटुतैलं विपाचयेत्।

अपीनसे पूतिनस्ये शमनं कीर्तितं परम्॥ ८॥

नासापाके पित्तहरं विधानं कार्य्यं सर्वं वाह्यमभ्यन्तरञ्च।

हरेद्रक्तं क्षीरिवृक्षत्वचश्च योज्याः सेके सघृताश्च प्रदेहाः॥९॥

पूयास्ररक्तपित्तघ्नाः कषाया नावनानि च।

शुण्ठीकुष्ठकणाविल्वद्राक्षाकल्ककषायवत्।

साधितं तैलमाज्यं वा नस्यं क्षवथुरुक्प्रणुत्॥१०॥

दीप्ते रोगे पैत्तिके संविधानं

सर्वं कुर्यान्मधुरं शीतलश्च।

नासानाहे स्नेहपानं प्रधानं

स्निग्धा धूमा मूर्ध्नि वस्तिश्च नित्यम्॥ ११॥

वातिके नु प्रतिश्याये पिबेत् सपिर्यथाक्रमम्।

पञ्चभिर्लवणैः सिद्धं प्रशमेन गणेन च॥१२॥

नस्यादिषु विधिं कृत्स्रमवेक्षेतार्दितेरितम्।

पित्तरक्तोत्थयोः पेयं सर्पिर्मधुरकैः श्रृतम्॥१३॥

परिषेकान् प्रदेहांश्च कुर्यादपि च शीतलान्॥१४॥

कफजे सर्पिषा स्निग्धं तिलमाषविपक्वया।

यवाग्वा वामयित्वा वा कफघ्नं क्रममाचरेत्॥१५॥

दार्वीङ्गदीनिकुम्भैश्च किणिह्या सुरसेन च॥१६॥

वर्तयोऽत्र क्वता योज्या धूमपाने यथाविधि।

अथवा सघृतान् भक्तून् कृत्वा मल्लिकसम्पुटे।

नवप्रतिश्यायवतां धूमं वैद्यः प्रयोजयेत्॥१७॥

यः पिबति शयनकाले शयनारूढ़ः सुशीतलं भुवि।

सलिलं पीनसयुक्तः स तु मुच्यते तेन रोगेण॥१८॥

पुटपक्वं जयापत्रं सिन्धुतैलसमन्वितम्।

प्रतिश्यायेषु सर्वेषु शीलितं परमौषधम्॥१९॥

सोषणं गुडसंयुक्तं स्निग्धदध्यम्लभोजनम्।

नवप्रतिश्यायहरं विशेषात् कफपाचनम्॥२०॥

प्रतिश्याये नवे शस्तो यूषश्चिञ्चादलोद्भवः।

ततः पक्वं कफं ज्ञात्वा हरच्छीर्षविरेचनैः॥२१॥

शिरसोऽभ्यञ्जनस्वेदनस्यकट्वम्लभोजनैः।

वमनैर्घृतपानैश्च तान् यथास्वमुपाचरेत्॥२२॥

भक्षयति भुक्तमात्रे सलवणमुत्स्विबमाषमत्युष्णम्।

स जयति सर्वसमुत्थं चिरजातञ्च प्रतिश्यायम्॥२३॥

पिप्पल्यः शिग्रुवीजानि विड़ङ्गं मरिचानि च।

अवपीड़ः प्रशस्तोऽयं प्रतिश्यायनिवारणः॥२४॥

समूत्रपिष्टाश्चोद्दिष्टाः क्रियाः क्रिमिषु योजयेत्॥

नावनार्थं क्रिमिघ्नानि भेषजानि च बुद्धिमान्।

शेषाणान्तु विकाराणां यथास्वं स्याञ्चिकित्सितम्॥२५॥

रक्तकरवीरपुष्पं जात्यशनमल्लिकायाश्च।

एतैः समन्तु तैलं नासार्शोनाशनं श्रेष्ठम्॥२६॥

करवीराद्यं तैलम्।

गृहधूमकणादारुक्षारनक्ताह्वसैन्धवैः।

सिद्धं शिखरिवीजैश्च तैलं नासार्शसां हितम्॥२७॥

शिखरीतैलम्।

चित्रकचविकादीप्यकनिदिग्धिकाकरञ्जवीजलवणार्कैः।

गोमूत्रयुक्तं सिद्धं तैलं नासार्शसां विहितम्॥२८॥

चित्रकतैलम्।

चित्रकस्यामलक्वाश्च गुडूच्या दशमूलजम्।

शतं शतं रसं दत्त्वा पथ्याचूर्णाढ़कं गुडात्॥२९॥

शतं पचेत् घनीभूते पलं द्वादशकं क्षिपेत्।

व्योषत्रिजातयोः क्षारात् पलार्द्धमपरेऽहनि॥३०॥

प्रस्थार्द्धं मधुनो दत्त्वा यथाग्न्यद्यादतन्त्रितः।

वृद्धयेऽग्नैः क्षयं कासं पीनसं दुस्तरं क्रिमीन्।

गुल्मोदावर्त्तदुर्नामश्वासान् हन्ति रसायनम्॥३१॥

चित्रकहरीतकी।

इति नासारोगचिकित्सा।

अथ नेत्ररोगाधिकारः।

लङ्घनालेपनस्वेदशिराव्यधविरेचनैः।

उपाचरेदभिष्यन्दानञ्जनाश्च्योतनादिभिः॥१॥

श्रीवासातिविषालोध्रैश्चूर्णितैरल्पसैन्धवैः।

अव्यक्तेऽक्षिगदे कार्यं प्रोतस्थैगुण्डनं वहिः॥२॥

अक्षिकुक्षिभवा रोमाः प्रतिश्यायव्रणज्वराः।

पञ्चैते पञ्चरात्रेण प्रथमं यान्ति लङ्घनात्॥३॥

स्वेदः प्रलेपस्तिक्तान्नं सेको दिनचतुष्टयम्।

लङ्घनञ्चाक्षिरोगाणामामानां पाचनानि षट्।

अञ्जनं पूरणं क्वाथपानमामेन शस्यते॥४॥

धात्रीफलनिर्य्यासो नवट्टक्कोपं निहन्ति पूरणतः।

सक्षौद्रसैन्धवो वा शिग्रूद्भवपत्ररससेकः॥५॥

दार्वीरसाञ्जनं वापि स्तन्ययुक्तं प्रपूरणम्।

निहन्ति शीघ्रं दाहाश्रुवेदनाः स्यन्दसम्भवाः॥६॥

 करवीरतरुणकिशलयच्छेदोद्भवबहुलसलिलसम्पूर्णम्।

नयनयुमं भवति दृढं सहसैव तत्क्षणात् कुपितम्॥७॥

शिखरिमूलं ताम्रकभाजने स्तोकसैन्धवोन्मिश्रम्।

मस्यु निघृष्टं भरणाद्धरति नवं लोचनोत्कोपम्॥८॥

सैन्धवदारुहरिद्रागैरिकपथ्यारसाञ्जनैः पिष्टैः।

दत्तो वहिः प्रलेपो भवत्यशेषाक्षिरोगहरः॥९॥

तथा शारवकं लोध्रं घृतभृष्टं विड़ालकः।

कार्यो हरीतकीतद्वद् घृतभृष्टोविड़ालकः॥१०॥

शालाक्यक्ष्णोर्वहिर्लेपो विड़ालक उदाहृतः॥११॥

गिरिमृच्चन्दननागरखटिकांशयोजितो वहिर्लेपः।

कुरुते वचया मिश्रो लचनमगदं न सन्देहः॥१२॥

भूम्यामलकी घृष्टा ससैन्धवगृहवारियोजिता ताम्रे।

याता घनत्वमक्ष्णोजयति वहिर्लेपतः पीडाम्॥१३॥

सामान्याभिष्यन्दे।

आश्च्योतनं मारुतजे क्वाथो विल्वादिभिर्हितः।

कोष्णः सैरण्डवृहतीतर्कारीमधुशिग्रुभिः॥१४॥

एरण्डपल्लवे मूले त्वचि चाजं पयः शृतम्।

कण्टकार्य्याश्च मूलेषु सुखोष्णं सेचने हितम्॥१५॥

सम्पक्वेऽक्षिगदे कार्यं चाञ्जनादिकमिष्यते।

प्रशस्तवर्त्मता चाक्ष्णोः संरम्भाश्रुप्रशान्तता॥१६॥

मन्दवेदनताकण्डूः पक्वाक्षिगदलक्षणम्।

अञ्जनादिविधिश्चाग्रे निखिलेनाभिधास्यते॥१७॥

वृहत्येरण्डमूलत्वक्शिग्रोर्मूलं ससैन्धवम्।

अजाक्षीरेण पिष्टं स्याद्वर्तिर्वाताक्षिरोगनुत्॥१८॥

हरिट्रे मधुकं पथ्यादेवदारु च पेषयेत्।

आजेन पयसा श्रेष्ठमभिष्यन्दे तदञ्जनम्॥१९॥

गैरिकं सैन्धवं कृष्णां नागरञ्च यथोत्तरम्।

घनितमुपलदृष्टं धूपितं गोमयाग्नौ।

सपवनकफकोपं छागदुग्धावसिक्तं

जयति नयनशूलं स्रावशोथं सरागम्॥४०॥

 तरुस्थविद्धामलकरसः सर्वाक्षिरोगनुत्।

पुराणं सर्वथा सर्पिः सर्वनेत्रामयापहम्॥४१॥

अयमेव विधिः सर्वो मन्थादिष्वपि शस्यते।

अशान्तौ सर्वथा मन्त्रे भ्रुवोरुपरि दाहयेत्॥४२॥

जलौकः पातनं शस्तं नेत्रपाके विरेचनम्।

शिराव्यधं वा कुर्वीत सेकालेपाश्च शुक्रवत्॥४३॥

विभीतकशिवाधात्रीपटोलारिष्टवासकैः।

क्वाथो गुग्गलुना पेयः शोथशूलाक्षिपाकहा॥४४॥

पिलुञ्च सव्रणं शुक्रं रागादींश्चापि नाशयेत्।

एतैश्चापि घृतं पक्वं रोगांस्तांश्च व्यपोहति॥४५॥

षडङ्गगुग्गुलुः।

अटरुषाभयानिम्बधात्रीमुस्ताक्षकूलकैः।

रक्तस्रावं कफं हन्ति चक्षुष्यं वासकादिकम्॥४६॥

वासकादि।

वासाघानं निम्बपटोलपत्रं

तिक्तामृताचन्दनवत्सकत्वक्।

कलिङ्गदार्वीदहनञ्च शुण्ठी-

भूनिम्बधात्र्यावभयाविभीतम्॥४७॥

श्यामायवक्वाथमथाष्टभागं

पिबेदिमं पूर्वदिने कषायम्।

तैमिर्य्यकण्डूपटलार्वुदञ्च शुक्रं

निहन्यात् व्रणमव्रणञ्च॥४८॥

पिलुञ्चकाचञ्च महारजश्च

नक्वान्ध्यरागं श्वयथुं सशूलम्।

निहन्ति सर्वान् नयनामयांश्च

वासादिरेषः प्रथितप्रभावः॥४९॥

वृहद्वासादि।

पथ्यास्तिस्रो विभीतक्यः षट् धात्र्यो द्वादशैव तु।

प्रस्थार्द्धे सलिले क्वाथमष्टभागावशेषितम्॥५०॥

पीत्वाभिष्यन्दमास्रवं रागश्च तिमिरं जयेत्॥५१॥

संरम्भरागशूलाश्रुनाशनं दृक्प्रसादनम्।

नेत्रे त्वभिहते कुर्य्याच्छीतमाश्च्योतनादिकम्॥५२॥

दृष्टिप्रसादजननं विधिमाशु कुर्यात्

स्निग्धैर्हिमैश्च मधुरैश्च तथा प्रयोगैः।

स्वेदाग्निधूमभयशोकरुजाभितापै-

रभ्याहतामपि तथैव भिषक् चिकित्सेत्॥५३॥

आगन्तुदोषं प्रसमीक्ष्य कार्यं

वक्त्रोष्मणा स्वेदितमादितस्तु।

आश्च्योतनं स्त्रीपयसा च सद्यो

यच्चापि पित्तक्षतजापहं स्यात्॥५४॥

सूर्योपरागानलविद्युदादि-

विलोकनेनोपहतेक्षणस्य।

सन्तर्पणं स्निग्धहिमादिकार्यं

सायं निषेव्यास्त्रिफलाप्रयोगाः॥५५॥

निशाब्दत्रिफलादार्वीसितामधुकसंयुतम्।

अभिघाताक्षिशूलघ्नं नारीक्षीरेण पूरणम्॥५६॥

इत्कटाङ्कुरजस्तहत्स्वरसो नेत्रपूरणम्।

आजं घृतं क्षीरपात्रं मधुकञ्चोत्पलानि च॥५७॥

जीवकर्षभकौ चापि पिष्ट्वा सर्पिर्विपाचयेत्।

सर्वनेत्राभिघातेषु सर्पिरेतत् प्रशस्यते॥५८॥

सैन्धवं दारुशुण्ठी च मातुलुङ्गी रसो घृतम्।

स्तन्योदकाभ्यां कर्तव्यं शुष्कपाके तदञ्जनम्॥१९॥

वाताभिष्यन्दवच्चान्यद्वाते मारुतपर्यये।

पूर्वभक्तं हितं सर्पिः क्षीरञ्चाप्यथ भोजने॥६०॥

वृक्षादन्यां कपित्थे च पञ्चमूले महत्यपि।

सक्षीरं कर्कटरसे सिद्धञ्चापि पिबेद् घृतम्॥६१॥

अभिष्यन्दमधीमन्थं रक्तोत्थमथवार्जुनम्।

शिरोत्पातं शिराहर्षमन्यांश्चाक्षिभवान् गदान्॥६२॥

स्निग्धस्याज्येन कौम्भेन शिराव्याधैः शमं नयेत्।

अम्लाध्युषितशान्त्यर्थं कुर्याल्लेपान् सुशीतलान्॥६३॥

तैन्दुकं त्रैफलं सर्पिर्जीर्णं वा केवलं हितम्।

सिराव्यधं विना कार्यः पित्तस्यन्दहरो विधिः॥६४॥

सर्पिः क्षौदाञ्जनञ्च स्याच्छिरोत्पातस्य भेषजम्।

तद्वत्सैन्धवकाशीशं स्तन्यपिष्टञ्च पूजितम्॥६५॥

शिराहर्षेऽञ्जनं कुर्य्यात् फाणितं मधुसंयुतम्।

मधुना तार्क्ष्यशैलं वा काशीशं वा समाक्षिकम्॥६६॥

सर्वजेषु।

व्रणशुक्रमप्रशान्त्यर्थं षडङ्गं गुग्गुलुं पिबेत्।

कतकस्य फलं शङ्खं तिन्दुकं रूप्यमेव च॥६७॥

कांश्ये निघृष्टं स्तन्येन क्षतशुक्रार्तिरागजित्।

चन्दनं गैरिकं लाक्षामालती कलिकासमा॥६८॥

व्रणशुक्रहरी वर्तिः शोणितस्य प्रसादनी।

शिरया वा हरेत् रक्तं जलौकाभिश्च लोचनात्॥६९॥

अक्षमज्जाञ्जनं सायं स्तन्येन शुक्रनाशनम्

एकं वा पुण्डरीकञ्च छागीक्षीरावसेचितम्॥७०॥

रागास्रुवेदनां हन्यात् क्षतपाकात्ययाजकाः।

तुत्थकं वारिणा युक्तं शुक्रं इन्त्यक्षिपूरणात्॥७१॥

समुद्रफेनदक्षाण्डवसिन्धूत्थैः समाक्षिकैः।

शिग्रुवीजयुतैर्वर्तिः शुक्रघ्नी शीग्रुवारिणा॥७२॥

धात्रीफलं निम्बपटोलपत्रं

यष्ट्याह्वलोध्रं खदिरन्तिलाश्च।

क्वाथः सुशीतो नयने निषिक्तः

सर्वप्रकारं विनिहन्ति शुक्रम्॥७३॥

क्षुणपुन्नागपत्रेण परिभावितवारिणा।

श्यामाक्वाथेऽम्बुना वाथ सेचनं कुसुमापहम्॥७४॥

दक्षाण्डत्वक्शिलाशङ्खकाचचन्दनगैरिकैः।

तुल्यैरञ्जनयोगोऽयं पुष्पार्मादिविलेखनः॥७५॥

शिरीषवीजमरिचपिप्पलीसैन्धवैरपि।

शुक्रे प्रघर्षणं कार्यमथवा सैन्धवेन च॥७६॥

बहुशः पलाशकुसुमस्वरसैः परिभाविता जयत्यचिरात्।

नक्ताह्नवीजवर्तिः कुसुमचयं दृक्षुचिरजमपि॥७७॥

सैन्धवत्रिफलाकृष्णाकटुकाशङ्कनाभयः।

सताम्ररजसो वर्तिः पिष्ट्वा शुक्रविनाशिनी॥७८॥

चन्दनं सैन्धवं पथ्यापलाशतरुशोणितम्।

क्रमवृद्धमिदं चूर्णं शुक्रार्मादिविलेखनम्॥७९॥

दन्तैर्हस्तिवराहोष्ट्रगवश्वाजखरोद्भवैः।

सशङ्खमौक्तिकाम्भोधिफेनैर्मरिचपादिकैः।

क्षतशुक्रमपि व्याधिं दन्तवर्तिर्निवर्तयेत्॥८०॥

दन्तवर्तिः।

शङ्खस्य भागाश्चत्वारस्ततोऽर्द्धेन मनःशिला।

मनः शिलार्द्धं मरिचं मरिचार्द्धेन सैन्धवम्॥८१॥

एतच्चूर्णाञ्जनं श्रेष्ठं शुक्रयोस्तिमिरेषु च।

पिञ्चटे मधुना योज्यमर्वुदे मस्तुना तथा॥८२॥

ताप्यं मधुकसारो वा वीजं चाक्षस्य सैन्धवम्।

मधुनाञ्जनयोगाः स्युश्चत्वारः शुक्रशान्तये॥८३॥

वटक्षीरेण संयुक्तं श्लक्ष्णं कर्पूरजं रजः।

क्षिप्रमञ्जनतो हन्ति शुक्रञ्चापि घनोन्नतम्॥८४॥

त्रिफलामज्जमङ्गल्यामधुकं रक्तचन्दनम्।

पूरणं मधुसंयुक्तं क्षतशुक्राजकाश्रुजित्॥८५॥

तालस्य नारीकेलस्य तथैवारुष्करस्य च।

करीरस्य च वंशानां कृत्वा क्षारं परिस्रुतम्॥८६॥

करभास्थिक्वतं चूर्णं क्षारेण परिभावितम्।

सप्तक्वत्वोऽष्टक्वत्वो वा श्लक्ष्णं चूर्णन्तु कारयेत्॥८७॥

एतच्छुक्रेष्वसाध्येषु कृष्णीकरणमुत्तमम्।

यानि शुक्राणि साध्यानि तेषां परममञ्जनम्॥८८॥

पटोलं कटुकां दार्वीं निम्बं वासां फलत्रिकम्।

 दुरालभां पर्यटकं त्रायन्तीञ्च पलोन्मिताम्॥८९॥

प्रस्थमामलकानाञ्च क्वाथयेदुल्वनेऽम्भसि।

पादशेषे रसे तस्मिन् घृतप्रस्थं विपाचयेत्॥९०॥

कल्कैर्भूनिम्बकुष्टजमुस्तयष्ट्याह्वचन्दनैः॥

सपिप्पलीकैस्तत्सिद्धं चक्षुष्यं शुक्रयोर्हितम्॥९१॥

घ्राणकर्णाक्षिवर्त्मत्वक्सुखरोगव्रणापहम्।

कामलाज्वरवीसर्पगण्डमालाहरं परम्॥९२॥

पटोलाद्यं घृतम्।

कृष्णाविडङ्गमधुयष्टिकसिन्धुजन्म-

विश्वौषधैः पयसि सिद्धमिदं छगल्याः।

तैलं नृणां तिमिरशुक्रशिरोऽक्षिशूल-

पाकात्ययान् जयति नस्यविधौ प्रयुक्तम्॥९३॥

कृष्णाद्यं तैलम्।

अजकां पार्श्वतो विद्धा सूच्या विस्राव्य चोदकम्।

व्रणं गोमयचूर्णेन पूरयेत् सर्पिषा सह॥९४॥

सैन्धवं वाजिपादञ्च गोरोचनसमन्वितम्।

शेलुत्वक्रससंयुक्तं पूरणञ्चाजकापहम्॥९५॥

शशकस्य शिरःकल्के शेषाङ्गक्वथिते जले।

घृतस्य कुड़वं पक्वं पूरणञ्चाजकापहम्॥९६॥

शशकाद्यं घृतम्।

शयकस्य कषाये च सर्पिषः कुड़वं पचेत्।

यष्टीप्रपौण्डरीकस्य कल्केन पयसा समम्॥९७॥

छगल्याः पूरणाच्छुक्रक्षतपाकात्ययाजकाः।

हन्ति भ्रुशङ्खशूलञ्च दाहरागानशेषतः॥९८॥

शशकाद्यं घृतम्। कृष्णाजेषु।

त्रिफलाघृतं मधुयवाः पादाभ्यङ्गः शतावरी मुद्धाः।

चक्षुष्यः संक्षेपाद्वर्गः कथितो भिषग्भिरयम्॥९९॥

लिह्यात् सदा वा त्रिफलां सुचूर्णितां

मधुप्रगाढ़ां तिमिरेऽथ पित्तजे।

समीरजे तैलयुतां कफात्मके

मधुप्रगाढ़ां विदधीत युक्तितः॥१००॥

कल्कः क्वाथोऽथवा चूर्णं त्रिफलाया निषेवितम्।

मधुना हविषा वापि समस्ततिमिरान्तकृत्॥१०१॥

यस्त्रैफलं चूर्णमपथ्यवर्जी सायं समश्नाति हविर्मधुभ्याम्।

स मुच्यते नेत्रगतैर्विकारै भृत्यैर्यथा क्षीणधनो मनुष्यः॥१०२॥

सघृतं वावराक्वाथं शीलयेत्तिमिरामयी।

जाता रोगा विनश्यन्ति न भवन्ति कदाचन।

त्रिफलायाः कषायेण प्रातर्नयनधावनात्॥१०३॥

जलगण्डूषैः प्रातर्बहुशोऽम्भोभिः प्रपूर्य मुखरन्ध्रम्।

निर्दयमुक्षन्नक्षि क्षपयति तिमिराणि ना सद्यः॥१०४॥

भुक्त्वा पाणितलं दृष्ट्वा चक्षुषोर्यत् प्रदीयते।

अचिरेणैव तद्वारि तिमिराणि व्यपोहति॥१०५॥

कतकस्य फलं शाङ्खं त्र्यूषणं सैन्धवं सिता।

फेनो रसाञ्जनं क्षौद्रं विड़ङ्गानि मनःशिला।

कुक्कटाण्डकपालानि वर्तिरेषा व्यपोहति॥१०६॥

तिमिरं पटलं काचमर्मशुक्रन्तथैव च।

कण्डूक्तेदार्वुदं हन्ति मलञ्चाशु सुखावती॥१०७॥

सुखावती वर्त्तिः।

हरीतकी वचा कुष्ठं पिप्पली मरिचानि च।

विभीतकस्य मज्जा च शङ्खनाभिर्मनःशिक्षा॥१०८॥

सर्वमेतत्समं कृत्वा छागक्षीरेण पेषयेत्।

नाशयेत्तिमिरं कण्डूं पटलान्यर्वुदानि च॥१०९॥

अधिकानि च मांसानि यश्च रात्रौ न पश्यति।

अपि द्विवार्षिकं पुष्पं मासेनैकेन साधयेत्॥११०॥

वर्तिश्चन्द्रोदया नाम नृणां दृष्टिप्रसादनी॥१११॥

चन्द्रोदया वर्त्तिः।

हरीतकी हरिद्रा च पिप्पल्यो लवणानि च।

कण्डूतिमिरजिद्वर्तिर्न क्वचित् प्रतिहन्यते॥११२॥

अशीतिस्तिलपुष्पाणि षष्टिः पिप्पलीतण्डुलाः।

जातीकुसुमपञ्चाशम्भरिचानि च षोड़श।

एषा कुमारिका वर्त्तिर्गतं चक्षुर्निवारवेत्॥११३॥

कुमारिका वर्त्तिः।

त्रिफलाकुक्कुटाण्डत्वक्काशीशमयसो रजः।

नीलोत्पलं विड़ङ्गानि फेनञ्च सरितां पतेः॥११४॥

आजेन पयसा पिष्ट्वा भावयेत्ताम्रभाजने।

सप्तरात्रं स्थितं भूयः पिष्ट्वा क्षीरेण वर्तयेत्॥११५॥

एषा दृष्टिप्रदा वर्त्तिरन्धस्याभिन्नचक्षुषः।

चन्दनत्रिफलापूगपलाशतरुशोणितैः॥११६॥

जलपिष्टैरियं वर्त्तिरशेषतिमिरापहा।

निशाद्वयाभयामांसीकुष्ठकृष्णाविचूर्णिता॥११७॥

सर्वनेत्रामयान् हन्यादेतत् सौगतमञ्जनम्।

व्योषोत्पलाभयाकुष्ठतार्क्ष्यैर्वर्त्तिः क्वता हरेत्॥११८॥

अर्वुदं पटलं काचं तिमिरार्माश्रुनिस्रुतिम्।

त्र्यूषणं त्रिफलावक्रसैन्धवालमनःशिलाः॥११९॥

क्लेदोपदेहकण्डूघ्नी वर्त्तिः शस्ता कफापहा।

एकगुणा मागधिका द्विगुणा च हरीतकी॥१२०॥

सलिलपिष्टा वत्र्त्तिरियं

नयनसुखार्मतिमिरपटलका चाश्रुहरी॥१२१॥

अञ्जनं श्वेतमरिचं पिप्पली मधुयष्टिका।

विभीतकस्य मध्यन्तु शङ्खनाभिर्मनःशिला॥१२२॥

एतानि समभागानि अजाक्षीरेण पेषयेत्।

छायाशुष्कां कृतां वर्त्तिं नेत्रेषु च प्रयोजयेत्॥१२३॥

अर्वुदं पटलं काचं तिमिरं रक्तराजिकाम्।

अधिमांसं मलञ्चैव यश्च रात्रौ न पश्यति।

वर्तिश्चन्द्रप्रभा नाम जातान्ध्यमपि शोधयेत्॥१२४॥

चन्द्रप्रभा वर्त्तिः।

त्रिफलाव्योषसिन्धूत्थयष्टीतुत्थरसाञ्जनम्।

प्रपौण्डरीकं जन्तुघ्नं लोध्रं ताम्रं चतुर्दश॥१२५॥

ट्रव्याण्येतानि सञ्चूर्ण्य वर्त्तिः कार्या नभोऽम्बुना।

नागार्जुनेन लिखिता स्तम्भे पाटलिपुत्रके॥१२६॥

नाशनी तिमिराणाञ्च पटलानान्तथैव च।

सद्यः प्रकोपं स्तन्येन स्त्रिया विजयते ध्रुवम्॥१२७॥

किंशुकस्वरसेनाथ पिलुपुष्पकरक्तताः।

अञ्जनाल्लोध्रतोयेन चासन्नतिमिरं जयेत्॥१२८॥

चिरसंच्छादिते नेत्रे वस्तमूत्रेण संयुता।

उन्मीलयत्यकृच्छ्रेण प्रसादं चाधिगच्छति॥१२९॥

श्रीनागार्जुनाञ्जनम्।

पिप्पलीं सतगरोत्पलपत्रां वर्त्तयेत् समधुकां सहरिद्राम्।

एतया सततमञ्जयितव्यं यः सुपर्ण सममिच्छति चक्षुः॥१३०॥

व्योषायश्चूर्णसिन्धूत्थत्रिफलाञ्जनसंयुता।

गुड़िका जलपिष्टोयं कोकिला तिमिरापहा॥१३१॥

त्रीणि कटूनि करञ्जफलानि द्वे रजनी सहसैन्धवकञ्च।

विल्षतरोर्वरुणस्य च मूलं वारिचरं दशमं प्रवदन्ति॥१३२॥

हन्ति तमस्तिमिरं पटलञ्च पिच्चिटशुक्रकमथार्जुनञ्च।

अञ्जनकञ्जनरञ्जनकञ्च दृक्चन नश्यति वर्षशतञ्च॥१३३॥

नीलोत्पलं विडङ्गानि पिप्पली रक्तचन्दनम्।

अञ्जनं सैन्धवञ्चैव सद्यस्तिमिरनाशनम्॥१३४॥

पत्रगैरिककर्पूरयष्टीनीलोत्पलाञ्जनम्।

नागकेशरसंयुक्तमशेषतिमिरापहम्॥१३५॥

शङ्खस्य चतुरो भागास्तदर्द्धेन मनःशिला।

मनःशिलर्द्धं मरिचं मरिचार्द्धेन पिप्पली॥१३६॥

वारिणा तिमिरं हन्ति अर्वुदं हन्ति मस्तुना।

पिच्चिटं मधुना हन्ति स्त्रीक्षीरेण तदुत्तमम्॥१३७॥

हरिद्रानिम्बपत्राणि पिप्पल्यो मरिचानि च।

भद्रमुस्तं विडङ्गानि सप्तमं विश्वभेषजम्॥१३८॥

गोमूत्रेण गुड़ी कार्या छागमूत्रेण चाञ्जनम्।

जरांश्च निखिलान् इन्ति भूतावेशन्तथैव च॥१३९॥  

वारिणा तिमिरं हन्ति मधुना पटलन्तथा।

नक्तान्ध्यंभूङ्रागजेन नारीक्षीरेण पुष्पकम्।

शिशिरेण परिस्रावमर्बुदं पिच्चिटन्तथा॥१४०॥

संगृह्योपरतानलक्तकरसेनामृज्य गण्डूपदान्

लाक्षारञ्जिततूलवर्त्तिनिहितान् यष्टीमधून्मिश्रितान्।

प्रक्षाल्योत्तमसर्तिषानलशिखासन्तापजं कज्जलं

दुरासन्ननिशान्ध्यसर्वतिमिरप्रध्वंसकच्चोदितम्॥१४१॥

भूमौ निघृष्टयाङ्गुल्या अञ्जनंशमनन्तयोः।

तिमिरकाचार्महरं धूमिकायाश्च नाशनम्॥१४२॥

त्रिफलाभृङ्गमहौषधमध्वाज्यच्छागपयसि गोमूत्रे।

नागं सप्तनिषिक्तं करोति गरुडोपमञ्चक्षुः॥१४३॥

त्रिफलासलिलयोगे भृङ्गराजद्रवे च

हविषि च विषकल्के क्षर आजे मधूग्रे।

प्रतिदिनमथ तप्तं सप्तधा सीसमेकं

प्रणिहितमथ पश्चात् कारयेत्तच्छलाकाम्॥१४४॥

सवितुरुदयकाले साञ्जना व्यञ्चना वा

करकरिकसमेता नर्मपैच्चिव्यरोगान्।

असितसितसमुत्थान् सन्धिवर्त्माभिजातान्

हरति नयनरोगान् सेव्यमाना शलाका॥१४५॥

चिञ्चापत्ररसं निधाय विमले चौडुम्बरे भाजने

मूलं तत्र निघृष्टसैन्धवयुतं गौञ्ज्यंविशोष्यातपे।

तच्चूर्णं विमलाञ्जनेन सहितं नेत्राञ्जने शस्यते

काचार्मार्जुनपिच्चिटे सतिमिरे स्रावञ्च निर्वासयेत्॥१४६॥

चित्राषष्ठीयोगे सैन्धवममलं विचूर्ण्य तेनाक्षिशमम्।

अञ्जनेन तिमिरं गच्छति वर्षादसाध्यमपि॥१४७॥

दद्यादुशीरनिर्य्यूहेचूर्णितं कणसैन्धवम्।

तच्छ्रुतं सघृतं भूयः पचेत् क्षौद्रं क्षिपेद्धने॥१४८॥

शीते तस्मिन् हितमिदं सर्वजे तिमिरेऽञ्जनम्॥१४१॥

धात्रीरसाञ्जनक्षौद्रसर्पिभिस्तु रसक्रिया।

पित्तानिलाक्षिरोगघ्नी तैभिर्य्यपटलापहा॥१५०॥

श्रृङ्गवेरं भृङ्गराजं यष्टीतैलेन मिश्रितम्।

नस्यमेतेन दातव्यं महापटलनाशनम्॥१५१॥

लिङ्गनाशे कफोद्भूते यथावद्विधिपूर्वकम्।

विद्धा देवकृते छिद्रे नेत्रं स्तन्यन पूरयेत्॥१५२॥

ततो दृष्टे सुरूपेषु शलाकामाहरेच्छनैः।

नयनं सर्पिषाभ्यज्य वस्त्रपट्टेन वेष्टयेत्॥१५३॥

ततो गृहे निराबाधे शयितीत्तान एव च।

उद्गारकासक्षवथुष्ठीवनोत्कम्पनानि च॥१५४॥

तत्कालं नाचरेदूर्द्धंयन्त्रणास्नेहपोतवत्।

त्राह्यात् त्राह्याद्धारयेत् तु कषायैरनिलापहः॥१५५॥

वायोर्भभयात् त्राह्यादूर्द्धं स्नेहयेदक्षिपूर्ववत्।

दशरात्रन्तु संयम्य हितं दृष्टिप्रसादनम्॥१५६॥

पश्चात् कर्म च सेवेत लघ्वन्नं चापि मात्रया।

रागश्चोषोर्वुदं शोथो बुद्बुदं केकराक्षिता॥१५७॥

अधिमन्थादयश्चान्योरोगाः स्युर्दुष्टवेधजाः।

अहिताचारतो वापि यथास्त्रं तानुपाचरेत्॥१५८॥

रुजायामक्षिरोगे वा भूयो योगान्निबोध मे।

कल्किताः सघृता दुर्वायवगैरिकशारिवाः॥१५९॥

सुखलेपाः प्रयोक्तव्या रुजारोगोपशान्तये।

पयस्याशारिवापत्रमञ्जिष्ठामधुकैरपि॥१६०॥

अजाक्षीरान्वितैलेपः सुखोष्णः पथ्य उच्यते।

वातघ्नसिद्धे पयसि सिद्धं सर्पिचतुर्गुणे॥१६१॥

काकोल्यादिप्रतिवापं प्रयुञ्ज्यात् सर्वकर्मसु।

शाम्यत्येवं न चेच्छलं स्निग्धस्विन्नस्य मोक्षयेत्॥१६२॥

ततः शिरां दहेच्चापि मतिमान् कीर्त्तितां यथा।

दृष्टेरतः प्रसादार्थमञ्जने शृणु मे शुभे॥१६३॥

मेषशृङ्गस्य पत्राणि शिरीषधवयोरपि।

मालत्याश्चापि तुल्यानि मुक्तावैदूर्य्यमेव च॥१६४॥

अजाक्षीरेण संपिष्य ताम्रे सप्ताहमावपेत्।

प्रणिधाय तु तद्वर्तिं योजयेदञ्जने भिषक्॥१६५॥

स्रोतोजं विद्रुमं फेनं सागरस्य मनःशिला।

मरिचानि च तद्वर्तिंकारयेत् पूर्ववद्धिषक्॥१६६॥

रसाञ्जनं घृतं क्षौद्रं तालीशं स्वर्णगैरिकम्।

गोशकृद्रससंयुक्तं पित्तोपहतदृष्टये॥१६७॥

नलिनोत्पलकिञ्जल्कं गोशकृद्रससंयुतम्।

गुड़िकाञ्जनमेतत् स्याद्दिनरात्रान्धयोर्हितम्॥१६८॥

नदीजयशङ्खत्रिकटून्यथाञ्जनं

मनःशिला द्वे च निशे गवां शकृत्।

सचन्दनेयं गुड़िकाथ चाञ्जने

प्रशस्यते रात्रिदिनेष्वपश्यताम्॥१६९॥

कणाच्छागयकृन्मध्ये पक्वा तद्रसपेषिता।

अचिराद्हन्ति नक्तान्ध्यं तद्वत् सक्षौद्रभूषणम्॥१७०॥

पचेत् तुगौधं हि यकृत्प्रयुक्तं

प्रकल्पितं मागधिकाभिरम्बुना।

निषेवितं तत् सकृदञ्जनेन

निहन्ति नक्तान्ध्यमसंशयं खलु॥१७१॥

दध्ना निघृष्टं मरिचं रात्र्यन्ध्याञ्जनमुत्तमम्।

ताम्बूलयुक्तं खद्योतभक्षणञ्च तदर्थक्वत्॥१७२॥

शफरीमत्स्यक्षारो नक्तान्ध्यमञ्जनात् विनिहन्ति।

तद्वद्रामठटङ्गणकर्णमलञ्चैकशोऽञ्जनानम्धूना॥१७३॥

केशराजान्वितं सिद्धं मत्स्याण्डं हन्ति भक्षितम्।

नक्तान्ध्यं नियतं नृणां सप्ताहात् पथ्यसेविनाम्॥१७४॥

त्रिफलाक्वाथकल्काभ्यां सपयस्कं शृतं घृतम्।

तिमिराण्यचिराद्धन्ति पीतमेतन्निशामुखे॥१७५॥

**त्रिफलाघृतम्।**

त्रिफलाया रसप्रस्थं प्रस्थं भृङ्गरसस्य च।

वृषस्य च रसप्रस्थं शतावर्य्याश्च तत्समम् १७६॥

अजाक्षीरं गुडूच्याश्च आमलक्या रसन्सथा।

प्रस्थं प्रस्थंसमाहृत्य सर्वैरेभिर्घृतं पचेत्॥१७७॥

कल्कः कणासिताद्राक्षात्रिफलानीलमुत्पलम्।

मधुकं क्षीरकाकोली मधुपर्णी निदिग्धिका॥१७८॥

तत्साधुसिद्धं विज्ञाय शुभे भाण्डे निधापयेत्।

ऊर्द्धपानमधःपानं मध्यपानश्च शस्यते॥१७९॥

यावन्तो नेत्ररोगास्तान् पानादेवापकर्षति।

सरक्ते रक्तदुष्टे च रक्ते चातिस्रुतेऽपि च॥१८०॥

नक्तान्ध्ये तिमिरे काचे नीलिका पटलार्बुदे।  

अभिष्यन्देऽधिमन्ये च पक्षकोपे सुदारुणे॥१८१॥

नेत्ररोगेषु सर्वेषु वातपित्तकफेषु च।

अदृष्टिं मन्ददृष्टिञ्च कफवातप्रदूषिताम्॥१८२॥

स्रवतो वातपित्ताभ्यां सकण्ड्वासन्नदूरदृक्।

गृध्रदृष्टिकरं सद्यो बलवर्णाग्निवर्द्धनम्।

सर्वनेवाभयं हन्यात्रिफलाद्यं महद् घृतम्॥१८३॥

महात्रिफलाद्यं घृतम्।

त्रिफला त्र्यूषणं द्राक्षा मधुकं कठुरोहिणी।

प्रपौण्डरीकं सूक्ष्मैला विडङ्गं नागकेशरम्॥१८४॥

नीलोत्पलं शारिवे द्वे चन्दनं रजनीद्वयम्।

कार्षिकैः पयसा तुल्यं त्रिगुणं त्रिफलारसम्॥१८५॥

घृतप्रस्थंपचेदेतत् सर्वनेत्ररुजापहम्।

तिमिरं दोषमास्रावं कामलां काचमर्बुदम्॥१८६॥

वीसर्पं प्रदरं कण्डूं रक्तं श्वयथुमेव च।

खालित्यं पलितञ्चैव केशानां पतनन्तथा॥१८७॥

विषमज्वरमर्माणि शुक्रञ्चाशु व्यपोहति।

अन्ये च बहवो रोगनेत्रजा ये च वर्त्मजाः।

तान् सर्वान् नाशयत्याशु भास्करस्तिमिरं यथा॥१८८॥

न चैवास्मात् परं किञ्चिदृषिभिः काश्यपादिभिः।

दृष्टिप्रसादनं दृष्टं यथा स्यात् त्रैफलं घृतम्॥१८९॥

**त्रैफलं घृतम्।**

फलत्रिकाभीरुकषायसिद्धं

कल्केनयष्टीमधुकस्य युक्तम्।

सर्पिः समं क्षौद्रचतुर्थभागं

हन्यात् त्रिदोषं तिमिरं प्रवृद्धम्॥१९०॥

**त्रिफलाघृतम्।**

भृङ्गराजरसप्रस्थे यष्टीमधुपलेन च।

तैलस्य कुड़वं पक्वं सद्यो दृष्टिंप्रसादयेत्।

नस्याद् वलीपलितघ्नं मासेनैतन्न संशयः॥१९१॥

**भृङ्गराजाद्यं तैलम्।**

गवां शकृत्क्वाथविपक्वमुत्तमं

हितञ्च तैलं तिमिरेषु नस्ततः।

घृतं हितं केवलमेव पैत्तिके

तथानुतैलं पवनासृगुत्थयोः॥१९२॥

जीवकर्षभकौमेदाद्राक्षांशमती निदिग्धिका बृहती।

मधुकं बला विडङ्गं मञ्जिष्ठा शर्शरारास्ना॥१९३॥

नीलोत्पलं खदंष्ट्रा प्रपौण्डरीकं पुनर्नवा लवणम्।

पिप्पल्यः सर्वेषां भागैरक्षांशिकैः पिष्टैः॥१९४॥

तैलं वा यदि वा सर्पिर्दत्त्वा क्षीरं चतुर्गुणं पक्वम्।

तिमिरं पटलं काचं नक्तान्ध्यं चार्वुदन्तथाध्यच्च॥१९५॥

खेतञ्च लिङ्गनाशं नाशयति नीलिकाव्यङ्गम्।

मुखनासादौरेगन्ध्यं पलितञ्चाकालजं हनुस्तम्भम्॥१९६॥

कासं श्वासं शोषं हिक्कां स्तम्भंतथात्ययं नेत्रे।

मुखजैर्क्ष्यमर्दमेदं रोगं बाहुग्रहं शिरःस्तम्भम्।

रोगानथोर्ध्वजत्रोः सर्वानचिरेण नाशयति॥१९७॥

नस्थार्थं कुड़वं तैलं पक्तव्यं नृपवल्लभे।

अक्षांशैः शाणिकैः कल्कैरन्ये भृङ्गादितैलवत्॥१९८॥

नृपवल्लभं तैलं घृतञ्च।

तलस्य पचेत् कुड़वं मधुकस्य पलेन कल्कपिष्टेन।

आमलकस्वरसप्रस्थं क्षीरप्रस्थेन संयुतम्॥१९९॥

कृत्वाभिजितं नाम्ना तैलं तिमिरं हन्यान्मुनिप्रोक्तम्।

विमलां कुरुते दृष्टिं नष्टामप्यानयेत् तथा॥२००॥

**अभिजितं तैलम्। दृष्टिजेषु।**

अर्म तु कूदनीयं स्यात् कृष्णाप्राप्त भवेद्यदा।

वडिश विद्धमुन्नम्य विभागञ्चात्र वर्जयेत्॥२०१॥

पिप्पलीत्रिफलालाक्षालौहचूर्णं ससैन्धवम्।

भृङ्गराजरसे पिष्टं गुड़िकाञ्जनमिष्यते॥२०२॥

अर्म सतिमिरं काचं कण्डूं शुक्रं तदर्जुनम्।

अजकां नेत्ररोगांश्च हन्यान्निरवशेषतः॥२०३॥

पुष्याख्यतार्क्ष्यजसितोदधिफेनशङ्ख-

सिन्धूत्थगैरिकशिलामरिचैः समांशैः।

पिष्टैश्च माक्षिकरसेन रसक्रियेयं

हन्त्यर्मकाचतिमिरार्जुनवर्त्म रोगान्॥२०४॥

कौन्तस्य सर्पिषः पानैर्विरेकालेपसेचनैः।

स्वादुशीतैः प्रशमयेत् शुक्तिकामञ्जनैस्ततः॥२०५॥

प्रबालमुक्तावैदूर्य्यशङ्खस्फटिकचन्दनम्।

सुवर्णरजतं क्षौद्रमञ्जनं शुक्तिकापहम्॥२०६॥

शङ्खः क्षौद्रेण संयुक्तः कतकः सैन्धवेन वा।

सितयार्णवफेनो वा पृथगञ्जनमर्जुने॥२०७॥

पैत्तं विधिमशेषेण कुर्य्यादर्जुनशान्तये॥२०८॥

वैदेहीसितमरिचं सैन्धवं नामरं समम्।

मातुलुङ्गरसैः पिष्टमञ्जनं पिष्टकापहम्॥२०९॥

**शुक्रजेषु।**

भित्त्वोपनाहं कफजं पिप्पलीमधुसैन्धवैः।

विलिखेन्मण्डलाग्रेण प्रच्छयेहा समन्ततः॥२१०॥

पथ्याक्षधात्रीफलमध्यवीजेस्त्रिद्वेकभागैर्विदधीत वर्त्तिम्।

नयाञ्जयेदश्रुमतिप्रगाढ़मक्ष्णोर्हरेत् कष्टमपि प्रकोपम्॥२११॥

स्रावेषु त्रिफलाक्वाथं यथादोषं प्रयोजयेत्।

क्षौद्रेणाज्येन पिप्पल्या मिश्रं विध्येच्छिरां तथा॥२१२॥

त्रिफलामत्रकाशीशसैन्धवैः सरसाञ्जनैः।

रसक्रिया क्रिमिग्रन्थौभिन्ने स्यात् प्रतिसारणम्॥२१३॥

**सन्धिजेषु।**

खिन्नां भित्वा विनिष्पीड्य भिन्नामञ्जननामिकाम्।

शिलैलानतसिन्धूत्थैः सक्षौद्रैः प्रतिसारयेत्॥२१४॥

रसाञ्जनमधुभ्याञ्च भिन्नां वा शस्त्रकर्मवित्।

प्रतिसार्य्याञ्जनैर्युञ्ज्यादुष्णैर्दीपशिखोद्भवैः॥२१५॥

खेदवेद् घृष्टयाङ्कुल्या हरेद्रक्तं जलौकसा।

रोचनाक्षारतुत्थानि पिप्पल्यः क्षौद्रमेव च॥२१६॥

प्रतिसारणमेकैकं भिन्नेन गण इष्यते।

निमिषे नासया पेयं सर्पिस्तेन च पूरणम्॥२१७॥

खेदवित्वा विसग्रन्थिं छिद्राण्यस्य निराश्रयम्।

पक्वं भित्त्वा तु शस्त्रेण सैन्धवेनावचूर्णयेत्॥२१८॥

वर्त्मावलेखं बहुशस्तद्वच्छोणितमोक्षणम्।

पुनः पुनर्विरेकञ्च पिल्लरोगातुरो भजेत्॥२१९॥

पिल्ली स्निग्धो वमेत् पूर्वं शिराव्याधं स्रुतेऽमृजि।

सुरामण्डेन वर्त्तिः स्यात् श्लेष्माभिष्यन्दनाशिनी।

पोथकीवर्त्मोपरोधक्रिमिग्रन्थिकतूणके॥२४२॥

वर्त्मजेषु।

इति नेत्ररोगचिकित्मा।

**अथ शिरोरोगाधिकारः।**

वातिके शिरसो रोगे स्नेहस्वेदान् सनावनान्।

पानान्नमुपहारांश्च कुर्य्याद्वातामयापहान्॥१॥

कुष्ठमेरण्डतैलञ्च लेपात्काञ्जिकपेषितम्।

शिरीर्त्तिं नाशयत्याशु पुष्पं वा मुचुकुन्दजम्॥२॥

पञ्चमूलीश्रृतं क्षीरं नस्ये दद्याच्छूरोनदे।

आशिरोव्यायतञ्चर्म क्वत्वाष्टाङ्गुलमुच्छ्रितम्॥३॥

तेनावेट्य शिरोऽधस्तान्माषकल्केन लेपयेत्।

निश्चलस्योपविष्टस्य तैलैरुष्णैः प्रपूरयेत्॥४॥

धारयेदारुजः शान्तर्यामं यामार्द्धमेव वा।

शिरोवस्तिर्जयत्येष शिरोरोगं मरुद्भवम्॥५॥

हनुमन्याक्षिकर्णार्त्तिमर्दितं मूर्द्धकम्पनम्।

तैलेनापूर्य्य मूर्द्धानं पञ्चमात्राशतानि च॥६॥

तिष्ठेत् श्लेष्मणि पित्तेऽष्टौ दशवाते शिरोगदी।

एवएव विधिः कार्य्यस्तथा कर्णाक्षिपूरणे॥७॥

पैचे घृतं पयःसेकाः शीतलेपाः सनावनाः।

जीवनीयानि सर्पीषिपानान्नञ्चापि पित्तनुत्॥८॥

पित्तात्मके शिरोरोगे स्निग्धंसम्यक् विरेचयेत्।

मृद्दीकात्रिफलेक्षूणां रसैः क्षीरैर्घृतैरपि॥९॥  

शतधोतघृताभ्यङ्गःशीतवातादिसेवनम्।

शीतस्पर्शाश्च संमेव्याः सदा दाहार्त्तिशान्तये॥१०॥

चन्दनोशीरयष्ट्याद्दबलाव्याग्रोनखोत्पलैः।

क्षीरपिष्टैः प्रदेहः स्याच्छृतैर्वा परिषेचनम्॥११॥

मृणालविसशालूकचन्दनोत्पलकेशरैः।

स्निग्धशीतैः शिरो दिह्यात् तद्ददामलकोत्पलैः॥१२॥

यष्ट्याह्वचन्दनानन्ताक्षीरसिद्धं घृतं हितम्।

नावनं शर्कराद्राक्षामधुकैर्वापि पित्तजे॥१३॥

त्वक्पत्रशर्करापिष्टानावनं तण्डुलाम्बुना।

क्षीरसर्पिर्हितं नस्यं रसा वा जाङ्गलाः शुभाः॥१४॥

रक्तजे पित्तवत् सर्वं भोजनालेपसेचनम्।

शीतोष्णयोश्च व्यत्यासो विशेषो रक्तमोक्षणम्॥१५॥

कफजे लङ्घनं स्वेदो रुक्षोष्णैः पाचनात्मकैः।

तीक्ष्णावपीड़ा धूमाश्च तीक्ष्णाश्च कवड़ा हिताः॥१६॥

अच्छञ्चपाययेत् सर्पिः पुराणं खेदयेत् ततः।

मधूकसारेण शिरः स्विन्नञ्चास्य विरेचयेत्॥१७॥

कृष्णाब्दशुण्ठीमधुकशताह्वोत्पलपाकलैः।

जलपिष्टैः शिरोलेपः सद्यः शूलनिवारणः॥१८॥

देवदारनतं कुष्ठं नसदं विश्वभेषजम्।

लेपः काञ्चिकसंपिष्टस्तैलयुक्तः शिरोऽर्तिनुत्॥१९॥

सन्निपातभवे कार्य्या दोषत्रयहरी क्रिया।

सर्पिःपानं विशेषेण पुराणन्त्वादिशन्ति हि॥२०॥

त्रिकटुकपुष्कररजनीरास्नासुरदारुतुरङ्गगन्धानाम्।

क्वाथः शिरोऽर्त्तिजालं नासापीतो निवारयति॥२१॥  
नागरकल्कमिश्रं क्षीरं नस्येन योजितं पुंसाम्।

नानादोषोद्भूतां शिरोरुजां हन्ति तीव्रतराम्॥२२॥

नतोत्पलं चण्डनकुष्ठयुक्तं शिरोरुजायां सघृतः प्रदेहः।

प्रपौण्डीरीकं सुरदारु कुष्ठं यष्ट्याह्वमेलाकमलोत्पले च।

शिरोरुजायां सघृतः प्रदेहो लोहैरकापद्मकचोरकैश्च॥२३॥

शताह्वैरण्डमूञ्च ग्रावव्याघ्रीफलैः श्रृतम्।

तैलं नस्यं मरुत्श्लेष्मतिमिरोर्ध्वगदापहम्॥२४॥

**शताह्वाद्यं तैलम्।**

जीवकर्षभकौद्राक्षासितायष्टीवलोत्पलैः।

तैलं नस्यं पयःपक्वं वातपित्तशिरोगदे॥२५॥

**जीवकाद्यं तैलम्।**

जीवकर्षभकौ द्राक्षामधूकं मधुकं बला।

नीलोत्पलंचन्दनञ्च विदारी शर्करा तथा॥२६॥

तैलप्रस्थं पचेदेभिः शनैः पयसि षड्गुणे।

जाङ्गलस्य तु मांसस्य तुलार्द्धस्य रमेन तु॥२७॥

सिद्धमेतद्भवेन्नस्यं तैलमर्द्धाविभेदकम्।

वाधिर्य्यं कर्णशूलञ्च तिमिरं गलशुण्ठिकाम्॥२८॥

वातिकं पैत्तिकञ्चैव शीर्षरोगं नियच्छति।

दन्तचालं शिरःशूलमर्दितञ्चापकर्षति॥२९॥

**वृहज्जीवकाद्यं तैलम्।**

एरण्डमूलं तगरं शताह्वा

जीवन्ति रास्नासह सैन्धवञ्च।

भृङ्गं विड़ङ्गं मधुयष्टिका च

विश्वौषधं कृष्णातिलस्य तैलम्॥३०॥

आजं पयस्तैलविमिश्रितञ्च

चतुर्गुणे भृङ्गारसे विपक्वम्।

षड्विन्दवो नासिकया विधेयाः

शीघ्रं निहन्युः शिरसो विकारान्॥३१॥

च्युतांश्च केशांश्चलिलांश्च दन्तान्

दुर्बद्धमूलांश्च दृढ़ीकरोति।

सुपर्णदृष्टिप्रतिमञ्च चक्षु-

र्बाह्वोर्बलञ्चाभ्यधिकं ददाति॥३२॥

**षड्विन्दुतैलम्।**

क्षयजे क्षयमासाद्य कर्तव्यो बृंहणो विधिः।

पाने नस्ये च सर्पिः स्याद्वातघ्नैर्मधुरैः शृतम्॥३३॥

क्रिमिजे व्योषनक्ताह्वशिग्रुवीजैश्च नावनम्।

अजामूत्रयुतं नस्यं क्रिमिजे क्रिमिजित् परम्॥३४॥

अपामार्गफलव्योषनिशाक्षारकरामठैः।

सविड़ङ्गंश्रृतं मूत्रे तैलं नस्यं क्रिमिं जयेत्॥३५॥

**अपामार्गतैलम्।**

नागरं सगुड़ं विश्वं पिप्पली वा ससैन्धवा।

भुजस्तम्भादिरोगेषु सर्वेषूर्द्ध्वगदेषु च॥३६॥

सूर्य्यावर्ते विधातव्यं नस्यकर्मादि भेषजम्।

पाययेत् सगुडं सर्पिर्घृतपूरांश्च भक्षयेत्॥३७॥

सूर्य्यावर्ते शिरोवेधी नावनं क्षीरसर्पिषा।

हितः क्षीरघृताभ्यासस्ताभ्याञ्चैव विरेचनम्।

क्षीरपिष्टैस्तिलैः स्वेदो जीवनीयैश्च शस्यते॥३८॥

सशर्करं कुङ्कुममाज्यभृष्टं नस्यं विधेयं पवनासृगुत्थे।

भ्नुशङ्खकर्णाक्षिशिरोर्द्ध्वशूले दिनाभिवृद्धिप्रभवे च रोगे॥३९॥

कृतमालपल्लवरसेस्वरमञ्चरिकल्कसिद्धं नवनीतम्।

नस्येन जयति नियतं सूर्य्यावर्त्तं सुदुर्वारम्॥४०॥

दशमूलीकषायन्तु सर्पिः सैन्धवसंयुतम्।

नस्यमर्दधावभेदघ्नं सूर्य्यावर्त्तशिरोऽर्त्तिनुत्॥४१॥

शिरीषमूलकफलैरवपीड़ञ्च योजयेत्।

अपवीडो हितो वा स्यात् वचापिप्पलीभिः श्रृतः॥४२॥

जाङ्गलानि च मांसानि कारयेदुपनाहनम्।

तेनास्य शाम्यति व्याधिः सूर्य्यावर्त्तः सुदारुणः।

एष एव विधिः कृतस्नः कार्य्यश्चार्द्धावभेदके॥४३॥

शारिवोत्पलकुष्ठानि मधुकं चाम्लपेषितम्।

सर्पिस्तैलयुतो लेपः सूर्य्यावर्त्तार्द्धभेदयोः॥४४॥

पिबेत् सशर्करं क्षीरं नीरं वा नारिकेलजम्।

सुशीतं वापि पानीयंसर्पिर्वा नस्ततस्तयोः॥४५॥

अनन्तवाते कर्त्तव्यः सूर्य्यावर्त्तहितो विधिः।

शिरावेधश्च कर्त्तव्योऽनन्तवातप्रशान्तये॥४६॥

आहारश्च विधातव्यो वातपित्तविनाशनः।

मधुमस्तुकसंयावहविःपूरैश्च यः क्रमः॥४७॥

सूर्यावर्त्ते हितं यत्तच्छूङ्खके स्वेदवर्जितम्।

क्षीरसर्पिः प्रशंसन्ति नस्तपानञ्च शङ्खके॥४८॥

शतावरीं कृष्णतिलान् मधुकं नीलमुत्पलम्।

मूर्वां पुनर्नवाञ्चापि लेपं साध्ववतारयेत्॥४९॥

शीततोयावसेकांश्च क्षीरसेकांश्च शीतलान्।

कल्कैश्च क्षीरिवृक्षाणां शङ्खकस्यप्रलेपनम्॥५०॥  

क्रौञ्चकादम्बहंसानां शरार्य्याः कच्छपस्य च।

रसैः संविहितस्याथ तस्य शङ्खकसन्धिजाः॥५१॥

ऊर्द्ध्वं तिस्रः शिराः प्राज्ञो भिन्धादेव न ताड़येत्।

शिरःकम्पेऽमृतारास्नाबलास्नेहसुगन्धिभिः॥५२॥

स्नेहस्वेदादिवातग्नं शिरोवस्तिश्च शस्यते।

यष्टीमधुबलारास्नादशमूलाम्बुसाधितम्।

मधुरैश्च घृतंसिद्धमूर्ध्वजत्रुगदापहम्॥५३॥

**यष्ट्याद्यं घृतम्।**

दशमूलबलारास्नामधुकैस्त्रिपलैः सह।

मयूरं पक्षपित्तान्त्रशकृत्पादास्यवर्जितम्॥५४॥

जले पक्वा घृतप्रस्थंतस्मिन् क्षीरसमं पचेत्।

मधुरैः कार्षिकैः कल्कैः शिरोरोगार्दितापहम्॥५५॥

कर्शनासाक्षिजिह्वास्यगलरोगविनाशनम्।

मयूराद्यमिदं ख्यातमूर्द्ध्वजत्रुगदापहम्॥५६॥

आखुभिः कुक्कुटैर्हंसैःशशैश्चापि हि बुद्धिमान्।

कल्केनानेन विपचेत् सर्पिरुर्द्ध्वगदापहम्॥५७॥

दशमूलादिना तुल्यो मयूर इह गृह्यते।

अन्ये त्वाकृतिमानेन मयूरग्रहणं विदुः॥५८॥

**मयूराद्यं घृतम्।**

प्रपौण्डरीकमधुकपिप्पलीचन्दनोत्पलैः।

सिद्धं धात्रीरसे तैलं नस्येनाभ्यञ्जनेन वा।

सर्वानूर्द्ध्वगदान् हन्ति पलितानि च शीलितम्॥५९॥

**प्रपौण्डरीकाद्यं तैलम्।**

शतं मयूरमांसस्य दशमूलबलातुलाम्।

द्रोणेऽम्भसः पचेत् क्षुण्वातस्मिन् पादस्थिते ततः॥६०॥

निषिव्य पयसो द्रोणं पचेत् तत्र घृताढ़कम्।

प्रपौण्डरीकवर्गोक्तैर्जीवनीयैश्च भैषजैः॥६१॥

मेधाबुद्धिस्मृतिकरमूर्द्ध्वजत्रुगदापहम्।

मायूरमेतन्निर्दिष्टं सर्वानिलहरं परम्॥६२॥

मन्याकर्णशिरोनेत्ररुजापस्मारनाशनम्।

विषवातामयश्वासविषमज्वरकासनुत्॥६३॥

बृहन्मयूरं घृतम्।

इति शिरोरोगचिकित्सा।

अथासृग्दराधिकारः।

६ध्ना सौवर्च्चलाजाजीमधुकं नीलमुत्पजनम्।

पिबेत् क्षौद्रयुतं नारी वातासृग्दरपीड़िता॥१॥

पिबेदैणेयकं रक्तं शर्करामधुसंयुतम्।

वासकस्वरसं पैत्ते गुडूच्या रसमेव वा॥२॥

रोहीतकान्मूलकल्कं पाण्डरेऽसृग्दरे पिबेत्।

जलेनामलकाहीजकल्कं वा ससितामधु॥३॥

धातक्याश्चाक्षमात्रं वा आमलक्या मधुद्रवम्।

काकजानुकमूलं वा मूलं कार्पासमेव वा॥४॥

पाण्डूप्रदरशान्त्यर्थं पिबेत् तण्डुलवारिणा।

अशोकवल्कलक्वाथशृतं दुग्धं सुशीतलम्।

यथाबलं पिबेत् प्रातस्तीव्रासृग्दरनाशनम्॥५॥

दार्वीरसाञ्जनवृषाब्दकिरातविल्व-

भल्लातकैरवकृतो मधुना कषायः।  

पीतो जयत्यतिबलं प्रदरं सशूलं

पीतासितारुणविलोहितनोलशुक्लम्॥६॥

रसाञ्जनं तण्डुलीयस्य मूलं

क्षौद्रान्वितं तण्डुलतोयपीतम्।

असृग्दरं सर्वभवं निहन्ति

श्वासञ्च भार्गी सह नागरेण॥७॥

दशमूलं समुद्धृत्य पेषयेत् तण्डुलाम्बुना।

एतत् पीत्वा त्र्याहान्नारी प्रदरात् परिमुच्यते॥८॥

क्षौद्रयुक्तं फलरसं कोष्ठौडुम्बरजं पिबेत्।

असृग्दरविनाशाय सशर्करपयोऽन्नभुक्॥९॥

प्रदरं हन्ति बलाया मूलं दग्धेन मधुयुतं पीतम्॥१०॥

कुशवाट्यालकमूलं तण्डुलसलिलेन रक्ताख्यम्।

श्यमयति मदिरापानं तदुभयमपि रक्तसंज्ञशुक्लाख्यौ॥११॥

गुड़ेन वदरीचूर्णं मोचमामन्तथा पयः।

पीता लाक्षा च सघृता पृथक् प्रदरनाशना॥१२॥

रक्तपित्तविधानेन प्रदरांश्चाप्युपाचरेत्।

असृग्दरे विशेषेण कुटजाष्टकमाचरेत्॥१३॥

पाठाजम्ब्वाम्रयोर्मध्यं शिलाभेदरसाञ्जनम्।

अम्बष्ठकीमोचरसः समङ्गापद्मकेशरान्॥१४॥

वाह्नीकातिविषामुस्तं विल्वं लोध्रं सगैरिकम्।

कट्फलं मरिचं शुण्ठी मृद्दीका रक्तचन्दनम्॥१५॥

कट्वङ्गवत्सकानन्ताधातकीमधुकार्जुनम्।

पुष्येणोद्धृत्य तुल्यानि श्लक्ष्णचूर्णानि कारयेत्॥१६॥

तानि क्षौद्रेण संयुज्य पाययेत् तण्डुलाम्बुना।  

असृग्दरातिसारेषु रक्तं यच्चोपवेश्यते॥१७॥

दोषागन्तुकृता ये च बालानां तांश्च नाशयेत्।

योनिदोषं रजोदोषं श्वेतं नीलं सपीतकम्॥१८॥

स्त्रीणां श्यावारुणं यच्च तत् प्रसह्य निवर्त्तयेत्।

चूर्णं पुष्यानुगं नाम हितमात्रेयपूजितम्॥१९॥

**पुष्यानुगं चूर्णम्।**

मुद्गमाषस्य निर्य्यूहे रास्नाचित्रकनागरैः।

सिद्धं सपिप्पलोविल्वैः सर्पिः श्रेष्ठमसृग्दरे॥२०॥

**मुद्गाद्यं घृतम्।**

कुमुदं पद्मकोशीरं गोधूगो रक्तशालयः।

मुद्गपर्णी पयस्या च काश्मरी मधुयष्टिका॥२१॥

बलातिबलयोर्मूलमुत्पलं तालमस्तकम्।

विदारी शतमूली च शालपर्णी सजीवका॥२२॥

फलं त्रिपुषवीजानि प्रत्यग्रं कदलीफलम्।

एषामर्द्धपलान् भागान् गव्यं क्षीरं चतुर्गुणम्॥२३॥

पानीयं द्विगुणंदत्त्वा घृतप्रस्थं विपाचयेत्।

प्रदरेरक्तपित्ते च रक्तगुल्म हलीमके॥२४॥

बहुरूपञ्च यत् पित्तं कामलावातशोणिते।

अरोचके ज्वरे जोर्णे पाण्डुरोगे मदे भ्रमे॥२५॥

तरुणी चाल्पपुष्पा च या च गर्भं न विन्दति।

अहन्यहनि च स्त्रीणां भवति प्रीतिवर्द्धनम्।

शीतकल्याणकं नाम परमुक्तंरसायनम्॥२६॥

फलं त्रिफला। शीतकल्याणकं घृतम्।

शतावरीरसप्रस्थं क्षोदयित्वावपीड़येत्।

घृतप्रस्थसमायुक्तं क्षीरं द्विगुणितं भिषक्॥२७॥

अत्र कल्कानिमान् दद्यात् स्थूलोडुम्बरसम्मितान्।

जोवनीयानि यान्यष्टौ यष्टिपद्मकचन्दने॥२८॥

खदंष्ट्रा चात्मगुप्ता च बला नागबला तथा।

शालपर्णी पृश्निपर्णी विदारी शारिवाद्वयम्॥२९॥

शर्करा च समा देया काश्मर्य्याश्च फलानि च।

सम्यक् सिद्धन्तु विज्ञाय तदघृतञ्चावतारयेत्॥३०॥

रक्तपित्तविकारेषु वातपित्तकृतेषु च।

वातरक्तं क्षयं श्वासं हिक्कां कासञ्च दुस्तरम्॥३१॥

अङ्गदाहं शिरोदाहं रक्तपित्तसमुद्भवम्।

असृग्दरं सर्वभवं मूत्रकृच्छ्रं सुदारुणम्।

एतान् रोगान् शमयति भास्करस्तिमिरं यथा॥३२॥

बृहच्छतावरीघृतम्।

इत्यसृग्दरचिकित्सा।  
**अथ योनिव्यापदधिकारः।**

योनिव्यापत्सु भूयिष्ठं शस्यते कर्म्म वातजित्।

वस्त्यभ्यङ्गकारिषेकप्रलेपाः पिचुधारणम्॥१॥

वचोपकुञ्चिकाजातीकृष्णकसैन्धवम्।

अजमोदां यवक्षारं चित्रकं शर्करान्वितम्॥२॥

पिष्ट्वा प्रसन्नयालोड्य खादेत्तत् घृतभर्जितम्।

योनिपार्श्वार्त्तिहृद्रोगगुल्मार्शोविनिवृत्तये॥३॥

गुडूचीत्रिफलादन्तीक्वाथैश्च परिषेचनम्।

नतवार्त्ताकिनीकुष्ठसैन्धवामरदारभिः॥४॥  
तैलात् प्रसाधिताद्धार्य्यः पिचुर्योनौ रुजापहः।

पित्तलानान्तु योनीनां सेकाभ्यङ्गपिचुक्रियाः॥ ५॥

शीताः पित्तहराः कार्य्याः स्नेहनार्थं घृतानि च।

योन्यां बलासदुष्टायां सर्वरुक्षोष्णमौषधम्॥६॥

पिप्पल्या मरिचैर्माषैः शताह्वाकुष्ठसैन्धवैः।

वर्त्तितुल्या प्रदेशिन्या धार्य्या योनिविशोधनी॥७॥

हिंस्राकल्कन्तुवातार्त्ता कोष्णामभ्यज्य धारयेत्।

पञ्चवल्कस्य पित्तार्त्ता श्यामादीनां कफोत्तरा॥८॥

मूषिकामांससंयुक्तं तैलमातपभावितम्।

अभ्यङ्गात् हन्ति योन्यर्शः स्वेदस्तन्मांससैन्धवैः॥९॥

गोपित्ते मत्स्यपित्ते वा क्षौमं त्रिःसप्तभावितम्।

मधुना किण्वचूर्णं वा दद्यादचरणापहम्॥१०॥

स्रोतसां शोधनं शोथकण्डूक्लेदहरञ्च तत्।

कामिन्याः पूतियोन्याश्च कर्तव्यः खेदनो विधिः॥११॥

क्रमः कार्यस्ततः स्नेहपिचुभिस्तर्पणं भवेत्।

शल्लकीजिङ्गिनीजम्बुधवत्वपञ्चवल्कलैः॥१२॥

कषायैः साधितः स्नेहः पिचुः स्याद्विप्लुतापहः।

कर्णिन्यां वर्त्तिका कुष्ठपिप्पल्यर्काग्रसैन्धवैः॥१५॥

वस्तमूत्रकृता धार्य्यासर्वञ्च श्लेष्मनुद्धितम्।

त्रैवृतं स्नेहनं स्वेद उदावर्त्तानिलार्त्तिषु।

तदेव च महायोन्यां स्रस्तायाञ्च विधीयते॥१४॥

आखोर्मांसं सपदि बहुधा खण्डखण्डीकृतं यत्।

तैले पाच्यं द्रवति नियतं यावदेतन्न सम्यक्।

तत्तैलाक्तं वसनमनिशं योनिभागो दधाना।

हन्ति व्रीडाकरभागफलं नात्र सन्देहबुद्धिः॥१५॥

शतपुष्पातैललेपाद्ददरीदलजात्तथा।

पेटिकामूललेपाच्च योनिर्भिन्ना प्रशाम्यति॥१६॥

सुषवीमूललेपाञ्च प्रविष्टान्तर्वहिर्भवेत्।

योनिर्भूषरसाभ्यङ्गात् निःसृता प्रविशेदपि॥१७॥

लोध्रतुम्बीफलालेपो योनिढार्ढ्यं करोति च। वे

वेतसमूलनिःक्वाथक्षालनेन तथैव च॥१८॥

मूषिकावागुलिवसाम्रक्षणं योनिदार्ढ्यम्।

वचानीलोत्पलं कुष्ठं मरिचानि तथैव च॥१९॥

अश्वगन्धा हरिद्रा च गाढ़ीकरणमुत्तमम्॥२०॥

मदनफलमधुकर्पूरपूरितं भवति कामिनीजनस्य।

विगलितयौवनस्य च वराङ्गमतिगाढ़ं सुकुमारम्॥२१॥

पञ्चपल्लवयष्ट्याह्वमालतीकुसुमैर्घृतम्।

रविपक्वमन्यथा वा योनिगन्धविनाशनम्॥२२॥

इक्ष्वाकुवीजदन्तीचपलागुड़मदनकिण्वयष्ट्याद्धैः।

सस्क्क्षीरैर्वर्त्तिर्योनिगता कुसुमसञ्ननी॥२३॥

सकाञ्जिकं जवापुष्पं भृष्टं ज्योतिष्मतीदलम्।

दूर्वापिष्टञ्चसम्प्राश्य वनिता त्वर्त्तवं लभेत्॥२४॥

धात्र्यञ्जनाभयाचूर्णं तोयपीतं रजो हरेत्।

शेलुच्छदमिश्रपिष्टं भक्षणञ्चतदर्थकृत्॥१५॥

पुष्पोद्धृतं लक्षणायाश्चक्राङ्कायास्तु कन्यया।

पिष्टं मूलं दुग्धघृतपीतमृतौ तु पुत्रदम्॥२६॥

क्वाथेन हयगन्धायाः साधितं सघृतं पयः।

ऋतुस्नाता बाला पीत्वा गर्भं धत्ते न संशयः॥२७॥  
पिप्पल्यः शृङ्गवेरञ्च मरिचं केशरं तथा।

घृतेन सह पातव्यं बन्ध्यापि लभते सुतम्॥२८॥

सुवर्णस्य रूप्यकस्य चूर्णे ताम्रस्य चाज्यसंमिश्रे।

पीते शुद्धे क्षैत्रेभेषजयोगाद्भवेद् गर्भः॥२९॥

कृत्वा शुद्धौ स्नानं विलङ्घ्यदिवसान्तरे ततः प्रातः।

स्नात्वा द्विजाय भक्त्या सम्पूज्य लोकनाथेशम्॥३०॥

श्वेतबलाङ्घ्रिकयष्टीं कर्षं कर्षं पलन्तु शर्करायाः।

पिष्ट्वैकवर्णजीववत्माया गोस्तु टुग्धेन॥३१॥

समधिकघृतेन पीतं नात्र दिने देयमन्नमन्यञ्च।

क्षुधिते सदुग्धमन्नंदद्यादापुरुषसन्निधेस्तस्याः॥३२॥

समदिवसे शुभयोगे दक्षिणपार्श्वावलम्बिनी धीरा।

व्यक्तस्त्यन्तरसङ्गप्रहृष्टमनसोऽतिवृद्धधातोश्च।

पुरुषस्य सङ्गममात्रात् लभते पुत्रं ततो नियतम्॥३३॥

गोष्ठजातवटकस्य प्रागुक्तशाखजे शुभे।

माषौ द्वौ च तथा गौरसर्षपौ दधियोजितौ।

पुष्यापीतौ द्रुतापनगर्भायाः पुत्रकारकौ॥३४॥

कानकान् राजतान् वापि लौहान् पुरुषकानमून्।

ध्माताग्निवर्णान् पयसो दध्नो वाप्युदकस्य वा।

क्षिप्राचलौ पिबेत् पुष्ये गर्भे पुत्रत्वकारकान्॥३५॥

मञ्जिष्ठा मधुकं कुष्ठं त्रिफला शर्करा बला।

मेदा पयस्या काकोली मूलञ्चैवाश्वगन्धजम्॥३६॥

अजमोदा हरिद्रे द्वे हिङ्गुकं कटुरोहिणी।

उत्पलं कुमुदं द्राक्षाकाकोल्यौ चन्दनद्वयम्॥३७॥

एतेषां कार्षिकैर्भागैर्घृतप्रस्थं विपाचयेत्।

शतावरीरसक्षीरं घृताद्देयं चतुर्गुणम्॥३८॥

सर्पिरेतन्नरः पीत्वा नित्यं स्त्रीषु वृषायते।

पुत्रान् जनयते नारी मेधाव्यान् प्रियदर्शनान्॥३९॥

या चैव स्थिरगर्भा स्यात् या वा जनयते मृतम्।

अल्पायुषं वा जनयेत् या च कन्यां प्रसूयते॥४०॥

योनिदोषे रजोदोषे परिस्रावे च शस्यते।

प्रजावर्द्धनमायुष्यं सर्वग्रहनिवारणम्॥४१॥

नाम्ना कलघृतं ह्येततेअश्विभ्यां परिकीर्तितम्।

अनुक्तं लक्षणामूलं क्षिपन्त्यत्र चिकित्सकाः॥४२॥

जीवद्धत्सैकवर्णाया घृममत्र प्रशस्यते।

आरण्यगोमयेनापि वह्निज्वाला प्रदीयते॥४३॥

**फलघृतम्।**

सहचरे द्वे त्रिफलां गुडूचीं सपुनर्नवाम्।

शुकनासां हरिद्रे द्वे रास्नां मेदां शतावरीम्॥४४॥

कल्कीकृत्य घृतप्रस्थं पचेत् क्षीरचतुर्गुणम्।

तत्सिद्धं प्रपिबेन्नारी योनिशूलप्रपीडिता॥४५॥

पिण्डिता चलिता या च निःसृता विवृता च या।

पिण्डयोनिस्तु विस्रस्ताषण्डयोनिञ्च या स्मृता॥४६॥

प्रपद्यन्ते तु ताः स्नानंगर्भं गृह्णन्ति चास्रजम्।

एतत् फलघृतं नाम योनिदोषहरं परम्॥४७॥

**फलघृतम्।**

सिद्धार्थकं वा ब्रह्मी शङ्खपुष्पी पुनर्नवा।

पयस्यामययष्ट्याह्वकटुकैलाफलत्रयम्॥४८॥

शारिवे रजनी पाठा भृङ्गदारु सुवर्च्चला।

मञ्जिष्ठा त्रिफला श्यामा वृषपुष्पं सगैरिकम्॥४९॥

धीमान् पक्वा घृतप्रस्थं सम्यक् मात्राभिमन्त्रितम्।

द्विमासगर्भिणी नारी षण्मासात् न प्रयोजयेत्॥५०॥

सर्वाङ्गं जनयेत् पुत्रं शूरं पण्डितमानिनम्।

जडगद्गदमूकत्वं पानादेवापकर्षति॥५१॥

सप्तशस्त्रप्रयोगेणनरः श्रुतिधरो भवेत्।

नाग्निर्दहति तद्वेश्म न वज्रं हन्ति न ग्रहाः॥५२॥

न तत्र म्रियते बालो यत्रास्ते सोममङ्गितः।

बन्ध्यापि लभते पुत्रं सर्वामयविवर्जितम्।

योनिदुष्टाश्च या नार्य्यो रेतोदुष्टाश्च ये नराः॥५३॥

अस्य प्रभावात् कुक्षिस्थः स्फुटवाग्व्याहरत्यपि।

द्राक्षा परुषकाश्मर्य्यैोफलत्रयमुदाहृतम्॥५४॥

ओं नमो महाविनायकायामृतं

रक्ष रक्ष मम फलसिद्धिम्।

देहि रुद्रवचनेन स्वाहा

सप्तदूर्वाभिमन्त्रितम्॥५५॥

**सोमघृतम्।**

नीलोत्पलोशीरमधूकयष्टीद्राक्षाविदारीकुशपञ्चमूलैः।

स्याज्जीवनीयैश्च घृतं विपक्वं शतावरीकारसदुग्धमिश्रम्॥५६॥

तच्छर्करापादयुतं प्रशस्तम् असृग्दरे मारुतरक्तपित्ते।

क्षीणे बले रेतसि संप्रनष्टे कृच्छ्रे च रक्तप्रभवे च गुल्मे॥५७॥

**नीलोत्पलाद्यं घृतम्।**

शतावरीमूलतुलाश्चतस्रः संप्रपीड़येत्।

रसेन क्षीरतुल्येन पचेत् तेन घृताढ़कम्॥५८॥

जीवनीयैःशतावर्य्या मृद्वीकाभिः परुषकैः।

पिष्टैः पियालैश्चाक्षांशैर्द्वियष्टीमधुकैर्भिषक्॥५९॥

सिद्धशीते च मधुनः पिप्पल्याश्चाष्टकं पलम्।

दत्त्वा दशपलञ्चात्र सितायास्तद्धिमिश्रितम्॥६०॥

ब्राह्मणान् प्राशयेत् पूर्वं लिह्यात् पाणितलं ततः।

योन्यसृक्शुक्रदोषघ्नं वृष्यं पुंसवनञ्च तत्॥६१॥

क्षतक्षयं रक्तपित्तं कासं श्वासं हलीमकम्।

कामलां वातरक्तञ्च विसर्पं हृच्छिरोग्रहम्।

उन्मादादीनपस्मारान् वातपित्तामकान् जयेत्॥६२॥

**बृहच्छतावरीघृतम्।**

दग्ध्वा शङ्खं क्षिपेद्रम्मास्वरसे तत् तु पेषितम्।

तुल्यालं लेपतो हन्ति रोमगुह्यादिसम्भवम्॥६३॥

रक्ताञ्चनापुच्छचूर्णं युक्तं तैलन्तु सार्षपम्।

सप्ताहं व्युषितं हन्ति मूलाद्रोमाण्यसंशयः।

कुसुम्भतैलाभ्यङ्गो वा रोम्णामुत्पाटितेऽन्तकृत्॥६४॥

आरग्वधमूलपलं कर्षद्वितयं शङ्खचूर्णस्य।

हरितालस्य च खरजे मूत्रप्रस्थे कटुतैसं पक्वम्॥६५॥

तैलंतदिदं शङ्खहरितालचूर्णितं लेपात्।

निर्मूलयति च रोमाण्यन्येषां सम्भवो नैव॥६६॥

**आरग्वधाद्यं तैलम्।**

कर्पूरभल्लातकशङ्खचूर्णं क्षारो यवानाञ्च मनःशिला च।

तैलं विपक्वं हरितालमिश्रं रोमाणि निर्मूलयति क्षणेन॥६७॥

शुक्तिशम्बूकशङ्खानां दीर्घवृन्तात् मधुस्ककात्।

दग्ध्वाक्षारं समादाय खरमूत्रेण वासयेत्॥६८॥

चाराष्टमानं विपचेत् तैलाच्च सार्षपं बुधः।

इदमन्तःपुरे देयं तैलमात्रेयपूजितम्॥६९॥

विन्दुरेकः पतिह्यत्र तत्र रोमा पुनर्भवः।

मदनादिङ्गणे देयमश्विमभ्याञ्च विनिर्मितम्॥७०॥

अर्शसां कुष्ठरोगाणां पामादद्रुविचर्च्चिकाम्।

क्षारतैलमिदं श्रेष्ठं सर्वक्तोदहरं परम्।७१॥  
इति योनिव्यापच्चिकित्सा।  
 **अथ स्त्रीरोगाधिकारः।**

मधुकं शाकवीनञ्च पयसा सुरदारु च।

अश्मन्तकः कृष्णतिलास्ताम्रवल्ली शतावरी॥१॥

वृक्षादनी पयस्या च तथैवोत्पलशारिवा।

अनन्ता शारिवा रास्ना पद्मामधुकमेव च॥२॥

बृहतीद्वयकाश्मर्य्यक्षीरिशुङ्गास्त्वचो घृतम्।

पृथक्पर्णी बला शिग्रु श्वदंष्ट्रा मधुयष्टिका॥३॥  
श्रृङ्गाटकं विसं द्राक्षा कशेरु मधुकं सिता।

मासेषु सप्त योगाः स्युरर्द्दश्लोकास्तु सप्तसु॥४॥

यथाक्रमं प्रयोक्तव्या गर्भस्रावे पयोऽन्विताः।

कपित्थबिल्वबृहतीपटोलेक्षुनिदिग्धिकाः॥५॥  
मूलानि क्षीरसितानि दापयेत् भिषगष्टमे।

नवमे मधुकालन्तापयस्याशारिवाः पिबेत्॥६॥  
पचन्तु दशमे शुण्ठ्या श्रृतशीनं प्रशस्यते।

सक्षीरा बा ..शुण्ठी मधुकं देवदारु च॥७॥

एवमाप्ययते गर्भस्तीव्रा रुक् चोपशाम्यति।

कुशकाशोरुवूकानां मूलैर्गोक्षुरकस्य च॥  
शृतं दुग्धं सितायुक्तं गर्भिण्याः शूलनुत् परम्॥८॥

कशेरुशृङ्गाटकजीवनीयपद्मोत्पलैरण्डशतावरीभिः।

सिद्धं पयः शर्करया विमिश्रं संस्थापयेद्गर्भमुदीर्णशूलम्॥९॥  
कशेरुश्रृङ्गाटकपद्मकोत्पलं

समुद्रपर्णोमधुकं सशर्करम्।

सशूलगर्भस्रुतिपीडिताङ्गना  
पयोविमिश्रं पयसान्नभुक् पिबेत्॥१०॥

गर्भे शुष्के तु वातेन बालानाञ्चापि शुष्यताम्।

सितामधुककाश्मर्य्यैर्हितमुत्थापने पयः।

गर्भशोषे त्वामगर्भाः प्रसहाश्च सदा हिताः॥११॥

पाठालाङ्गलिसिंहास्यमयूरकवटैः पृथक्।

नाभिवस्तिभगालेपात् सुखं नारी प्रसूयते॥१२॥

परूषकस्थिरामूललेपस्तद्वत् पृथक् पृथक्।

वासामूले ध्रुवं तद्वत् कटिबद्धे सूते द्रुतम्॥१३॥

पाठायास्तु शिफां योनौ या नारी संप्रधारयेत्।

उरः प्रसवकाले च सा सुखेन प्रसूयते॥१४॥

तुषाम्बु परिपिष्टेन मूलेन परिलेपयेत्।

लाङ्गल्याचरणौ सूते क्षिप्रमेतेन गर्भिणी॥१५॥

आटरूषकमूलेन नाभिवस्तिभगालेपः कर्तव्यः।

तालतरूद्भवमूले मुक्तकच्छे धृते पुंसाम्॥१६॥

गृहाम्बुना गेहधूमपानं गर्भापकर्षणम्॥१७॥

मातुलुङ्गस्य मूलानि मधुकं मधुसंयुतम्।  
घृतेन सह पातव्यं सुखं नारी प्रसूयते॥१८॥

पुटदग्धसर्पकञ्चुकमसृणमसीकुसुमसारसहिताञ्चिताक्षी।

झटिति विशल्या जायेत गर्भवती मूढगर्भापि॥१९॥  
गृहाम्बुना हिङ्गुसिन्धुपानं गर्भापकर्षणम्॥२०॥

दहामृतश्च सोमश्च चित्रमभानुश्च भाविनि।

उच्चैःश्रवाश्च तुरगो मन्दिरे निवसन्तु ते॥ २१॥  
इदममृतमपां समुद्धृतं वै

भवलघुगर्भमिमं विमुञ्चतु स्त्री।

तदनलपवनार्कवासवास्ते  
सह लवणाम्बु धरैर्दिशन्तु शान्तिम्॥२२॥

मुक्ताः पाया विपायाश्च मुक्ताः सूर्येण रश्मयः।

मुक्तः सर्वभयाद् गर्भ एह्येहि मारिच स्वाहा॥२३॥

जलं च्यवनमन्त्रेण सप्तवाराभिमन्वितम्।

पीत्वा प्रसूयते नारी दृष्ट्वा चोभयत्रिंशकम्॥

तथोभयपञ्चदशदर्शनं सुखसूतिकृत्॥ २४॥

नारी ऋतुवसुभिः सह पक्षदिगष्टादशभिरेव च।

अर्कभुवनाब्धिसहितैरुभयत्रिंशकमिदमाश्चर्यम्।

वसुगुणाब्ध्येकबाणनवषट्सप्तयुगैः क्रमात्॥ २५॥

सर्वं पञ्चदशद्दिस्तु त्रिंशकं नवकोष्ठके।

कटुतुम्बाहिनिर्मोककृतवेधनसर्षपैः॥ २६॥

कटुतैलान्वितो धूमो योनेः पातयतेऽमराम्।

कचवेष्टितयाङ्गुल्या घृष्टे कण्ठे सुखं पतत्यमरा॥२७॥

एरण्डस्य वनेः काको गङ्गातीरमुपागतः।

इतः पिबति पानीयं विशल्या गर्भिणी भवेत्॥ २८॥  
अनेन सप्तधामन्त्रा जलं देयं विशल्यकम्॥२९॥

मूलेन लाङ्गलिक्या वा संलिप्ते पाणिपादे च।

अमरापातनं मद्यैः पिप्पल्यादिरजः पिवेत्॥ ३०॥

गरीमदनदहनमूलं चिरजमपि।

गर्भमृतममृतं वा निपातयति॥ ३१॥

सालिमूलाक्षमात्रं वा मूत्रेणाम्लेन वान्वितम्।

उपकुञ्चिकां पिप्पलीञ्च मदिरां लाभतः पिबेत्॥३२॥

सौवर्चलेन संयुक्तां योनिशूलनिवारणीम्।

सूताया हृच्छिरोवस्तिशूलं मक्कन्दसङ्गितम्॥ ३३॥

यवक्षारं पिबेत् तत्र सर्पिषोष्णोदकेन वा।

पिप्पल्यादिगणक्वाथं पिबेद्वा लवणान्वितम्॥ ३४॥

पारावतशकृत् पीतं शालितण्डुलवारिणा।

गर्म पातान्तरोत्थे तु रक्तस्रावनिवारणम्॥ ३५॥

जलपिष्टवरुणपात्रैः सघृतैरुद्वर्तनालेपौ तु।

किक्कियरोग हरतो गोमयवर्षादथो विहितौ॥ ३६॥

कीवेरारणालरक्तचन्दनबलाधन्याकवसादनी।

मुस्तोशीरयवासपर्प्पटविषाक्वाथं पिबेद्गर्भिणी।

नानादोषयुतातिसारकगदे रक्तस्रुतौ वा ज्वरे

योगोऽयं मुनिभिः पुरा निगदितः सूत्यामये यस्यते॥ ३७॥

अमृतानागरसहचरभद्रोत्कटपञ्चमूलजलदलशृतम्।

मधुसंयुक्तं निवारति सज्वरं सूतिकातङ्कम्॥ ३८॥

सहचरपुष्करवेतसमूलं वैकङ्कतं दारुकुलत्थसमम्।

जलमत्र सैन्धवहिङ्गुयुतं सद्यो घोरसूतिकाशूलहरम्॥ ३६॥

दृशमूलीकृतः क्वाथः सद्यः सूतिरुजापहः।  
पिप्पली पिप्पलीमूलं चव्यं शुण्ठी यमानिका॥ ४०॥

जीवके द्वे दरिद्रे द्वे विडसौवर्चलं तथा।

एतैर्स्वौषधैः पिष्टैरारणालं विपाचितम्॥ ४१॥

आमवातहरं वृष्यं कफघ्नं वङ्किदीपनम्।

काङ्जिकं वच्चकं नाम स्त्रीणामग्निविवर्धनम्॥४२॥

मक्कन्दशूलशमनं परं क्षीराभिमर्दनम्।

क्षीरपाकविधानेन काञ्जिकस्यापि साधनम्॥४३॥  
 **वज्रकाञ्जिकम्।**

जीरकं हवुषा धान्यं शताह्वा सुरदारु च।

यमानी त्र्यष्टको हिङ्गुपत्रिकाकासमर्दकम्॥४४॥

पिप्पली पिप्पलीमूलमजमोदाथ वाष्पिका।

चित्रकञ्च पलांशानि तथान्यच्च चतुःपलम्॥४५॥

कशेरुकं नागरञ्च कुष्ठं दीप्यकमेव च।

गुडस्य च शतं दद्यात् घृतप्रस्थं तथैव च॥४६॥

क्षीरद्विप्रस्थसंयुक्तं शनैर्मृद्दग्निना पचेत्।

पञ्चजीरक इत्येष सूतिकानां प्रशस्यते॥४७॥

गर्भार्थिनीनां नारीणां वृंहणीये समारुते।

विंशतिं व्यापदो योनेः कासं श्वासं ज्वरं क्षयम्॥४८॥

हलीमकं पाण्डूरोगं दौर्गन्ध्यं बहुमूत्रताम्।

हन्ति पीनोन्नतकुचाः पद्मपत्रायतेक्षणाः।

उपयोगात् स्त्रियो नित्यमलक्ष्मामलवर्जिताः॥४९॥  
**पञ्चजीरकगुड़ः॥**

वनकार्पासिकेक्षूणां मूलं सौवीरकेण वा।

विदरीकन्दं सुरया पिबेद्वा स्तन्यवर्द्दनम्॥५०॥  
दुग्धेन शालितण्डुलचूर्णपानं विवर्द्दयेत्।

स्तन्वं सप्ताहतः क्षीरसेविन्यास्तु न संशयः॥५१॥

हरिद्रादिं वचादिं वा पिबेत् स्तन्यविशुद्धये।

तत्र वातात्मके स्तन्वे दशमूलीजलं पिबेत्॥५२॥

पित्तदुष्टेऽमृताभीरुपटोलं निम्बचन्दनम्।

धात्रीकुमारश्च पिबेत् क्वाथयित्वा सशारिवम्॥५३॥

कफे वा विफलामुस्ताभूनिम्बं कटुरोहिणीम्।

धात्री स्तन्यविशुद्ध्यर्थं मुद्गयूषरसाशिनी॥५४॥

भार्गीवचादारुपाठाः पिबेत् सातिविषाः श्रृताः॥५५॥

कुक्कुरामञ्जुकामूलं चर्वितमास्ये विधारितं जयति।

सप्ताहात् स्तनकोलं स्तन्यं चैकान्ततः कुरुते॥५६॥

शोथं स्तनोत्थितमवेक्ष्य भिषक् विदध्यात्

यद्विद्रधावभिहितं त्विह भेषजानि।

आमे विदह्यति तथैव गते च पाकं

तस्याः स्तनौ सततमेव च निर्दुहीत॥५७॥

विशालामूललेपस्तु हन्ति पीडां स्तनोत्थिताम्।

निशाकणकफलाभ्यां लेपश्चापि स्तनार्त्तिहा॥५८॥

मूषिकवसया शूकरगजमहिषमांसचूर्णसंयुतया।

अभ्यङ्गमर्दनाभ्यां कठिनपीनस्तनौ भवतः॥५९॥

महिषीभवनवनीतं व्याधिबलोग्रा तथैव नागबला।

पिष्टा मर्दनयोगात् पीनं कठिनं स्तनं कुरुते॥६०॥

श्रीपर्णीरसकल्काभ्यां तैलं सिद्धं तिलोद्भवम्।

तत् तैलं तूलकेनैव स्तनस्योपरि धारयेत्।  
पतितावुत्वितौ स्त्रीणां भवेयातां पयोधरौ॥६१॥  
 **श्रीपर्णीतैलम्।**

काशीशतुरंगगन्धाशारिवागजपिप्पलीविपक्वेन।

तैलेन यान्ति वृद्धिं स्तनकर्णवराङ्गलिङ्गानि॥६२॥

प्रथमर्त्तौतण्डुलाम्भोनस्यं कुर्यात् स्तनौ स्थिरौ।

गोमहिषीतसहितं तैलं श्यामाकताञ्जलिवचाभिः॥६३॥

सत्रिकटुनिशाभिः सिद्धं नस्यं स्तनोत्थापनं परम्।

तनूकरोति मध्यं पीतं मथितेन माधवीमूलम्॥६४॥

स्याच्छिथिलापि च गाढ़ा सुरगोपाज्याभ्यङ्गतो योनिः

शरबहलस्थिरबन्धनरज्ज्वा सन्ताडनाद्धि दयितेन॥६५॥

वश्यत्यबलाद्देषः पत्यौ सहजः कृतोऽथवा योनिः।

दत्त्वैव दुग्धभक्तं विप्रायोत्याट्य सितबलामूलम्।

पुष्ये कन्यापिष्टं दत्तमनिचाहरं भक्ष्ये॥६६॥

इति स्त्रीरोगचिकित्सा।

अथ बालरोगाधिकारः।

कुष्ठवचाभयाब्रह्मीकणकं क्षौद्रसर्पिषा।

वर्णायुःकान्तिजननं लेहं बालस्य दापयेत्॥१॥

स्तन्याभावे पयश्छागं गव्यं वा तद्गुणं पिबेत्।

तर्काधो गुड़िका तप्तां निर्वाप्य कटुतैलके।

तत्तैलं पानतो हन्ति बालानामुल्वमुद्धतम्॥२॥

व्योषशिवोग्रारजनीकल्कं वा पीतमथ पयसा।

उल्वं निःशेषंकुरुते पटुतां बालस्य चात्यन्तम्॥३॥

मृत्पिण्डेनाग्नितप्तेन क्षीरसिक्तेन सोष्मणा।

खेदयेदुत्थितां नाभिं शोथस्तेन प्रशाम्यति॥४॥

नाभिपाके निशालोध्रप्रियङ्गमधुकैः श्रृतम्।

तैलमभ्यञ्चने शस्तमेभिर्वाप्यवचूर्णनम्॥५॥

सोमग्रहणे विधिवत् केकीशिखामूलमुद्धृतं बद्धम्।

जघनेऽथ कन्दरायां चपयत्यहिण्डिको नियतम्॥६॥

सप्तदलपुष्पं मरिचं पिष्टं गोरोचनासहितम्।

पीतं तद्वत् तण्डुलभक्तकृतो दग्धपिष्टकप्रायः॥७॥

जम्बूकनासावायसजिह्वानाभिर्वराहसम्भूता।

कांश्यं रसोऽथ गरलं प्रावृड्भेकस्य वामजङ्घ्वास्थि॥८॥

इत्येकशोथमिलितं विधृतं ग्रीवादिकटिदेशे।

अहिण्डिकाप्रशमनमभ्यङ्गो नातिपथ्यविधिः॥९॥

अनामके घुर्घुरिकावुक्कामरिचरोचना।

नवनीतञ्च संमिश्र्य खादेत् तद्रोगनाशनम्॥१०॥

तैलाक्तशिरस्तालुनिसप्तदलार्कस्नुहीभवं क्षीरम्।

दत्त्वा रजनीचूर्णे दत्ते नश्येदनामकाख्यः॥११॥

लेहयेच्च शुना बालं नवनीतेन लेपितम्।

स्फुटकपत्रजरसोद्वर्तनञ्च हि तद्धितम्॥१२॥

तैलस्य भागमेकं मूत्रस्य द्वौ च शिम्बिदलरसस्य।

गव्यं पयश्चतुर्गुणमेवं दत्त्वा पचेत् तैलम्।

तेनाभ्यङ्गः सततं रोगमनामकाख्यमपहरति॥१३॥

अर्कतूलकमाविकरोमाण्यादाय केशराजस्य।

स्वरसेनाते वस्त्रे क्वत्वा वर्तिच्च तैलाक्ताम्॥१४॥

तज्जातकजलाञ्जितलोचनयुगलोऽप्यलङ्कृतो बालः।

कष्टमनामकरोगं क्षपयति भूतादिकञ्चापि॥१५॥

चालनिकातलसंस्थितपोतं संप्लाव्य गव्यमूत्रण।

ओकोदशालिकायां रजकक्षारोदकस्नानम्॥१६॥

दासक्रयणश्रावणवराटिकारसेन्द्रपूरिता धृता कण्ठे।

नलिनीदले च शयनं सुकष्टममामकाख्यरोमघ्नम्॥१७॥

भैषज्यं पूर्वमुद्दिष्टं नराणां यज्वरादिषु।

देयन्तदेव बालानां मात्रा तस्य कनीयसी॥१८॥

प्रथमे मासि जानस्य शिशोर्भेषजरक्तिका।

अवलेह्या तु कर्तव्या मधुक्षीरसिताघृतैः॥१९॥

एकैकां वर्द्धयेत् तावद् यावत् संवत्सरो भवेत्।

तदूर्द्धं मासवृद्धिः स्थाद् यावदाषोड़शाब्दिकाः॥२०॥

हरिद्राद्वययष्ट्याह्वसिंहीशक्रयवैः कृतः।

शिशोर्ज्वरातिसारघ्नः कषामस्तस्य दोषजित्॥२१॥

**हरिद्रादिः**

धनकृष्णारुणाशृङ्गीचूर्णं क्षौद्रेण संयुतम्।

शिशोर्ज्वरातिसारघ्नं कासश्वासवमीहरम्॥२२॥

**बालचातुर्भद्रिका।**

धातकीविल्वधन्याकलोध्रेन्द्रयवबालकैः।

लेहः क्षौद्रेण बालानां ज्वरातीसारवान्तिजित्॥२३॥  

**धातक्यादिः।**

रजनीदारुशरलश्रेयसी बृहतीयम्।

पृश्निपर्णी शताह्वा च लीढं माक्षिकसर्पिषा॥२४॥

ग्रहणीदीपनं हन्ति मारतार्त्तिं सकामलाम्।

ज्वरातीसारपाण्डूघ्नं बालानां सर्वशोथनुत्॥२५॥

निषीकृष्णाञ्जनं लाजाश्रृङ्गीमरिचमाक्षिकैः।

लेहः शिशोर्विधातव्यञ्छर्दिकासज्वरापहः॥२६॥

श्रृङगी समुस्तातिविषां विचूर्ण्य

लेहं विदध्यान्मधुना शिशूनाम्।

कासज्वरच्छूर्दिभिरर्दितानां

समाक्षिकाञ्चातिविषां तथैकाम्॥२७॥  

**श्रृङ्ग्यादिः।**

पीतं पीतं वमेद्यस्तु स्तन्यं तन्मधुसर्पिषा।

द्विवार्ताकीफलरसं पञ्चकोलञ्च लेहयेत्॥२८॥

आम्रास्थिलाजसिन्धूत्थैर्लेहः क्षौद्रेण कूर्दिनुत्॥२९॥

पिप्पलीमरिचानान्तु चूर्णं समधुशर्करम्।

रसेन मातुलुङ्गस्य हिक्काच्छूर्दिनिवारणम्॥३०॥

पेटीपाठामूलाज्जम्ब्वाः सहकारवल्कलतः कल्कः।

इत्येकशश्च पिण्डो विधृतो हन्नाभिमध्यताल्वादौ।

कूर्द्यतीसारजं वेगं प्रबलं धत्ते तदेव च नियमेन॥३१॥

विल्वञ्च पुष्पाणि च धातकीनां

जलं सलोध्रं गजपिप्पली च।

क्वाथावलेहौ मधुना विमिश्रौ

बालेषु योज्यावतिसारितेषु॥३२॥

समङ्गाधातकीलोध्रं शारिवाभिः श्रृतं जलम्।

दुर्द्दरेऽपि शिशोर्देयमतीसारे समाक्षिकम्॥३३॥

नागरातिविषामुस्तबालकेन्द्रयवैः श्रृतम्।

कुमारं पाययेत् प्रातः सर्वातीसारनाशनम्॥३४॥

समङ्गाधातकीपद्मं वयस्था कच्छुरा तथा।

पिष्टं रेतैर्यवागूः स्यात् सर्वातीसारनाशिनी॥३५॥  

विल्वमूलकषायेण लाजाश्चैव सशर्कराः।

आलोड्य पाययेद् बालं कूर्द्यतीसारनाशनम्॥३६॥

कल्कः प्रियङ्गुकोलास्थिमध्यमुस्तरसाञ्जनैः।

क्षौद्रलीढः कुमारस्य कूर्दितृष्णातिसारनुत्॥३७॥

मोचरसः समङ्गा च धातकीपद्मकेशरम्।

पिष्टैरेतैर्यवागूः स्याद्रक्तातीसारनाशिनी॥३८॥

लेहस्तैलसिताक्षौद्रतिलयष्ट्याह्वकल्कितः।

बालस्य रुध्यान्नियतं रक्तस्रावं प्रवाहिकाम्॥३९॥

लाजासयष्टीमधुकं शर्कराक्षौद्रमेव च।

तण्डुलोदकसंसिक्तं क्षिप्रं हन्ति प्रवाहिकाम्॥४०॥

अङ्कोठमूलमथवा तण्डुलसलिलेन वटजमूलं वा।

पीतं हन्त्यतीसार ग्रहणीरोगं सुदुर्वारम्॥४१॥

सितजीरकसर्जचूर्णं विल्वदलोत्थाम्बुमिश्रितं पीतम्।

हन्त्यामरक्तशूलं गुड़सहितः श्वेतसर्जी वा॥४२॥

मरिचमहौषधकुटजं द्विगुणीकृमुत्तरोत्तरं क्रमशः।

गुड़तक्रयुक्तमेतद् ग्रहणीरोगं निहन्याशु॥४३॥

विल्वशक्राम्बुमोचाब्दसिद्धभाजं पयः शिशोः।

समां सरक्तां ग्रहणीं पीतं हन्यात् त्रिरात्रतः॥४४॥

तद्वदजाक्षीरसमो जम्बुत्वगुद्भवो रसः।

गुदपाके तु बालानां पित्तघ्नीं कारयेत् क्रियाम्॥४५॥

रसाञ्जनं विशेषेण पानालेपनयोर्हितम्॥४६॥

कणोषणसिताक्षौद्रसूक्ष्मैलासैन्धवैः कृतः।

मूत्रग्रहे प्रयोक्तव्यः शिशूनां लेह उत्तमः॥४७॥

घृतेन सिन्धुश्वैलाहिङ्गुभार्गीरजो लिहन्।

आनाहं वातिकं शूलं जयेत् तोयेन वा शिशुः॥४८॥

हरीतकीवचाकुष्ठं कल्कं माक्षिकसंयुतम्।

पीत्वा कुमारः स्तन्येन मुच्यते तालुपातनात्॥४९॥

मुखपाके तु बालानां साम्रसारमयोरजः।

गैरिकं क्षौद्रसंयुक्तं भेषजं सरसाञ्जनम्॥५०॥

अश्वत्थत्वग्दलक्षौद्रैर्मुखपाके प्रलेपनम्।

दार्वीयष्ट्याभयाजातीपत्रक्षौद्रस्तथापरम्॥५१॥

सह जम्बीररसेन स्रुग्दलरसघर्षणं सद्यः।

कृतमुपहन्ति हि पाकं मुखजं बालस्य चाश्वेव॥५२॥

लावतित्तिरपल्लूरजः पुष्परसान्वितम्।

द्रुतं करोति बालानां पद्मकेशरवन्मुखम्॥५३॥

दन्तोद्भवोत्थरोगेषु न बालमतियन्त्रयेत्।

स्वयमप्युपशाम्यन्ति जातदन्तस्य ते गदाः॥५४॥

सदन्तो यस्तु वा ये तु दन्ताः प्रोथस्य चोत्तराः।

कुर्य्युस्तस्य कृतः शान्तिं बालस्यापि द्विजातयः।

दद्यात् सदक्षिणं बालं नैनमेनं प्रपूजयेत्॥५५॥

पञ्चमूलीकषायेण सघृतेन पयः श्रृतम्।

सशृङ्गवेरं सगुडं श्रृतं हिक्कार्दितः पिबेत्॥५६॥

सुवर्णगैरिकस्यापि चूर्णानि मधुना सह।

लीढ़ा सुखमवाप्नोति क्षिप्रं हिक्कार्दितः शिशुः॥५७॥

चित्रकं श्रृङ्गवेरञ्च तथा दन्ती गवाक्ष्यपि।

चूर्णं कृत्वा तु सर्वेषां सुखोष्णेनाम्बुना पिबेत्।

श्वासं कासमथो हिक्कां कुमाराणां प्रणाशयेत्॥५८॥

द्राक्षायासाभयाकृष्णाचूर्मं सक्षौद्रसर्पिषा।

लीढं श्वासं निहन्त्याशु कासञ्च तमकं तथा॥५९॥

पुष्करातिविषाश्रृङ्गीमागधीधन्वयासकैः।

तच्चूर्णं मधुना लीढं शिशूनां पञ्चकासनुत्॥६०॥

दाडिमस्य च बीजानि जीरकं नागकेशरम्।

चूर्णितं शर्कराक्षौद्रलीढं तृष्णाविनाशनम्॥६१॥

मायूरपक्षभस्मव्युषितजलं तेन भावितं पेयम्।

तृष्णाघ्नं वटकाष्ठजभस्मजलं वक्तशोषजिद् घृतं वक्ते॥६२॥

पिष्टैश्र्छागेन पयसा दार्वीमुस्तकगैरिकैः।

वहिरालेपनं शस्तं शिशोर्नेत्रामयापहम्॥६३॥

मनःशिला शङ्गनाभिः पिप्पल्योऽध रसाञ्जनम्।

वर्तिः क्षौद्रेण संयुक्ता बाले सर्वाक्षिरोमनुत्॥६४॥

मातुस्तन्यकटुस्नेहकाञ्जिकैर्भावितो जयेत्।

स्वेदाद्दीपशिखोत्तप्तो नेत्रामयमलक्तकः॥६५॥

शुण्ठीभृङ्गानिशाकल्कः पुटपाकः ससैन्धवः।

कुकूलकेऽक्षिरोगेषु भद्रमाश्चोतनं हितम्॥६६॥

क्रिमिघ्नालशिलादार्वीलाक्षाकाञ्चनगैरिकैः।

चूर्णाञ्जनं कुकूले स्याच्छिशूनां पोथकीषु च॥६७॥

सुदर्शनामूलचूर्णादञ्जनं स्यात् कुकूलके।

गृहधूमनिशाकुष्ठवाजिकेन्द्रयवैः शिशोः।

लेपस्तक्रेण हन्त्याशु सिध्मपामाविचर्च्चिकाः॥६८॥

पादकल्केऽश्वगन्धायाः क्षीरे दशगुणे पचेन्।

घृतं पेयं कुमाराणां पुष्टिकृद् बलवर्द्धनम्॥६९॥  

**अश्वगन्धाघृतम्।**

चाङ्गेरीस्वरसे सर्यिाश्छागक्षीरसमे पचेत्।

कपित्थव्योषसिन्धूत्थसमङ्गोत्पलबालकैः॥७१॥

सविल्वधातकीमोचैः सिद्धं सर्वातीसारनुत्।

ग्रहणीं दुस्तरां हन्ति बालानान्तु विशेषतः॥७२॥  

**बालचाङ्गेरीघृतम्।**

शापुष्पी वचा ब्रह्मी कुष्ठं विफलया सह।

द्राक्षा सशर्करा शुण्ठी जीवन्ती जीरकं बला॥७३॥

शटी दुरालभा विल्वं दाडिमं सुरसः स्थिरा।

मुस्तं पुष्करमूलञ्च सूक्ष्मैला गजपिप्पली॥७४॥

एषां कर्षसमैर्भागैर्घृतप्रस्थं विपाचयेत्।

कषाये कण्टकार्य्याश्च क्षीरे तस्मिंश्चत्र्गुणे॥७५॥

एतत् कुमारकल्याणं घृतरत्नं सुखप्रदम्।

बलवर्णकरं धन्यं पुष्ट्यग्निबलवर्द्धनम्॥७६॥

कूयासर्वग्रहालक्ष्मीक्रिमिदन्तगदापहम्।

सर्वबालाभयहरं दन्तोद्भेदं विशेषतः॥७७॥

**कुमारकल्याणकं** **घृतम्।**

वचा कुष्ठं तथा ब्रह्मी सिद्धार्थकमथापि च।

शारिवा सैन्धवञ्चैव पिप्पलीघृतमष्टमम्॥७८॥

मेध्यं वृतमिदं सिद्धं पातव्यञ्च दिने दिने।

दृढस्मृतिः क्षिप्रमेधः कुमारो बुद्धिमान् भवेत्॥७९॥

न पिशाचा न रक्षांसि न भूता न च मातरः।

प्रभवन्ति कुमाराणां पिबतामष्टमङ्गलम्॥८०॥

**अष्टमङ्गलकं** **घृतम्।**

लाक्षारससमं सिद्धं तैलं मस्तु चतुर्गुणम्।

रास्नाचन्दनकुष्ठाब्दवाजिगन्धानिशायुगैः॥८१॥  

शताह्वादारुयष्ट्य़ाह्वमूर्वातिक्ताहरेणुभिः।

बालानां ज्वररक्षोघ्नमभ्यङ्गात् बलवर्णकृत्॥८२॥

**लाक्षादितैलम्।**

सहामुण्डितिकोदीच्यक्वाथस्नानं ग्रहापहम्।

सप्तच्छदनिशाकुष्ठचन्दनैश्चानुलेपनम्॥८३॥

सर्पत्वक्लशुनं मूर्वासर्षपारिष्टपल्लवाः।

वैडालविडजालोममेषशृङ्गीवचामधु॥८४॥

धूपः शिशोर्ज्वरघ्नोऽयमशेषग्रहनाशनः।

बलिशान्तीष्टकर्माणि कार्याणिग्रहशान्तये॥८५॥

मन्त्रश्चायं प्रयोक्तव्यस्तत्रादौ सर्वकामिकः॥८६॥

औं नमो भगवते गरुड़ाय त्र्यम्बकाय सद्यस्तव स्तुतः स्वाहा। ओं कं पं टं शं वैनतेयाय नमः। ओं ह्रीं हूँ क्षः। बालदेहप्रमाणेन पुष्पमालान्तु सर्वतः। प्रगृह्यमुच्छिकाभक्तवलिर्देयस्तु शान्तिकः। ओंकारी स्वर्णपक्षी बालकं रक्ष रक्ष स्वाहा। गरुड़बलिः। ओं नारायणाय नमः॥८७॥

प्रथमे दिवसे मासे वर्षे वा गृह्णाति नन्दना नाम मातृका। तया गृहीतमात्रेण प्रथमं भवति ज्वरः। अशुभं शब्दं मुञ्चति आत्कारञ्च करोति स्तन्यं न गृह्णाति। बलिं तस्य प्रवक्ष्यामि येन सम्पद्यते शुभम्। नद्युभयतटमृत्तिका गृहीत्वा पुत्तलिकां कृत्वा शुक्लौदनं शुक्लपुष्पं शुक्लसप्तध्वजाः सप्तप्रदीपाः सप्तस्वस्तिकाः सप्तवटकाः सप्तशल्कुलिकाः जम्बुलिकाः सप्तमुष्टिकाः गन्धं पुष्पं ताम्बूलं मत्स्यं मांसं सुरामग्रभक्तञ्च पूर्वस्यां दिशि चतुष्पथे मध्याह्ने बलिर्देयः। ततोऽश्वत्थपत्रं कुम्भे प्रक्षिप्य शान्त्युदकेन स्नापयेत्। रसो न सिद्धार्थकमेषशृङ्गनिम्बण्वशिवनिर्माल्यैर्बालकं धूपयेत्। ओं नमो नारायणाय अमुकस्य व्याधिं हन हन मुञ्च मुञ्च ह्रीं फट् स्वाहा। एवं दिनत्रयं बलिं दत्त्वा चतुर्थदिवसे ब्राह्मणं भोजयेत् ततः सम्पद्यते शुभम्॥८८॥

द्वितीये दिवसे मासे वर्षे वा गृह्णाति सुनन्दा नाम मातृका। तया गृहीतमात्रेण प्रथमं भवति ज्वरः। चक्षुरुन्मीलयति गात्रमुद्वेजरति न शेते क्रन्दति स्तन्यं न गृह्णाति आत्कारञ्च भवति। बलिं तस्य प्रवक्ष्यामि येन सम्पद्यते शुभम्। तण्डुलं हस्तपृष्ठैकं दधिगुडघृतञ्च मिश्रितं शरावैकं गन्धताम्बूलं पीतपुष्पं पीतसप्तध्वजाः सप्तप्रदीपाः दशस्वस्तिकामत्स्यमांससुरातिलचूर्णानि पश्चिमस्यान्दिशि चतुष्पथे बलिर्देयः। दिनानि त्रीणि सन्ध्यायां ततः शान्त्युदकेन स्नापयेत्। शिवनिर्माल्यसिद्धार्थमार्जारलीम उशीरबालघृतैर्धूपं दद्यात्। ओं नमो नारायणाय अमुकस्य व्याधिं हन हन मुञ्च मुञ्च ह्रीं फट् स्वाहा। चतुर्थदिवसे ब्राह्मणं भोजयेत् ततः सम्पद्यते शुभम्॥८९॥

तृतीये दिवसे मासे वर्षे वा गृह्णाति पूतना नाम मातृका। तया गृहीतमात्रेण प्रथमं भवति ज्वरः। गात्रमुद्वेजयति स्तन्यं न गृह्णाति मुष्टिं बध्नाति क्रन्दति ऊर्द्ध्वं निरीक्षते बलिं तस्य प्रवक्ष्यामि येन सम्पद्यते शुभम्। नधुभयतटमृत्तिकां गृहीत्वा पुत्तलिकां कृत्वा गन्धपुष्पताम्बूलरक्तचन्दनं रक्तपुष्पं रक्तसप्तध्वजाः सप्तपदीपाः सप्तस्वस्तिकाः पक्षिमांससुरा अग्रभक्तञ्च दक्षिणस्यां दिशि अपराह्ने चतुष्पथे बलिर्दातव्यः। शिवनिर्माल्यगुग्गुलुसर्वपनिम्बपत्रमेषश्रृङ्गैर्दिनत्रयं धूपयेत्। ओं नमो नारायणाय बालस्य व्याधिं हन हन मुञ्च मुञ्च हासय हासय स्वाहा चतुर्थदिवसे ब्राह्मणं भोजयेत् ततः सम्पद्यते शुभम्॥८०॥

चतुर्थदिवसे मासे वर्षे वा गृह्णाति मुखमुण्डिका नाम मातृका। तया गृहीतमात्रेण प्रथमं भवति ज्ववः। ओवां नामयति अक्षिणी उन्मीलयति स्तन्यं न गृह्णाति रोदिति स्वपिति मुष्टिं बध्नानि। बलिं तस्य प्रवक्ष्यामि येन सम्पद्यते शुभम्। नद्युभयतटमृत्तिकां गृहीत्वा पुत्तलिकां कृत्वा उत्पलपुष्पं गन्धताम्बूलं दशध्वजाः चत्वारः प्रदोषाः त्रयोदश स्वस्तिकाः मत्स्यमांससुरा अग्रभक्तञ्च उत्तरस्यां दिशि अपराह्ने चतुष्पथे बलिं दद्यात् आद्यमासिको धूपः ओं नमो नारायणाय हन हन मुञ्च मुञ्च स्वाहा। चतुर्थदिवसे ब्राह्मणं भोजयेत् ततः सम्पद्यते शुभम्॥८१॥

पञ्चमे दिवसे मासे वर्षे वा गृह्णाति कटपूतना नाम मातृका तया गृहीतमात्रेण प्रथमं भवति ज्वरः। गामुद्वेजयति स्तन्यं न गृह्णाति मुष्टिञ्च बन्धाति बलिं तस्य प्रवक्ष्यामि येन सम्पद्यते शुभम् कुम्भकारचक्रस्य मृत्तिकां गृहीत्वा पुत्तलिकां निर्माय गन्धताम्बूलं शक्लौदनं शुक्लपुष्पं पञ्चध्वजाः पञ्चप्रदीपाः पञ्चवटकाः ऐशान्यां दिशि वलिर्दातव्यः। शान्त्युदकेन स्नापयेत् शिवनिर्माल्यसर्पनिर्मोकगुग्गुलुनिम्बपत्रबालकघृतैर्धूपं दद्यात्। ओं नमो नारायपाय अमुकस्य व्याधिं चूर्णय चूर्णय हन हन स्वाहा। चतुर्थे दिवसे ब्राह्मणं भोजयेत् ततः सम्पद्यते शुभम्॥८२॥  

षष्ठे दिवसे मासे वर्षे वा गृह्णाति शकुनिका नाम मातृका। तया गृहीतमात्रेण प्रथमं भवति ज्वरः। गात्रभेदञ्च दर्शयति दिवारात्रावुत्थानं भवति ऊद्ध्व निरीक्षते। बलिं तस्य प्रवक्ष्यामि येन सम्पद्यते शुभम्। पिष्टकेन पुत्तलिकां कृत्वा शक्लपुष्पं रक्तपुष्पं पीतपुष्पं गन्धताम्बूलं दश प्रदीपा दशध्वजा दशस्वस्तिका दशमुष्टिका दयवटकाः क्षीरजम्बूडिकामत्स्यमांससुरा आग्नेय्यां दिशि निष्कान्ते मध्याह्ने बलिं दापयेत्। शान्त्युदकेन स्नापयेत्। शिवनिर्माल्यरसोनगुग्गुलुसर्पनिर्मोकनिम्बपत्रघृतैर्धूपं दद्यात्। ओं नमो नारायणाय चूर्णय चूर्णय हन हन स्वाहा। चतुर्थदिवसे ब्राह्मणं भोजयेत् ततः सम्पद्यते शुभम्॥८३॥

सप्तमे दिवसे मासे वर्षे वा यदा गृह्णाति शुष्करेवतो नाम मातृका। तया गृहीतमात्रेण प्रथमं भवति ज्वरः। गात्रमुद्वेजयति मुष्टिं बध्नाति रोदिति। बलिं तस्य प्रवक्ष्यामि येन सम्पद्यते शुभम्। रक्तपुष्पं शुक्लपुष्पं गन्धताम्बूलं रक्तौदनं कृशरास्त्रयोदश स्वस्तिकाः मत्स्यमांससुरास्त्रयोदशध्वजाः पञ्चप्रदीपाः पश्चिमदिग्भागे ग्रामनिष्काशे अपराह्ने वृक्षमाश्रित्य बलिं दद्यात्। शान्त्युदकेन स्नानं गुग्गुलुमेषश्रृङ्गीसर्षपोशीरबालकघृतैर्धूपयेत्। ओं नमो नारायणाय दीप्ततेजसे हन हन मुञ्च मुञ्च स्वाहा। चतुर्थदिवसे ब्राह्मणं भोजयेत् ततः सम्पद्यते शुभम्॥८४॥

अष्टमे दिवसे माने वार्षे वा यदि गृह्णाति अर्य्यका नाम मातृका। तया गृहीतमात्रेण प्रथमं भवति ज्वरः। गृध्र्रगन्धः पूतिगन्धश्च जायते आहारञ्च न गृह्णाति उद्वेज  
यति गात्राणि। बलिं तस्य प्रवक्ष्यामि येन सम्पद्यते शुभम्। रक्तपीतध्वजाः चन्दनं पुष्पं शश्कुल्यः पर्प्पटिकाः मत्स्यमांससुरालम्बूडिकाः प्रत्यूषे बलिर्देयः प्रान्तरे। मन्त्रः। ओं नमो नारायणाय चतुर्दिङ्मोक्षणाय व्याधिं हन हन मुञ्च मुञ्च दह दह ओं ह्रीं फट् स्वाहा। चतुर्थदिवसे ब्राह्मणं भोजयेत् ततः सम्पद्यते शुभम्॥८५॥

नवमे दिवसे मासे वर्षे वा गृह्णाति भूसूतिका नाम मातृका। तया गृहीतमात्रेण प्रथमं भवति ज्वरः। नित्यं कूर्दिर्भवति गात्रभेदं दर्शयति मुष्टिं बध्नाति। बलिं तस्य प्रवक्ष्यामि येन सम्पद्यते शुभम्। नाद्युभयतटमृत्तिकां गृहीत्वा पुत्तलिकां निर्माय शक्लवस्त्रेण वेष्टयेत् शल्कपुष्पं गन्धताम्बूलं शुक्लत्रयोदशध्वजाः त्रयोदशदीपाः त्रयोदस्वस्तिकाः त्रयोदशपुत्तलिकाः त्रयोदशमत्स्यपुत्तलिकाः मत्स्यमांसमुराः उत्तरदिग्भागे ग्रामनिष्काशे बलिं दद्यात्। शान्त्युदकेन स्नानं गुग्गुलुनिम्बपत्रगोश्रृङ्गश्वेतसर्षपघृतैर्धूपं दद्यात्। मन्त्रः। ओं नमो नारायणाय चतुर्भुजाय हन हन मुञ्च मुञ्च स्वाहा। चतुर्थदिवसे ब्राह्मणं भोजयेत् ततः सम्पद्यते शुभम्॥८६॥

दशमे दिवसे मासे वर्षे वा गृह्णाति निर्ऋता नाम मातृका। तया गृहीतमात्रेण प्रथमं भवति ज्वरः। गात्रमुद्वेजयति आत्कारं करोति रोदिति सूत्रं पुरीषञ्च भवति। बलिं तस्य प्रवक्ष्यामि येन सम्पद्यते शुभम्। पारावारमृत्तिकां गृहीत्वा पुत्तलिकां निर्माय गन्धताम्बूलं रक्तपुष्पं रक्तचन्दनं पञ्चवर्णध्वजाः पञ्चप्रदीपाः पञ्चस्वस्तिकाः पञ्चपुत्तलिकाः मत्स्यमांससुराः वायव्यां दिशि बलिं दद्यात्। काकविष्ठागोमांसगोश्रृङ्गरसोनमार्ज्जारलोमनिम्बपत्रघृतैर्धूपयेत्। ओं नमो नारायणाय चूर्णितहस्ताय मुञ्च मुञ्च स्वाहा। चतुर्थदिवसे ब्राह्मणं भोजयेत् ततः सुस्थो भवति बालकः॥८७॥

एकादशे दिवसे मासे वर्षे वा यदि ग्ह्णाति पिलिपिच्छिका नाम मातृका। तया गृहीतमात्रेण प्रथमं भवति ज्वरः। आहारं न गृह्णाति ऊर्ध्वदृष्टिर्भवति गात्रभङ्गो भवति। बलिं तस्य प्रवक्ष्यामि येन सम्पद्यते शुभम्। पिष्टकेन पुत्तलिकां कृत्वा रक्तचन्दनरक्तञ्च तस्या मुखं दुग्धेन सिञचेत्। पीतपुष्पं गन्धताम्बूलं सप्तपीतध्वजाः सप्तपदीपाः अष्टौ वटकाः अष्टौ शष्कुलिकाः अष्टौ पुरिकाः मत्स्यमांससुराः पूर्वस्यां दिशि बलिर्दातव्यः। शान्त्युदकेन स्नानं शिवनिर्मात्यगुग्गुलुगोशृङ्गसर्पनिर्मोकघृतैर्धूपयेत्। ओं नमो नारायणाय मुञ्च मुञ्च स्वाहा। चतुर्थदिवसे ब्राह्मणं भोजयेत् ततः सुस्थो भवति बालकः॥८८॥

द्वादशे दिवसे मासे वर्षे वा यदि गृह्णाति कामुका नाम मातृका। तया गृहीतमात्रेण प्रथमं भवति ज्वरः। विहस्य वादयति करेण तर्जयति गृह्णाति क्रामति निःश्वसिति मुहुर्मुहुराहारं न करोति। बलिं तस्य प्रवक्ष्यामि येन सम्पद्यते शुभम्। क्षीरेण पुत्तलिकां कृत्वा गन्धं ताम्बूलं शक्लपुष्पं शक्लसप्तध्वजाः सप्तप्रदीपाः सप्तपूपिकाः करस्थेन दधिभक्तेन सर्वकर्मबलिं दद्यात् शान्त्युदकेन स्नापयेत्। शिवनिर्माल्यगुग्गुलुसर्षपष्टतैर्धूपयेत्।

ओं लेपो जयत्याखुविषं कर्णिकायाथ पानतः॥१९॥

यः कासमर्दनपत्रं वदने प्रक्षिप्य कर्णे फुत्कारम्।

मनुजो ददाति शीघ्रं जयति विषं वृश्चिकानां सः॥२०॥

दंशे भ्रमेण विधिना वृश्चिकविषहृत् कुचेरपदगुड़िका।

पुरधूपपूर्वमर्कच्छदमिव पिष्ट्वा कृतो लेपः॥२१॥

जीरकस्य कृतः कल्लो घृतसैन्धवसंयुतः।

सुखोष्णो वृश्चिकार्त्तानां सुलेपो वेदनापहः॥२२॥

अमलाघर्षणं दंशे कण्टकञ्च तदुद्धरेत्।

करणे विषजे लेपात् फणिञ्फकरसोऽथवा॥२३॥

कुङ्कुमकुनटीकर्कटहरितालैः कुसुम्भसंमिलितैः।

कृतगुड़िकाभ्रामणतो विदष्टगोधासरटादिविषजित्॥२४॥

अङ्कोठपवधूमो मीनविषं झटिति विघटयेत् शृङ्गी।

गोधावरटीविषमिवालेपेन कुटजकपालिजटा॥२५॥

कनकोकडुम्बरफलमिव तण्डुलजलपिष्टं पीतमपहरति।

कनकदलद्रवघृतगुड़दुग्धपलैकं शुनां गरलम्॥२६॥

लेप इव भेकगरलं शिरीषवीजैः स्नुहीपयःसिक्तैः।

हरति मरलं त्र्यहमशिताङ्कोठजटाकुष्ठसम्मिलिता॥२७॥

मरिचमहौषधबालकनामाह्वैर्मक्षिकाविषे लेपः।

लालाविषमपनयतो मूले मिलिते पटोलनीलिकयोः॥२८॥

सोमवल्कोऽश्वकर्णश्च गोजिह्वाहंसपाद्यपि।

रजन्यौ गैरिकं लेपो नखदन्तविषापहः॥२९॥

वचाहिङ्गु विड़ङ्गानि सैन्धवं गजपिप्पली।

पाठाप्रतिविषाव्योषं काश्यपेन विनिर्मितम्॥३०॥

दशाङ्गमगदं पीत्वा सर्वकीटविषं जयेत्।  

कीटदष्टक्रियाः सर्वाः समानाः स्युर्जलौकसाम्॥३१॥

पृक्काप्लवस्यौणेयकाक्षीशैलेयरोचनातगरम्।

ध्यामकं कुङ्कुमं मांसीसुरसाग्रैलालकुष्ठन्तघ्नम्॥३२॥

बृहतीशिरीषपुष्पश्रीवेष्टकपद्मचारटीविशालाः।

सुरदारुपत्द्मकेशरशारवकमनःशिलाकौन्त्यः॥३३॥

जात्यर्कपुष्पसर्षपरजनीद्वयहिङ्गुपिप्पलीद्राक्षाः।

जलमुद्रपर्णीमधूकमदनसिन्धुवाराश्च॥३४॥

सम्पाकलोधमयूरकगन्धफलीलाङ्गलीविडङ्गाः

पुण्ये समुद्धृत्य समं पिष्टा गुड़िका विधेयाः स्युः॥३५॥

सर्वविषघ्नो जयकृद्विषमृतसञ्जीवनी ज्वरनिहन्ता।

पेयविलेपनधारणधूमग्रहणैर्गृहस्थश्च॥३६॥

भूतविषजन्त्वलक्ष्मीकार्मणमन्वाग्न्यशन्यरीन् हन्यात्

दुःखप्लस्त्रीदोषानकालमरणाम्बुचौरभयम्॥३७॥

धनधान्यकार्य्यसिद्धिश्रीपुष्टिवर्णायुवर्द्धनो धन्यः।

मृतसञ्जीवन एव प्रागमृताद् ब्रह्मणाभिहितः॥३८॥

मृतसञ्जीवनोऽगदः।

इति विषरोगचिकित्सा।

**अथ रसायनाधिकारः।**

यज्जराव्याधिविध्वंसि भेषजं तद्रसायनम्।

पूर्वे वयसि मध्ये वा शुद्धदेहः समाचरेत्॥१॥

नाविशुद्धशरीरस्य युक्तो रसायनो विधिः।

नामाति वाससिम्लिष्टे रङ्गयोग इवार्पितः॥२॥

गुड़ेन मधुना शुण्ठा कृष्णया लवणेन वा।

द्वे द्वे खादन् सदा पथ्ये जीवेद्वर्षशतं सुखी॥३॥

सिन्धूत्थशर्कराशुण्ठीकणामधुगुड़ेः क्रमात्।

वर्षादिष्वभया सेव्या रसायनगुणैषिणा॥४॥

त्रैफलेनायसीं पत्रीं कल्केनालेपयेन्नवाम्।

तमहोरात्रिकं लेपं पिबेत् क्षौद्रोदकाप्लुतम्॥५॥

प्रभूतस्नेहमशनं जीर्णे तस्मिन् प्रयोजयेत्।

अजरोऽरुक् समाभ्यासाज्जीवेच्चापि समाः शतम्॥६॥

पञ्चाष्टौ सप्तदश वा पिप्पलीः क्षौद्रसर्पिषा।

रसायनगुणान्वेषी समामेकां प्रयोजयेत्॥७॥

तिसस्तिस्रस्तु पूर्वाह्ने भुक्ताग्रे भोजनस्य च।

पिप्पल्यः किंशुकक्षारभाविता घृतभर्जिताः॥८॥

प्रयोज्या मधुसंमिश्रा रसायनगुणैषिणा।

जेतुं कासं क्षयं श्वासं शोषं हिक्कां गलामयम्।

अर्शांसि ग्रहणीदोषं पाण्डुतां विषमज्वरम्॥९॥

वैस्वर्य़ं पीनसं शोषं गुल्मं वातबलासकम्॥१०॥

जरणान्तेऽभयामिकां प्राग्भक्ते द्वे विभीतके।

भुक्त्वा तु मधुसर्पिभ्यां चत्वार्य्यामलकानि च॥११॥

प्रयोजयेत् समामेकां त्रिफलाया रसायनम्।

जीवेद्वर्षशतं पूर्णमजरोऽव्याधिरेव च॥१२॥

मण्डूकपर्ण्याः स्वरसः प्रयोज्यः क्षीरेण यष्ठीमधुकस्य चूर्णम्।

रसो गुडूच्यास्तु समूलपुषप्याः कल्कः प्रयोज्यः खलु शङ्खपुष्प्याः॥१३॥

आयुःप्रदान्यामयनाशकानि बलाग्निवर्णस्वरवर्द्धनानि।

मेध्यानि चैतानि रसयनानि मेध्या विशेषेण तु शङ्खपुष्पी॥१४॥

पीताश्वगन्धा पयसार्द्धमासं घृतेन तैलेन सुखाम्बुना वा।

कृशस्य पुष्टिं वपुषो विधत्ते बालस्य शस्यस्य यथाम्बुवृष्टिः॥१५॥

धात्रीतिलान् भृङ्गरजोविमिश्रान् ये भक्षयेयुर्मनुजाः क्रमेण।

ते कृष्णकेशा विमलेन्द्रियाश्च निर्व्याधयो वर्षशतं भवेयुः॥१६॥

वृद्धदारकमूलानि श्लक्ष्णचूर्णानि कारयेत्।

शतावर्य्या रमेनैव सप्तरात्राणि भावयेत्॥१७॥

अक्षमात्रन्तु तच्चूर्णं सर्पिषा सह भोजयेत्।

मासमात्रोपयोगेन मतिमान् जायते नरः॥१८॥

मेधावी स्मृतिमांश्चैव बलीपलितवर्ज्जितः।

हस्तिकर्णरजः खादेत् प्रातरुत्थाय सर्पिषा॥११॥

यथेष्टाहाराचारोऽपि सहस्रादुर्भवेन्नरः।

मेधावी बलवान् कामी स्त्रीशतानि व्रजत्यसौ॥२०॥

मधुना त्वश्ववेगः स्यात् बलिष्ठः स्त्रीसहस्रगः।

मन्त्रश्चायं प्रयोक्तव्यो भिषजा चाभिमन्त्रणे॥२१॥

ओं नमो महाविनायकाय अमृतं रक्ष रक्ष मम फलसिद्धिं देहि रुद्रवचनेन स्वाहा॥२२॥ धात्रीचूर्णस्य कर्षं स्वरसपरिगतं क्षौद्रसर्पिःसमांशं कृष्णामानीसिताष्टप्रसृतयुतमिदं स्थापितं भस्मराशौ। वर्षान्ते तत्समश्नन् भवति विपलिती रूपवर्णप्रभावै निर्व्याधिर्बुद्धिमेधास्मृतिबलवचनस्थैर्य्यसत्वैरुपेतः॥२२॥

गुडूच्यपामार्गविडङ्गशङ्खिनी-

वचाभयाकुष्ठशतावरीसमा।

घृतेन लीढा प्रकरोति मानवं

त्रिभिर्दिनैः श्लोकसहस्रधारिणम्॥२४॥

समृलपत्रमादाय ब्रह्मीं प्रक्षाल्य वारिणा।

उदूखले क्षोदयित्वा रसं वस्त्रेण गालयेत्॥२५॥

रसे चतुर्गुणे तस्मिन् घृतप्रस्थं विपाचयेत्।

औषधानि तु पेष्याणि तानीमानि प्रदापयेत्॥२६॥

हरिद्रा मालती कुष्ठं त्रिवृता सहरीतकी।

एतेषां पलिकान् भागान् शेषाणि कार्षिकाणि तु॥२७॥

पिप्पल्योऽथ विड़ङ्गानि सैन्धवं शर्करा वचा।

सर्वमेतत्समालोड्य शनैर्मृद्वग्निना पचेत्॥२८॥

एतत्प्राशितमात्रेण वाग्विशुद्धिश्च जायते।

सप्तरात्रप्रयोगेन किन्नरैः सह गीयते॥२९॥

अर्द्धमासप्रयोगेन सोमराजीवपुर्भवेत्।

मासमात्रप्रयोगेण श्रुतमात्रन्तु धारयेत्॥३०॥

हन्त्यष्टादश कुष्ठानि अर्शांसि विविधानि च।

पञ्च गुल्मान् प्रमेहांश्च कासं पञ्चविधं जयेत्॥३१॥

बन्ध्यानाञ्चैव नारीणां नराणाञ्चाल्परेतसाम्।

घृतं सारस्वतं नाम बलवर्णाग्निवर्द्धनम्॥३२॥  
ब्रह्मीघृतम्।

कासश्वासातिसारज्वरपीड़ककटीकुष्ठकोठप्रकारान्

मूत्राघातोदरार्शःश्वयथुगलशिरःकर्णशूलाक्षिरोगान्।

ये चान्ये वातपित्तक्षतजकफक्वता व्याधयः सन्ति जन्तो

स्तांस्तानभ्यासयोगादपनयति पयः पौतमन्ते नियायाः॥३३॥

व्यङ्कवलीपलितघ्नं पीनसवैस्वर्य्यकासशोथघ्नम्।

रजनीक्षयेऽम्बु नस्यं रसायनं दृष्टिजननञ्च॥३४॥

नागार्जुनो मुनीन्द्रः शशास यल्लोहशास्त्रमतिगहनम्।

तस्यार्थस्य स्मृतये वयमेतद्विशक्षरैर्ब्रूमः॥३५॥

मेने मुनिः स्वतन्वे भूयः पाकं न पलपञ्चकादर्वाक्।

सुबहुप्रयोगदोषादूर्द्वञ्च न पलत्रयो दशकात्॥३६॥

तत्रायसि पाचनीये पञ्चपलादौ त्रयोदशपलकान्ते।

लौहात् त्रिगुणा त्रिफला ग्राह्या षड्भिः पलैरधिका॥३७॥

मारणपुटनस्थालीपाकास्त्रिफलैकभागसम्पाद्याः।

त्रिफलाया भागद्वितयं ग्रहणीयं लौहपाकार्थम्॥३८॥

सर्वत्रायःतुटनाद्यर्थैकांशे शरावसंख्यातम्।

प्रतिपलमेव त्रिगुणं पाथञ्च क्वाथार्थमादेयम्॥३९॥

सप्तपलादौ भागे पञ्चदशान्तेऽम्भसां शरावैश्च।

व्याद्यैकादशकान्तैरधिकं तद्वारि कर्त्तव्यम्॥४०॥

तत्राष्टमो भागः शेषः क्वाथस्य यत्नतः स्थाप्यः।

तेन हि मारणपुटनस्थालीपाका भविष्यन्ति॥४१॥

पाकार्थे तु त्रिफलाभागद्वितये शरावसंख्यातम्।

प्रतिपलमम्बु समं स्यादधिकं द्वाभ्यां शरावाभ्याम्॥४२॥

तत्र चतुर्थो भागः शेषो निपुणेन यत्नतो ग्राह्यः।

अयसः पाकार्थत्वात् स च सर्वस्मात् प्रधानत्तमः

पाकार्थमश्मसारे पञ्चपलादौ त्रयोदशपलकान्ते।

दुग्धशरावद्वितयं पादैरेकादिकैरधिकम्॥४४॥

पञ्चपलादिमात्रा तदभावे तदनुसारतो ग्राह्यम्।

चतुरादिकमेकान्तं शक्तावधिकं त्रयोदशकात्॥४५॥

त्रिफलात्रिकटुकचित्रककान्तक्रामकविडङ्गचूर्णानि।

अन्यान्यपि देयानि पलाशस्य च वीजानि॥४६॥

जातोफलजातीकोषैलाकक्कोलकलवङ्गानाम्।

सितकृष्णजीरकयोरपि चूर्णान्ययसः समानि स्युः।

त्रिफलात्रिकटुविडङ्गा नियता अन्ये यथाप्रकृति॥४७॥

कालायसदोषहृतेर्जातीफलादेर्लवङ्गान्तस्य।

क्षेपः प्राप्त्यनुरूपः सर्वस्योनस्य चैकाद्यैः॥४८॥

कान्तक्रामकमेकं निःशेषं दोषमपहरत्ययसः।

द्विगुणत्रिगुणचतुर्गुणमाज्यं ग्राह्यं यथाप्रकृति॥४९॥

यदि भेषजभूयस्त्वं स्तोकत्वं वापि चूर्णानाम्।

अयसा साम्यं संख्या भूयोऽल्पत्वेन भूयोऽल्पा॥५०॥

एवं धात्वनुसारात्तत्तत्कथितौषधस्य बाधेन।

सर्वत्रैव विधेयस्तत्तदकथितस्यौषधस्योहः॥५१॥

साध्यसाधनपरिमाणविधिः।

कान्तादिलौहमारणविधानसर्वस्वमुच्यते तावत्।

यस्य कृते तल्लौहं पक्तव्यं तस्य शुभे दिवसे॥५२॥

स मृदङ्गारकवालितनतभूभागे शिवं समभ्यर्च्य।

वैदिक विधिना वङ्किं निधाय हुत्वाहुतीस्तत्र॥५३॥

धर्मात् सिध्यति सर्वं श्रेयस्तद्धर्मसिद्धये किमपि।

शक्त्यनुरूपं दद्या द्विजाय सन्तोषिणे गुपिने॥५४॥

सन्तोष कर्मकारं प्रसादपूगादिदानसन्मानैः।

आदौ तदश्मसारं निर्मलमेकान्ततः कुर्य्यात्॥५५॥

तदनु कुठारच्छिन्नत्रिफलागिरिकर्णिकास्थिसंहारैः।

करिकर्णिच्छदमूलशतावरिकाकेशराजाख्यैः॥५६॥

शालिञ्च मूलकशीमूलप्रावृज्जभृङ्गराजैश्च।

लिप्ता दग्धव्यं तदु दुष्टक्रियलोहकारेण॥५७॥

चिरजलभावितनिर्मलशालाङ्गारेण परित आच्छाद्य।

कुशलाध्मापितभस्त्रानवरतमुक्तेन पवनेन॥५८॥

वङ्केर्वाह्यज्वाला बोद्धव्या जातु नैव कुञ्चिकया।

मृल्लवणसलिलभाजा किन्तु स्वच्छाम्बु संप्लुतया॥५९॥

द्रव्यान्तरसंयोगात् स्वां शक्तिं भेषजामि मुञ्चन्ति।

मलधूलीमत् सर्वं सर्वत्र विवर्जयेत् तस्मात्॥६०॥

सन्दंशेन ग्रहीत्वान्तः प्रज्वालिताग्निमध्यमुपनीय।

गलति यथायथमग्रे तथैव मृदु वर्द्धयेन्निपुणः॥६१॥

तलनिहितोर्द्वमुखाङ्कुशलग्नं त्रिफलाजले।

विनिक्षिप्य निर्वापयेच्छेषं त्रिफलाम्बु रक्षेञ्च॥६२॥

यल्लौहं न मृतं तत् पुनरपि पक्तव्यमुक्तमार्गेण।

यन्नमृतं तथापि तत् त्यक्तव्यमलौहमेव ततः॥६३॥

तदनु घनलौहपात्रे कालायसो मुद्गरेण संचूर्ण्य।

दत्त्वा बहुशः सलिलं प्रक्षाल्याङ्गारमुद्धृत्य॥६४॥

तदयः केवलमग्नौ शुष्कीक्वत्वाथ वातपे पश्चात्।

लौहशिलायां पिंश्यादिसितेऽश्मनि वा तदप्राप्तौ॥६५॥

इति मारणविधिः।

अथ क्वत्वायोभाण्डे दत्त्वा त्रिफलाम्बुशेषमन्यद्वा।  

प्रथमं स्थालीपाकं दद्याद् द्रवक्षयात् तदनु।

गजकर्णपत्रमूलशतावरीभृङ्गकेशराजरसैः।

प्राम्बत् स्थालीपाकं कुर्य्यात् प्रत्येकमेकैकं वा॥६६॥

इति स्थालीपाकविधिः।

हस्तप्रमाणवदनं श्वभ्रं हस्तैकस्वातसममध्यम्।

कृत्वा कटाहसदृशं तत्र करीषं तूषञ्च काष्ठश्च॥६७॥

अन्तर्घनतरमध्यशुषिरं परिपूर्य्य दहनमायोज्य।

पश्चादयसश्चूर्णं श्लक्ष्णं पङ्कोपमं कुर्य्यात्॥६८॥

त्रिफलाम्बुभृङ्गकेशरशतावरिकाकन्दमाणसहजरसैः।

भल्लातककरिकर्णच्छदमृलपुनर्नवास्वरसैः॥६९॥

क्षिप्ताथ लोहपात्रे मार्दै वा लौहमार्दपात्राभ्याम्।

तुल्याभ्यां पृष्ठेनाच्छाद्यान्ते रन्ध्रमालिप्य तत्पुटपात्रम्॥७०॥

तत्र श्वभ्रज्वलने निधाय भूयोभिः।

काष्ठकरीषतुषैस्तत्संच्छाद्याहर्निशं दहेत् प्राज्ञः॥७२॥

एवं नवभिर्भेषजराजैः पचेत् पुटपाकम्।

प्रत्येकमेकमेभिर्मिलितैर्वा त्रिचतुरान् वारान्॥७३॥

प्रतिपुटनं तत् पिंष्यात् स्थालीपाकं विधाय तथैव।

तादृशदिनं पिंष्यात् विगलद्रजसा तु युज्यते यत्र॥७४॥

तदयचूर्णं पिष्टं दृष्टं घनसूक्ष्मवाससि श्लक्ष्णम्।

यदि रजसा सदृशं स्यात् केतक्यास्तर्हि तद्भद्रम्॥७५॥

पुटने स्थातीपाकेऽधिकृतपुरुषे स्वभावरुगधिगमात्।

कथितमपि हेयमौषधमुचितमुपादेयमन्यदपि॥७६॥

इति पुटनविधिः।

अभ्यस्तकर्मविधिभिर्बालकुशाग्रीयबुद्धिभिर्लक्ष्यम्।

लोहस्य पाकमधुना नागार्जुनशिष्टमधिदध्नः॥७७॥

लोहारकूटताम्रजकटाहे दृढ़मृण्मये प्रणम्य शिवम्।

तदयः पचेदचपलः काष्ठेन्धनेन वह्निना मृदुना॥७८॥

निक्षिप्य त्रिफलाजलमुदितं यत्तद् घृतञ्च दुग्धञ्च।

संचाल्य लौहमय्या दर्व्या लग्नं समुत्पाट्य॥७९॥

मृदुमध्यखरभावैः पाकस्त्रिविधोऽत्र वक्ष्यते।

पुंसां पित्तसमीरणश्लेष्मप्रकृतीनां मध्यमस्य समः॥८०॥

अभ्यक्तदर्विलोहं सुखदुःखसूखलनयोगिमृदुमध्यम्।

उज्झितदर्विखरं परिभाषन्ते केचिदाचार्य्याः॥८१॥

अन्ये विहीनदार्वीप्रलेपमाखूत्कराकृतिं ब्रुवते।

मृदुमध्यमर्द्धचूर्णं सिकतापुञ्जोपमन्तु खरम्॥८२॥

त्रिविधोऽपि पाक ईट्टक् सर्वेषां गुणक्वदेव न तु विफलः।

प्रकृतिविषये सूक्ष्मो गुणदोषौ जनयतीत्यल्पम्॥८३॥

विज्ञाय पाकमेवं द्रागवतार्य्य क्षितौ क्षणान् कियतः।

विश्राम्य तत्र लोहे त्रिफलादेः प्रक्षिपेच्चूर्णम्॥८४।

यदि कर्पूरप्राप्तिर्भवति ततो विगलिते तदुष्णत्वे।

चूर्णीकृतमनुरूपं क्षिपेन्न वा न यदि तल्लाभः॥८५॥

पक्वं तदश्मसारं सुचिरघृतस्थित्यभाविरुक्षत्वे।

गोदोहनादिभाण्डे लौहभाण्डाभावे सति स्थाप्यम्॥८६॥

यदि तु परिप्लुतिहेतोर्घृतमीक्षेताधिकं ततः।

अन्यस्मिन् भाण्डे निधाय रक्षेद्भाव्युपयोगो ह्यनेन महान्॥८७॥

अयसि विरुक्षीभृते स्नेहस्त्रिफलाघृतेन सम्पाद्यः।

एतत्ततो गुणोत्तरमित्यमुना स्नेहनीयं तत्॥८८॥

अत्यन्तकफप्रकृतेर्भक्षणमयसोऽमुनैव शंसन्ति।

केवलमपीदमसितं जनयत्ययसौ गुणान् कियतः॥८९॥  
अमृतसारः।

अथवा वक्तव्यविधिसंस्कृतकृष्णाभ्रकचूर्णमादाय।

लौहचतुर्थर्द्धसमद्वित्रिचतुःपञ्चगुणभागम्॥९०॥

प्रक्षिप्यायः प्राग्वत् पचेदुभाभ्यां भवेदयो यावत्।

तावन्मानानुस्मृतेः स्यात्रिफलादिद्रव्यपरिमाणम्॥९१॥

इदमप्यायिकमिदमतिपित्तनुदिदमेव कान्तिबलजननम्।

स्नाभ्रातितृट्क्षुधौपरममधिकमात्रया युक्तम्॥९२॥

इति पाकविधिः।

कृष्णाभ्रमकभेकवपुर्वज्राख्यञ्चैकपत्रकं कृत्वा।

काष्ठमयोदूखलके चूर्णं मुषलेन कुर्वीत॥९३॥

भूयो दृशदि च पिष्टं वासः सूक्ष्मावकाशतलगलितम्।

मण्डूकपर्णिकायाः प्रचुररसे स्थापयेत्त्रिदिनम्॥९४॥

उद्धृत्य तद्रसादथ पिष्यांद्धैमन्तिकधान्यभक्तस्य !

अक्षोदात्यन्ताम्लस्वच्छजलेन प्रयत्नेन॥९५॥

मण्डूकपर्णिकायाः पूर्वं स्वरसेनालोड़नं कुर्य्यात्।

स्थालीपाकं पुटमं चाद्यैरपि भृङ्गराजाद्यैः॥९६॥

ताड़ादिपत्रमध्ये कृत्वा पिण्डं निधाय भस्माग्नौ।

तावद्दहेन्न यावल्लीनोऽग्निर्दृश्यते सुचिरम्॥१७॥

निर्वापयेञ्च दुग्धेन दुग्धं प्रक्षाल्य वारिणा तदनु।

पिष्ट्वा दृष्ट्वा वस्त्रे चूर्णं निश्चन्द्रिकं कुर्यात्॥९८॥

इत्यभ्रकविधिः।

नानाविधरुक्प्रशान्त्यै पुष्ट्यै कान्त्यै शिवं समभ्यर्च्य।

सुविशुद्धेऽहनि पुण्ये तदमृतमादाय लौहाख्यम्॥९९॥

दशकृष्णलापरिमाणं शक्तिप्रबोभेदमाकलय्य पुनः।

इदमधिकं तदधिकतरमियदेव न च मातृमोदकनम्॥१००॥

समममृचारमत्तपात्रे लौहे लौहेन मर्दयेद्गाढं भूयो भूयः।

दत्त्वा मध्वनुरूपं तदनु घृतं योजयेदधिकम्॥१०१॥

बन्धं गृह्नाति यथा मध्वपृथक्त्वेन पङ्कमविशिंषत्।

इदमिह दुष्टोपकरणमेतद् दृष्टन्तु मन्त्रेन॥१०२॥

स्वाहान्तेन विमर्दो भवति फडन्तेन लोहवलरक्षा।

सनमस्कारेण बलिर्वक्षणमयसो इमन्तेन॥१०३॥

ओं अमृतोद्भवाय स्वाहा।

ओं अमृते ह्रीं फट ओं नमवण्डवज्रपाणये।

महायज्क्षसेनाधिपतये सुरगुरुविद्यामहाबलाय स्वाहा।

ओं अमृते ह्रीम्॥१०४॥

जग्ध्वा तदमृतसारं नीरं वा क्षीरमेवानु पिबेत्।

कान्तक्रामकममलं संवर्ज्य रसं पिबेन्न तु तत्॥१०५॥

आचम्य च ताम्बूलं लाभे घनसारसहितमुपयोज्यम्।

नात्युपविष्टो नाप्यतिभाषी नातिस्थितस्तिष्ठेत् ॥१०६॥

अत्यन्तवातशीतातपय़ानस्नानवेगरोधादीन्।

जह्याच्च दिवानिद्रासहितञ्चाकासभुक्तञ्च॥१०७॥

वातक्वतः पित्तक्वतः सर्वान् कट्वम्लतिक्तककषायान्

तत्क्षणविनाशहेतून् मैथुनकोपवमान् दूरे॥१०८॥

अशितं तदयः पश्चात् पततु न वा पाटवं कूद्म प्रथताम्।

अर्तिर्भवति न वान्त्रं कूजति भोक्तव्यमव्याजकम्॥१०९॥

प्रथमं पीत्वा दुग्धं शाल्यन्नं वियदसिद्दमक्तिन्नम्।

घृतसंप्लुतमश्रीयात् मांसैर्वैहङ्गमैः प्रायः॥११०॥

उत्तममूषरभूचरविष्किरमांसं तथपिमैणादिकम्।  

अन्यदपि जलचराचाष्टङ्कुरोमापेक्षया न्यायः॥१११॥

मांसालम्भे मत्स्या पदोक्लाः स्यूस्तसद्गुणा ग्राह्याः।

मद्गुररोहितशकुला दग्धास्तु पललाम्लनायूनाः॥११२॥

श्रृङ्गाटकफलकशेरुकदलीं फलतालनारिकेलादि।

अन्यदपि यच्च दृष्यं मधुरं पनसादिकं ज्याकः॥११३॥

केवुकताडककरीरातनवार्ताकुपटोलफलदलसमठान्।

मुद्गमसूरेक्षुरसान् शंसन्ति निरामिषेष्वेतान्॥११४॥

शाकं प्रहेयमखिलं स्तोकं रुचये तु वास्तूकं दद्यात्।

विहितनिषिद्धादन्यन्मध्वमकोटिस्थितं विद्यात्॥११५॥

तप्तदुग्धानुपानं प्रायः सारयति बद्धकोष्ठस्य।

अनुपीतमम्बु यद्वा कोमलफलनारिकेलस्य॥११६॥

यस्य न तथा सरति स यवक्षारं जलं पिबेत् कोष्णम्।

कोष्णं त्रिफलाक्वाथसनाथं क्षारं ततोऽप्यधिकम्॥११७॥

त्रीणि दिनानि समं स्यादङ्कि चतुर्थे तु वर्द्धयेत् क्रमशः।

यावच्चाष्टममासं न वर्द्धयेत् पुनरितोऽप्यधिकम्॥११८॥

आदौ रक्तिद्वितयं द्वितीयवृद्धौ तु रक्तिकात्रितयम्।

रक्तिवञ्चकपञ्चकमत ऊर्द्ध्वं वर्द्धयेन्नियतम्॥११९॥

वात्सरिककल्पपक्षे दिनानि यावन्ति वर्द्धितं प्रथमम्।

तावन्ति वर्षशेषे प्रतिलोमं ह्वासयेत् तदयः॥१२०॥

तेष्वष्टमासकेषु प्रातर्माषकत्रयमश्रीयात्।

सायञ्च तावदङ्कौ मध्ये मासद्वयं शेषम्॥१२१॥

एवं तदमृतमश्रन् कान्तिं लभते चिरस्थिरं देहम्।

सप्ताहत्रयमात्रात्सर्वा रुज़ो निहन्ति किं बहुना॥१२२॥

आर्य्याभिरिश नबस्वा संज्ञविधीनां यथावदाख्यातम्।

अमतिविपर्य्ययसंशवशून्यमनुष्ठानमुपनीतम्॥१२३॥

मुनिरचितशास्त्रपारं गत्वा सारं ततः समुद्दृत्य।

निबबन्ध बान्धवानामुपक्वतये कोऽपि षट्कर्मा॥१२४॥

इति भक्षणविधिः।

अमृतसारं लौहं समाप्तम्।

यत्र तत्रौद्भवं लौहं निःशेषं मारितं यदि।

त्रिफलाव्योषसंयुक्तं भक्षयेद् बल्नाशनम्॥१२५॥

सामान्याद्विगुणञ्चौड्घं कलिङ्गोऽष्टगुणस्ततः॥

तस्माच्छतगुणं भद्रं भद्रादु वज्रं सहस्रधा॥१२६॥

वज्रात् षष्टिगुणः पाणडिर्निरविर्दशभिर्गुणैः।

ततः कोटिसहस्रं वा त्रयसस्कान्तं महागुणम्॥१२७॥

रसस्ताम्रं द्विगुणं ताम्रात् कृष्णाभ्रकं द्विगुणम्

पृथगेवैषां शुद्धिस्ताम्रवशुद्धिस्ततो द्विविधा॥१२८॥

पत्रीकृतस्य गन्धकयोगात् वा मारणं तथा लवणैः।

आक्तेधमापितताम्रे निर्गुण्डीकल्ककाञ्चिकमग्ने॥१२९॥

यत् पतति गैरिकाभं तत् पिष्टमर्द्धगन्धकं तदनु।

पुटपाकेन विशुद्धं शुद्धं स्यादभ्रकं तु पुनः॥१३०॥

हिलमोचिमूलपिण्डे क्षिप्तं तदनु मार्दसंपुटे लिप्ते।

तीक्ष्णं दग्धं पिष्टमम्लाम्भसा साधुचन्द्रिकाविरहितम्॥१३१॥

रेचिततामेण रसः स्वल्पशिलायां घृष्टः पिणिका कार्य्या।

उत्स्वेद्य गृहसलिलेन निर्मुणडीकल्केऽसकृच्छुद्धौ॥१३२॥

एतत्सिद्धं त्रितयं चूर्णितताम्रार्द्धिकैः पृथक् युक्तम्।

पिप्पलीविडङ्गमरिचैः श्लक्ष्णं द्वित्रिमासिकं भक्षम्॥१३३॥

शूलाम्लपित्तश्वयथुग्रहणीयक्ष्मादिकुक्षिरोगेषु।

रसायनं महदेतत् परिहारो नियमतो नात्र ॥१३४॥

ताम्रयोगः।

तनु पत्रील्लतं ताम्रं नैपालं गन्धकं समम्।

दत्त्वा चोर्द्धमधोमध्ये स्थालिकामध्यसंस्थितम्॥१३५॥

कृत्वा स्वल्पपिधानेन स्थालीमध्ये पिधाय च।

शर्कराभक्तलोनेन लिप्ता सन्धिं तदूर्द्धतः॥१३६॥

वालुकापूरितस्थात्यां पिहितायां पुनस्तथा।

सुलिप्तायाञ्च यामैकमधोज्वालां प्रदापयेत्॥१३७॥

तत आकृष्टताम्रस्य मृतस्य त्विह योजना।

अध कर्षं गन्धकस्य पङ्किस्थलोहपात्रगम्॥१३८॥

शिक्षापुत्रेण संमर्द्य द्रुतं घृष्टं पुनः पुनः।

कृत्वा देयं मृतं ताम्रं कर्षमानं ततः पुनः॥१३९॥

रसोऽम्लमथितः शुद्धस्तावन्मात्रः प्रदीयते।

ततस्तथैवं संमर्द्य पुनराज्यं प्रदापयेत्॥१४०॥

अष्टविन्दुकमात्रञ्च मर्दयेन्मूर्च्छितं तथा।

सर्वं स्यात्तस्य आकृष्य शिलापुत्रादिकं दृढ़म्॥१४१॥

संहृत्वालम्बुषरसप्रसृतेन विलोड़ितम्।

पुनस्तथैव वह्निस्थलौहपात्रे विमर्दयेत्॥१४२॥

यावदु द्रवक्षयं पश्चादाकृष्य संप्रपेषितम्।

अलम्बुषरसेनैव गुडकं संप्रकल्पयेत्॥१४३॥

तत्पिण्डं वस्त्रविस्तीर्णं पिण्डे त्रिकटुजे पुनः।

वसनान्तरिते दत्त्वा पोट्टलीं कारयेद् बुधः॥१४४॥

ततस्तां पोट्टलीमाज्यमग्नां कृत्वा विधारिताम्।

सूत्रेण दण्डसंलंम्नां पाचयेत् कुशलो भिषक्॥१४५॥

यदा निष्फेनता चाज्ये पुटिता च दृढ़ा भवेत्।

तदा पक्वं तमाकृष्य पञ्चगुञ्जातुलाघृतम्॥१४६॥

त्रिकटुत्रिफलाचूर्णं तुल्यं प्रातः प्रयोजयेत्।

तक्रं स्यादनुपानन्तु अम्लपित्तोच्छ्रये पुनः॥१४७॥

त्रिफलैव समादेया कोष्णं वारि पिबेदनु।

सप्तमे दिवसे रक्तिवृद्धिस्ताम्रात् तु मासकम्॥१४८॥

यावत् प्रयोगश्च तथैवापकर्षः पुनर्भवेत्।

योगोऽयं ग्रहणीयक्ष्मपित्तशूलाम्लपित्तहा॥१४९॥

रसायनञ्चैतदिष्टं गुदकीलादिनाशनम्।

न चात्र परिहारोऽस्ति विहाराहारकर्मणि॥१५०॥

ताम्रयोगः।

हेमाद्याः सूर्य्यसन्तप्ताः स्रवन्ति गिरिधातवः।

जत्वाभं मृदुमृत्स्राच्छं यन्मलन्तच्छिलाजतु॥१५१॥

अनम्लञ्चाकषायञ्च कटुपाकि शिलाजतु।

मात्युष्णशीतं धातुभ्यश्चतुर्भ्यस्तस्य सम्भवः॥१५२॥

हेम्रोऽथ रजतात्ताम्रात् वरं कृष्णायसादपि।

मधुरञ्च सतिक्तञ्च जवापुष्पनिभञ्च यत्॥१५३॥

विपाके कटुतिक्तञ्च तत् सुवर्णस्य निस्रवम्।

राजतं कटुकं श्वेतं स्वादुशीतं विपच्यते॥१५४॥

ताम्राद्वर्हिणकण्ठाभं तीक्ष्णोष्णं पच्यते कटु।

यत् तु गुग्गुलुसङ्काशं तिक्तकं लवणान्वितम्॥१५५॥

विपाके कटुशीतञ्च सर्वश्रेष्ठं तदायसम्।

गोमूत्रगन्धः सर्वेषां सर्वकर्मसु यौगिकः॥२५६॥

रसायन प्रयोगेषु पक्षिमन्तु विशिष्यते।  

यथाक्रमं वातपित्ते श्लेष्मपित्ते कफे त्रिषु॥१५७॥

विशेषेण प्रशस्यन्ते मला हेमादिधातुजाः।

लौहकिट्टायते वह्नौ विधूमं दह्यतेऽम्भसि॥१५८॥

तृणात्यग्रे कृतं सर्वमधोगलति तन्तुवत्।

मलिनं यद्भवेत् तच्च क्षालयेत् केवलाम्भसा॥१५९॥

लौहपात्रेषु विधिना ऊर्द्धभूतञ्च संहरेत्।

वातपित्तकफघ्नैस्तु निर्य्यूहैस्तत् सुभावितम्॥१६०॥

वीर्योत्कर्षं परं याति सर्वैरेकैकशोऽपि वा।

प्रक्षिप्योद्धृतमावानं पुनस्तत् प्रक्षिपेद्रसे।

कोष्णे सप्ताहमेतेन विधिना तस्य भावना॥१६१॥

तुल्यं गिरिजेन जले चतुर्गुणे भावनौषधं क्वाथ्यम्।

ततः क्वाथे पादांशे पूतोष्णे प्रक्षिपेद्गिरिजम्॥१६२॥

तत्समरसतां यातं संशुष्कं प्रक्षिपेद्रसे भूयः॥१६३॥

पूर्वोक्तेन विधानेन लौहैष्चूर्णीकृतैः सह।

तत्पीतं पयसा दद्याद् दीर्घमायुः सुखान्वितम्॥१६४॥

जराव्याधिप्रशमनं देहदार्ढ्यकरं परम्।

मेधास्मृतिकरं धन्यं क्षीराशी तत् प्रयोजयेत्॥१६५॥

प्रयोगः सप्त सप्ताहास्त्रयश्चैकश्च सप्तकः।

निर्दिष्टस्त्रिविधस्तस्य परो मध्यो वरस्तथा॥१६६॥

मात्रा पलं त्वर्द्धपलं स्यात् कर्षन्तु कनीयसी।

शिलाजतुप्रयोगेषु विदाहीनि गुरूणि च।

वर्जयेत् सर्वकालञ्च कुलत्थान् परिवर्जयेत्॥१६७॥

पयांसि शुक्तानि रसाः सयूषास्तोयं समूत्रं विविधाः कषायाः।

आलोड़नार्थे गिरिजस्य शस्तास्ते ते प्रयोज्याः प्रसमीक्ष्य कार्य्यम्॥१६८॥

चरकोक्तशिलाजतुविधानं सोपस्कारमेतत्।

काले तु रवितापाढ्ये कृष्णायसजं शिलाजतुप्रवरम्॥१६९॥

त्रिफलारससंयुक्तं त्र्यहः शुष्कं पुनः शुष्कम्।

दशमूलस्य गुडूच्या रसे बलायास्तथा पटोलस्य॥१७०॥

मधुकरसैर्गोमूत्रे त्र्यहं त्र्यहं भावयेत् क्रमशः।

एकाहं क्षीरेण तु तत् पुनर्भावयेत् शुष्कम्।

सप्ताहं भाव्यं स्यात् क्वाथेनैषां यथालाभम्॥१७१॥

काकोल्यौ द्वे मेदे विदारीयुग्मं शतावरीद्राक्षा।

ऋद्धियुग्मर्षभवीरा मुण्डितिकाजीरकेऽशुमत्यौ च॥१७२॥

रास्नापुष्करचित्रकदन्तीभकणाकलिङ्गपत्र्याब्दाः।

कटुकाश्रृङ्गीपाठा एतानि पलांशिकेनि कार्य्याणि॥१७३॥

अवद्रोणे साधिताना रसेन पादांशिकेन भाव्यानि।

गिरिजस्यैवं भावितशुद्धस्य पलानि दश षट् च॥१७४॥

द्विपलञ्च विश्वधात्रोमागधिकाख्यमरिचानाम्।

चूर्णं पलञ्च विदार्य्यास्तालीशपलानि चत्वारि॥१७५॥

षोड़श सिता पलानि चत्वारि घृतस्य माक्षिकस्याष्टौ।

तिलतैलस्य द्विपलं चूर्णार्द्धपलानि पञ्चानाम्॥१७६॥

त्वक्क्षीरिपत्रत्वक्नागैलानां मिश्रयित्वा तु।

गिरिजस्य षोड़शपलैर्गुड़िकाः कार्य्यास्ततोऽक्षसमाः॥१७७॥

ताः शुष्का नवकुम्भे जातीपुष्पाधिवासिते स्थाप्याः।

तासामेका काले भक्ष्या पेयापि वा सततम्॥१७८॥

क्षीररसदाडिमरसाः सुरासवं मधु च शिशिरतोयानि।

आलोडनानि तासामनुपाने वा प्रशस्यते॥१७९॥

जीर्णे लघ्वन्नपयोजाङ्गलीनिर्यूहयूषभोजी स्यात्।

सप्ताहं यावदतः परं भवेत् सामान्यः॥१८०॥

भुक्तापि भक्षितेयं यदृच्छया नावहेद्वयं किञ्चित्।

निरुपद्रवा प्रयुक्ता सुकुमारकैः कामिभिश्चैव॥१८१॥

संवत्सरप्रयुक्ता हन्त्येषा वातशोणितं प्रबलम्।

बहुवार्षिकमपि गाढं यक्ष्माणं चाढ्यवातञ्च॥१८२॥

ज्वरयोनिशुक्रदोषप्लीहार्शःपाण्डग्रहणीरोगान्।

ब्रध्नवमिगुल्मपीनसहिक्काकासारुचिश्वासान्॥१८३॥

जठरं श्वित्रं कुष्ठं पाण्ड्यं कैव्यं मदं क्षयशोषम्।

उन्मादापस्मारौ वदनाक्षिशिरोगदान् सर्वान्॥१८४॥

आनाहमतीसारं सासृग्दरं कामलाप्रमेहांश्च।

यक्वदर्वुदानि विद्रधिं भगन्दरं रक्तपित्तञ्च॥१८५॥

अतिकार्श्य मतिस्थौल्यं स्वेदमथ श्लीपदञ्च विनिहन्ति।

दंष्ट्राविषं समौलं गराणि बहुप्रकाराणि॥१८६॥

मन्त्रौषधियोगान् विप्रयुक्तान् भौतिकान् भावान्।

पापालक्ष्म्यौ चेयं शमयेद् गुड़िका शिवा नाम्ना॥१८७॥

बल्या वृष्या धन्या कान्तियशःप्रजाकरी चेयम्।

दद्यान्नृपवल्लभतां जयं विवादे सुखस्था च॥१८८॥

श्रीमान् प्रकृष्टमेधः स्मृतिबुद्धिबलान्वितोऽतुलशरीरः।

पुष्ट्योजोवर्णेन्द्रियतेजोबलसम्पदुपेतः॥१८९॥

बलीपलितरोगरहितो जीवेच्छरदां शतद्वयं पुरुषः।

संवत्सरप्रयोगाद् द्वाभ्यां शतानि चत्वारि॥१९०॥

सर्वामयजित् कथितं सुनिगणभक्ष्यं रसायनरहस्यम्॥१९१॥

समुद्धभूवामृतमन्यनोत्थः स्वेदः शिलाभ्योऽमृतवद्गिरेः प्राक्।

यो मन्दरस्यात्मभुवा हिताय न्यस्तश्च शैलेषु शिलाजरूपी॥१९२॥

शिवागुड़िकेति रसायनमुक्तं गिरीशेन गणपतये।

शिववदनविनिर्गता यस्यान्नाम्ना तस्माच्छिवागुड़िकेति॥१९३॥

शैवसिद्धान्तोक्ता शिवागुडिकेयम्।

**शिवागुड़िका।**

सुपक्वभल्लातफलानि सम्यक्

द्विधा विदार्य्याढकसम्मितानि।

विपाच्य तोयेन चतुर्गुणेन

चतुर्थशेषे व्यपनीयनानि॥१९४॥

पुनः पचेत् क्षीरचतुर्गुणेन

घृतांशयुक्तेन घनं यथा स्यात्।

सितोपलाषोड़शभिः पलैस्तु

विमिश्रा संस्थाप्य दिनानि सप्त॥१९५॥

ततः प्रयोज्याग्निबलेन मात्रां

जयेद् गुदोत्थानखिलान् विकारान्।

कचान् सुनीलान् घनकुञ्चिताग्रान्

सुपर्णदृष्टिं सुकुमारताञ्च॥१९६॥

जवं हयानाञ्च मतङ्गजं बल

स्वरं मयूरस्य हुताशदीप्तिम्।

स्त्रीवजभत्वं लभते प्रजाञ्च

नीरोगमब्दद्विशतानि चायुः॥१९७॥

न चान्नपाने परिहार्य्यमस्ति

न चातपे चाध्वनि मैथुने च।  
प्रयोगकाले सकलामयानां

राजा ह्ययं सर्वरसायनानाम्॥१९८॥

भल्लातकशुद्धिरिह प्रागिष्टचूर्णगुण्डनात्।

घृताश्चतुर्गुणं क्षीरं घृतस्य प्रस्थ इष्यते॥१९९॥  
अमृतभल्लातकी।

इति रसायनाधिकारः।

**अथ** **वृष्याधिकारः।**

पिप्पलोलवणोपेतौ वस्ताण्डौ क्षीरसर्पिषा।

साधितौ भक्षयेद्यस्तु स गच्छेत् प्रमदाशतम्॥१॥

वस्ताण्डसिद्धे पयसि साधितानसकृत् तिलान्।

यः खादेत् स नरो गच्छेत् स्त्रीणां शतमपूर्ववत्॥२॥

चूर्णं विदार्य्याः सुकृतं स्वरसेनैव भावितम्।

सर्पिः क्षीरयुतं लोढ़ा शतं गच्छेदु वराङ्गनाः॥३॥

एवमामलकं चूर्णं स्वरसेनैव भावितम्।

शर्करामधुसर्पिभिर्युक्तं लीढ्वा पयः पिबेत्।

एतेनाशीतिवर्षोऽपि युवेव परिहृष्यते॥४॥

विदारीकन्दकल्कन्तु घृतेन पयसा नरः।

उडुम्बरसमं खादन् वृद्धोऽपि तरुणायते॥५॥

स्वयंगुप्तगोक्षुरयोर्वीजचूर्णं सशर्करम्॥

धारोष्णेन नरः पीत्वा पयसा न क्षयं व्रजेत्॥६॥

उच्चटाचूर्णमप्येवं क्षीरेणोत्तममुच्यते।

शतावर्युच्चटाचूर्णं पेयमेवं सुखार्थिना॥७॥

कर्षं मधुकचूर्णस्य घृतक्षौद्रसमन्वितम्।  

पयोऽनुपानं यो लिह्यान्नित्यवेगः स ना भवेत्॥८॥

गोक्षुरकः क्षुरकः शतमूलीवानरीनागबलातिबला च।

चूर्णमिदं पयसा निशि पेयं यस्य गृहे प्रमदाशतमस्ति॥९॥

घृतभृष्टो दुग्धमाषपायसो वृष्य उत्तमः।

दध्नः सारं शरच्चन्द्रसन्निभं दोषवर्जितम्॥१०॥

शर्कराक्षौद्रमरिचैस्तुगाक्षीर्य्या च बुद्धिमान्।

युक्त्या युक्तं ससूक्ष्मैलं नवे कुम्भे शुचौ पटे॥११॥

मार्जिते प्रक्षिपेच्छीते घृताढ्यं षष्टिकौदनम्।

तदद्यादुपरिष्टाच्च रसानं मात्रया पिबेत्।

वर्णस्वरबलोपेतः पुमांस्तेन वृषायते॥ १२॥

आर्द्राणि मत्स्यमांसानि शफरीर्वा सुभर्जिताः।

तप्ते सर्पिषि यः खादेत् स गच्छेत् स्त्रीषु न क्षयम्॥१३॥

शतावरीरजःप्रस्थं प्रस्थं गोक्षुरकस्य च।

वाराङ्या विंशतिपलं गुडूच्याः पञ्चविंशतिः।

भल्लातकानां द्वात्रिंशच्चित्रकस्य दशैव तु॥१४॥

तिलानाशोधितानाञ्च प्रस्थं दद्यात् सुचूर्णितम्।

त्र्यूषणस्य पलान्यष्टौ शर्करायाश्च सप्ततिः॥१५॥

माक्षिकं शर्करार्द्धेन माधिकार्द्धेन वै घृतम्।

शतावरीसमं देयं विदारीकन्दजं रजः॥ १६॥

एतदेकीकृतं चूर्मं स्निग्धे भाण्डे निधापयेत्।

पलार्द्धमुपयुञ्जीत यथेष्टच्चापि भोजनम्॥१७॥

मासैकमुपयोगेन जरां हन्ति रुजामपि।

बलोपलितखालित्यमेहपाण्ड्वाद्यपीनसान्॥१८॥

हन्त्यष्टादश कुष्ठानि तथाष्टावुदराणि च।

भगन्दरं मूत्रकृच्छ्रं गृध्रसीं सहलीमकम्॥१९॥

क्षयञ्चैव महाश्वासान् पञ्चकासान् सुदारुणान्।

अशीतिं वातजान् रोगान् चत्वारिंशच्च पैत्तिकान्॥२०॥

विंशति श्लैष्मिकांश्चैव संसृष्टान् सान्निपातिकान्।

सर्वानर्शोगदान् हन्ति वृक्षमिन्द्राशनिर्यथा॥२१॥

स काञ्चनाभो मृगराजविक्रमस्तुरङ्गमञ्चाप्यनुयाति वेगतः।

स्त्रीणां शतं गच्छति सोऽतिरेकं प्रकृष्टदृष्टिश्च यथा विहङ्गः॥२२॥

पुत्रान् सञ्जनयेद्वीरान् नरसिंहनिभांस्तथा।

नारसिंहमिदं चूर्णं सर्वरोगहरं नृणाम्॥ २३॥

वाराहीकन्दसङ्गस्तु चर्मकारालुको मतः।

पश्चिमे दृष्टिशब्दाख्यो वराहलोमवानिव॥२४॥

**नारसिंहचूर्णम्।**

गोधूमाञ्च पलशतं निःक्वाथ्य सलिलाढके।

पादावशेषे पूते च द्रव्याणीमानि दापयेत्॥२५॥

गोधूमं युञ्जातफलं माषद्राक्षापरूषकम्।

काकोली क्षीरकाकोली जीवन्ती सशतावरी॥२६॥

अश्वगन्धा सखर्जूरा मधुकं त्र्यूषणं सिता।

भल्लातकमात्मगुप्ता समभागानि कारयेत्॥२७॥

घृतप्रस्थं पचेदेकं क्षीरं दत्त्वा चतुर्गुणम्।

मृद्वग्निना च सिद्धे च द्रव्याण्येतानि निःक्षिपेत्॥२८॥

त्वगेलापिप्पलीधान्यकर्पूरं नागकेशरम्।

यथालाभं विनिक्षिप्य सिताक्षौद्रपलाष्टकम्॥२९॥

दत्त्वेक्षुदण्डेनालोड्य विधिवद्विनियोजयेत्।

शाल्योदनेन भुञ्जीत पिबेन्मांसरसेन वा॥३०॥

केवलस्य पिबेदस्य पलमात्रां प्रमाणतः।

न तस्य लिङ्गशैविल्यं न च शुक्रक्षयो भवेत्॥३१॥

वल्यं परं वातहरं शुक्रसञ्जननं परम्।

मूत्रकृच्छ्रप्रशमनं वृद्धानाञ्चापि शस्यते॥ ३२॥

पलद्वयं तदश्नीयादु दशरात्रमतन्द्रितः।

स्त्रीणां शतञ्च भजते पीत्वा वानुपिबेत् पयः॥३३॥

अश्विभ्यां निर्मितञ्चैतत् गोधूमायं रसायनम्।

जलद्रोणे तु गोधूमक्काथे तच्छेषमाढकम्॥३४॥

युञ्जातकस्य स्थाने तु तद्गुणं तालमस्तकम्॥

कल्कद्रव्यसमं मानं त्वगादेः साहचर्य्यतः॥३५॥

**गोधूमाद्यं** **घृतम्**।

घृतं शतावरीगर्भं क्षीरे दशगुणे पचेत्।

शर्करापिप्पलीक्षौद्रयुक्तं तद् दृश्यमुच्यते॥३६॥

**शतावरीघृतम्।**

कुष्माण्डकात् पलशतं सुखिन्नं निष्कुलीकृतम्

प्रस्थं घृतस्य तैलस्य तस्मिंस्तप्ते प्रदापयेत्॥३७॥

त्वक्पत्रधन्याकव्योषजीरकैलाद्वयानलम्।

ग्रन्थिकं चव्यमानङ्गपिप्पलीविश्वभेषजम्॥३८॥

शृङ्गाटकं कशेरुञ्च प्रलम्बं तालमस्तकम्।

चूर्णीकृतं पलांशञ्च गुड़स्य च तुलां पक्षेत्॥३९॥

भीतोभूते पलान्यष्टौ मधुनः सम्प्रदापयेत्।

कफपित्तानिलहरं मन्दाग्नीनाञ्च शस्यते॥४०॥

कृशानां वृंहणं श्रेष्ठं वाजीकरणमुत्तमम्॥

प्रमदासु प्रसक्तानां ये च स्युः क्षीररेतसः॥४१॥

क्षयेण च गृहीतानां परमेतद् भिषग्जितम्।

कासं श्वासं ज्वरं हिक्कां हन्ति कूर्दिमरोचकम्॥४२॥

गुडकुष्माणडकं स्वातमश्विभ्यां समुदाहृतम्।

अण्डकुष्माण्डवत् पात्रं स्विन्नकुष्माणडकद्रवः॥४३॥

गुडकुष्माण्डकः।

यत् किञ्चिन्मधुरं स्रिग्धं जीवनं बृंहणं गुरु।

हर्षणं मनसश्चैव सर्वं तदृष्यमुच्यते॥४४॥

भल्लातकवृहतीफलदाडिमफलकल्कसाधितं कुरुते।

लिङ्गं मर्दनविधिना कटुतैलं वाजिलिङ्गभम्॥४५॥

कनकरसमसृचवर्त्तितहयगन्धामूलविश्वपर्युषितम्।

माहिषमिह नवनीतं गतवीजे कनकफलमध्ये॥४६॥

गोमयगाढोद्वर्त्तितं पूर्वं पश्चादनेन संलिप्तम्।

भवति हयलिङ्गसदृशं लिङ्गं कठिनाङ्गनादयितम्॥४७॥

अश्वगन्धावरीकुष्ठमांसीसिंहीफलान्वितम्।

चतुर्गुणेन दुग्धेन तिलतैलं विपाचयेत्।

स्तनलिङ्गकर्षपालिवर्द्धनं म्रक्षणादिदम्॥४८॥

अश्वगन्धातैलम्।

भल्लातकवृहतीफलनलिनीदलसिन्धुजलशूकैः।

माहिषनवनीतेन करम्वितैः सप्तदिनमुषितैः॥४९॥

मूलेन हयगन्धाया माहिषीमलमर्दितपूर्वमथ लिप्तम्।

भवति लघृकृतरासभलिगं ध्रुवं पुंसाम्॥५०॥

नीलोत्पलसितपङ्कजकेशरमधुकशर्करावलिप्तेन।

सुरते सुचिरं रमते दृढ़लिङ्गो भवति नाभिविवरेण॥५१॥

सिद्धं कुसुम्भतैलं भूमिलताचूर्णमिश्रितं कुरुते।

चरणाभ्यङ्गेन रतेर्वीजस्तस्माद् दृढं लिङ्गम्॥५२॥

सप्ताहं छागमवसलिलसंस्थं करमवारुणीमूलम्।

गाढोद्वर्तनविधिना लिङ्गस्तम्भं कुरते॥५३॥

गोरेकोन्नतश्रृङ्गत्वग्भवचूर्णेन धूपितं वस्त्रम्।

परिधाय भज ललनां नैकाण्डे भवति हर्षार्त्तः॥५४॥

समतिलगोक्षुरचूर्णं छागीक्षीरेण साधितं समधु।

भुक्तं क्षपयति षाण्डां यज्जनितं सुप्रयोगेण॥५५॥

योगजराङ्गबद्धं मथितेन खालित्यं हरति।

उन्मुखगोश्रृङ्गोद्भवमृल्लेपोखयोगजध्वभङ्गहरः॥५६॥

कुष्ठैलवालुकैलामुस्तकधन्याकमधुकक्वतः कवलः।

अपहरति पूतिगन्धं रसोनमदिरादिजं गन्धम्॥५७॥

क्षौद्रेण वीजपूरत्वक् लीढाधोवातगन्धनुत्॥५८॥

इति वृष्याधिकारः।

अथ स्नेहाधिकारः।

सर्पिस्तैलं वसामज्जास्नेहेषु प्रवरं मतम्।

तत्रापि चोत्तमं सर्पिः संस्कारस्वानुवर्तनात्॥१॥

केवलं पैत्तिके सर्पिर्वातिके लवणान्वितम्।

देयं बहुकफे चापि व्योषक्षारसमायुतम्॥२॥

तथा धीस्मृतिमेधाग्निकाङ्क्षिणां शस्यते घृतम्।

ग्रन्थिनाड़ीक्रिमिश्लेष्ममेदोमारुतरोगिषु॥३॥

तैलं लाघवदार्ढ्यार्थं क्रूरकोष्ठेषु देहिषु।

वातातपाध्वभारस्त्रीव्यायामक्षीणधातुषु॥४॥

रुक्षक्लेशक्षयात्यग्निवातावृतपथेषु च।

शेषौ वसन्ते सन्ध्यस्थिमर्मकोष्ठरुजासु च।

तथा दग्धाहतभ्रष्टयोनिकर्णशिरोरुजि॥५॥

तैलं प्रावृधि वर्षान्ते सर्पिरन्त्यौ त माधवे।

सारावण ऋतौ स्नेहं पिबेत् कार्य्यावशादिह॥६॥

वातपित्ताधिको रात्रावुष्णो चापि पिपेन्नरः।  
श्लेष्माधिको दिवाशीते पिबेच्चामलभास्करे॥७॥

स्वेद्यसंशोध्यमद्यस्त्रीव्यायामासक्तिचिन्तकाः।

वृद्धा बाला बलकृशा रुक्षक्षीणास्ररेतसः॥८॥

वातार्तस्यन्दतिमिरदारुणप्रतिरोधिनः।

स्नेह्या न त्वतिमन्दाग्नितीक्ष्णाग्निस्थूलदुर्बलाः॥९॥

ऊरुस्तम्भातीसारामगलरोगगरीदरैः।

मूर्च्छाच्छद्यरुचिश्लेष्ममद्यैश्च पीड़िताः॥१०॥

आमप्रसूता युक्ते च नस्ये वस्तौ विरेचने।

स्नेहसात्म्यः क्लेशसहो दृढ़ः काले च शीतले॥११॥

अच्छमेव पिबेत् स्नेहमच्छपानं हि शोभनम्।

पिबेत् संशमनं स्नेहमन्नकाले प्रकाङ्क्षितः॥१२॥

शुद्ध्यर्थं पुनराहारे नैशे जीर्णे पिबेन्नरः।

अहोरात्रमहः कृत्स्रं दिनार्द्धञ्च प्रतीक्षते॥१३॥

उत्तमामध्यमाङ्कस्वास्नेहमात्राजरां प्रति।

उत्तमस्य पलं मात्रात्रिभिश्चाक्षैश्च मध्यमे॥१४॥

जघन्वस्य पलार्द्धेन स्नेहक्वाथ्यौषधेषु च।

जलमुष्णं घृते पेयं यूषस्तैलेऽनुशस्यते॥१५॥

वसामज्झोऽस्तु मण्डः स्यात् सर्वेषूष्णमथाम्बु वा।

भल्लातेतौरवे स्नेहे शीतमेव जलं पिबेत्॥१६॥

स्नेहपीतस्तु तृष्णायां पिबेदुष्णोदकं नरः।

एवं चानुप्रशाम्यन्तं स्नेहमुष्णाम्बुनोद्धरेत्॥१७॥

मिथ्याचाराद् बहुत्वाद्वा यस्य स्नेहो न जीर्य्यति।

विष्टभ्य वापि जीर्य्येत्तं वारिणोष्णेन वामयेत्॥१८॥

ततः स्नेहं पुनर्दद्याल्लघुकोष्ठाय देहिने।

जीर्णाजीर्णविशङ्कायां पिबेदुष्णोदकं नरः॥१९॥

तेनोद्गारो भवेच्छुद्धो रुचिश्चान्नं भवेत् प्रति।

भोज्यान्नं मात्रया पास्यनश्वः पिबन् पीतवानपि।

द्रवोष्णमनभिष्यन्दि नातिस्निग्धमशङ्करम्॥२०॥

त्र्यहावरं सप्तदिनं परन्तु स्निग्धो नरः स्वेदयितव्य इष्टः।

नातः परं स्नेहनमादिशन्तिसात्मी भवेत् सप्तदिनात् परन्तु॥२१॥

मृदुकोष्ठस्त्रिरात्रेण स्निह्यत्यच्छोपसेवया।

स्निह्यति क्रूरकोष्ठस्तु सप्तरात्रेण मानवः॥२२॥

स्निग्धद्रवोष्णधन्वोत्थरसभुक् स्नेदमाचरेत्।

स्निग्धस्त्यहं स्थितः कुर्य्याद्विरेकं वमनं पुनः॥२३॥

एकाहं दिनमन्यञ्च कफमुत्क्लेश्य तत्करैः।

वातानुलोम्यं दीप्ताग्निर्वर्चःस्निग्धमसंहतम्॥२४॥

स्नेहोद्वेगः क्लमः सम्यक् स्निग्धे रुक्षे विपर्य्ययः।

अतिस्निग्धे तु पाण्डुत्वं घ्राणवक्त्रगुदस्रवाः॥२५॥

रक्षस्य स्नेहनं कार्य्यमतिस्निग्धस्य रुक्षणम्।

श्यामाककोरदूषान्नतक्रपिण्याकशक्तुभिः॥२६॥

बालवृद्धादिषु स्नेहपरिहारासहिष्णुषु।

योगानिमाननुहेगान् सद्यः स्नेहान् प्रयोजयेत्॥२७॥

भृष्टे मांसरसे स्निग्धा यवागूः स्वल्पतणडुला।

सक्षौद्रा सेव्यमाना तु सद्यः स्नेहनमुच्यते॥२८॥

सर्पिस्तैलवसामज्जातण्डुलप्रसृतैः शृता।

पाञ्चप्रसृतिकी पेया पेया स्नेहनमिच्छता॥२९॥

सर्पिष्मती बहुतिला तथैव स्वल्पतण्डुला।

सुखोष्णा सेव्यमाना तु सद्यः स्नेहनमुच्यते॥३०॥

शर्करावृतसंसृष्टे टुह्याद् गां कलसेऽथवा।

पाययेदक्षमेतद्धि सद्यः स्नेहममुच्यते॥३१॥

ग्राम्यानुपौदकं मांसं गुडं दधि पयस्तिलान्।

कुष्ठी शोथो प्रमेही च स्नेहनेन प्रयोजयेत्॥३२॥

स्नेहैर्यथास्वं तान् सिद्धैः स्नेहयेदविकारिभिः।

पिप्पलीभिर्हरीतक्या सिद्धैस्त्रिफलया सह॥३३॥

स्नेहमग्रे प्रयुञ्जीत ततः स्वेदनमन्तरम्।

स्नेहस्नेदोपपन्नस्य संशोधनमथान्तरम्॥३४॥

इति स्नेहाधिकारः।

अथ स्वेदाधिकारः।

वातश्लेश्मणि वाते वा कफे वा स्वेद इष्यते।

सिग्धरुक्षस्तथा स्निग्धो रुक्षश्चात्युपकल्पितः॥१॥

व्याधौ शीते शरीरे च महान् स्वेदो महाबले।

दुर्बले दुर्बलः स्वेदो मध्यमे मध्यमो ततः॥२॥

आमाशयगते वाते कफे पक्वाशयाश्रये।

रक्षपूर्वो हितः स्वेदः स्नेहपूर्वस्तथैव च॥३॥

वृषणौ हृदयं दृष्टी स्वेदयेन्मृदु वा न वा।

मध्यमं वङ्क्षणौ शेषमङ्गावयवमिष्टतः।

न स्वेदयेदतिस्थूलरुक्षदुर्बलमूर्छितान्॥४॥

स्तम्भनीयक्षतक्षीणविषमद्यविकारिणः।

तिमिरोदरवीसर्पकुष्ठशोषाढ्यरोगिणः॥५॥

पीतदुग्धदधिस्नेहमधून् कृतविरेचनान्।

भ्रष्टदुग्धगुदग्लानिक्रोधशोकभयार्दितान्॥६॥

क्षुत्तृष्णाकामलापाण्डूमेहिनः पित्तपीड़ितान्।

गर्भिणीं पुष्पितां सूतां मृदुवात्ययिके गदे॥७॥

स्वेदो हितस्त्वनाग्नेयो वाते भेदः कफावृते।

निवातगृहमायासो गुरुप्रावरणं भयम्॥८॥

उपनाहाहवक्रोधभूरिपानक्षुधातपाः।

स्वेदयन्ति दशैतानि नरमग्निगुणादृते॥९॥

शीतशूलव्युपरमे स्तम्भगौरवनिग्रहे।

संजाते मार्दवे स्वेदे स्वेदनाद्विरतिर्मता॥१०॥

स्फोटोत्पत्तिः पित्तरक्तप्रकोपो मदो मूर्च्छाभ्रमदाहौ क्लमश्च।

अतिस्वेदे सन्धिपीड़ा तृषा च क्रियाः शीतास्तत्र कुर्य्याद्विधिज्ञः॥११॥

सर्वान् स्वेदान् निवाते तु जीर्षान्ने चावचारयेत्।

येषां नस्यं विधातव्यं वस्तिश्चापि हि देहिनाम्॥१२॥

शोथनीयास्तु ये केचित् पूर्वं स्वेद्यास्तु ते मताः।

पश्चात् स्वेद्याहृते शल्ये मूढगर्भानुपद्रवाः॥१३॥

सम्यक् प्रजाता काले च पश्चात् स्वेद्या विजानता।

पित्तान्तमिष्टं वमनं विरोकादर्द्धं कफान्तञ्च विरेकमाहुः।

द्वित्रान् सविट्कावपनीयवेगान् मेयं विरके वमने तु पीतम्॥१८॥

वमने च विरेके च तथा शोणितमोक्षणे।

सार्द्धत्रयोदशपलं प्रस्थमाहुर्मनीषिणः॥१९॥

अयोगे लङ्घनं कार्य्यं पुनर्वापि विशोधनम्।

अतिवान्तं घृताभ्यक्तमवग्राह्य हिमे जले॥२०॥

उपाचरेत्सिताक्षौद्रमिश्रैर्लेहैश्चिकित्सकः।

दमनेऽतिप्रवृत्ते तु हृदयं कार्य्यं विरेचनम्॥२१॥

न वामयेत्तैमिरिकं न गुल्मिनं न चापि पाण्डूदररोगपीडितम्।

स्थूलक्षतक्षीणकृशातिवृद्धानर्शोर्दिताक्षेपकपीड़ितांश्च॥२२॥

रुक्षे प्रमेहे तरुणे च गर्भे गच्छत्यथोर्द्धं रुधिरे च तीव्रे।

दष्टे च कोष्ठे क्रिमिभिर्मनुष्यं न वामयेद्वर्च्चसि चातिबद्धे॥२३॥

एतेऽप्यजीर्णव्यथिता वाम्या ये च विषातुराः।

अत्युल्वणकफा ये च ते च स्युर्मधुकाम्बुना॥२४॥

इति वमनाधिकारः।

अथ विरेचनाधिकारः।

सिग्धस्विन्नाय वान्ताय दातव्यन्तु विरेचनम्।

अन्यथा योजितं ह्येतद् ग्रहणीगदकृन्मतम्॥१॥

मृदुः पित्तेन कोष्ठः स्यात् क्रूरी वातकफाश्रयात्।

मध्यमः समदोषत्वाद्योज्या मात्रानुरूपतः॥२॥

शर्कराक्षौद्रसंयुक्तं त्रिवृच्चूर्णावचूर्णितम्।

रेचनं सुकुमाराणां त्वक्पत्रमरिचांशिकम्।

त्रिवृच्चूर्णं सितायुक्तं पिबेच्छ्रेष्ठं विरेचनम्॥३॥

छित्त्वा द्विधेक्षुं परिलिप्य कल्कै स्त्रिमण्डिजातेः परिवेष्ट्य बद्धा।

पक्वन्तु सम्यक्पुटपाकयुक्त्याखादेत्तु तं पित्तगदी सुशीतम्॥४॥

पिप्पलीनागरक्षारं श्यामात्रिवृतया सह।

लेहयेन्मधुना सर्द्धं कफव्याधौ विरेचनम्॥५॥

हरीतकी विडङ्गानि सैन्धवं नागरं त्रिवृत्।

मरिचानि च तत् सर्वं गोमूत्रेण विरेचनम्॥६॥

त्रिवृच्छाणत्रयसमा त्रिफला तत्समानि च।

क्षारकृष्णाविडङ्गानि तच्चूर्णं मधुसर्पिषा॥७॥

लिह्याद् गुड़ेन गुड़िकां कृत्वा वाप्युपयोजयेत्।

कफवातकृतान् गुल्मान् प्लीहोदरभगन्दरान्॥८॥

हन्त्यन्यानपि चाप्येतन्निरपायं पिरेचनम्।

अभयापिप्पलीमूलं मरिचं नागरं तथा॥९॥

त्वक्पत्रपिप्पलीमुस्तविडङ्गामलकानि च।

कर्षः प्रत्येकमेषान्तु दन्त्याः कर्षत्रयन्तथा॥१०॥

षट्कर्षाश्च सितायास्तु द्विपलं त्रिवृतो भवेत्।

सर्वं सुचूर्णितं कृत्वा मधुना मोदकं कृतम्॥११॥

खादेत् प्रतिदिनञ्चैकं शीतञ्चानुपिबेज्जलम्॥

तावद्विरिच्यते जन्तुर्यावदुष्णं न सेवते॥१२॥

पाण्डुरोगं विषं कासं जङ्घापार्श्वरुजान्तथा।

पृष्ठार्त्तिमूत्रकृच्छ्रञ्च दुर्नाम सभगन्दरम्॥१३॥

**अथानुवासनाधिकारः**।

वातोल्वणेषु दोषेषु वाते वा वस्तिरिष्यते।

यथोचितात्पादहीनं भोजयित्वानुवासयेत्॥१॥

न चाभुक्तवते स्नेहः प्रणिधेयः कथञ्चन।

सूक्ष्मत्वाच्छून्यकोष्ठस्य क्षिप्रमूर्द्धमथोत्पतेत्॥२॥

षट्पली च भवेत् श्रेष्ठा मध्यमा त्रिपली भवेत्।

कनीयसी सार्द्धपला त्रिधा मात्रानुवासने॥३॥

प्राग्देयमाये द्विपलं पलार्द्धवृद्धिर्द्वितीये पलमक्षवृद्धिः।

कर्षद्वयं वा वसुमाषवृद्धिर्वस्तौ तृतीये क्रम एष उक्तः॥४॥

माषमात्रं पले स्नेहे सिन्धुजन्मशताह्वयोः।

स तु सैन्धवचूर्णेन शताह्वेन च संयुत्तः॥५॥

भवेत् सुखोष्णश्च तथा निरेति सहसा सुखम्।

विरिक्तश्चानुवास्यश्चेत् सप्तरातात् परं तदा॥६॥

सुवर्ण रूप्यत्रपुताम्ररीति-

कांस्यायसास्थिद्रुमवेणुदन्तैः।

नलैर्विषाणैर्मणिभिश्च तैस्तैः

कार्याणि नेत्राणि सुकर्णिकानि॥७॥

षड्द्वादशाष्टाङ्गुलसम्मितानि

षड्विंशतिद्वादशवर्षजानाम्।

स्युर्मुद्गकर्कन्धुसतीलवाहि-

च्छिद्राणि वन्त्या पिहितानि चापि॥८॥

यथा यवोऽङ्गुष्ठकनिष्ठकाभ्यां

मूलाग्रयोः स्युः परिणाहवन्ति।

ऋजूनि गोपुच्छसमाकृतीनि

श्लक्ष्णानि च स्वुर्गुडिकामुखानि॥९॥

स्यात् कर्णिकैकाग्रचतुर्थभागे

मूलाश्रिते वस्तिनिबन्चने द्वे।

जारद्गवो माहिषहारिणौ वा

स्याच्छीकरो वस्तिरजस्य वापि॥१०॥

दृढस्तनुर्नष्टशिरोविबन्धः कषायरक्तः सुमृदुः सुशुद्धः।

नृणां वयो वीक्ष्य यथानुरूपं नेत्रेषु योज्यस्तु सुबद्धसूत्रः॥११॥

निरूहगात्रा प्रथमे प्रकुञ्चो वत्सरे परम्।

प्रकुञ्चवृद्धिः प्रत्यब्दं यावत् षट् प्रसृतास्ततः॥१२॥

प्रसृतं वर्द्धयेदूर्द्ध्वं द्वादशाष्टादशस्य तु।

आसप्ततेरिदं मानं दशैव प्रसृताः परम्॥१३॥

यथायथं निरूहस्य पादो मात्रानुवासने।

कृतचङ्कुमणं मुक्तविण्मूत्रं शयने सुखे॥१४॥

नात्युच्छ्रिते न पोच्छीर्षे संविष्टं वामपार्श्वतः।

सङ्कोश्च दक्षिणं सक्थि प्रसार्य्य च ततोऽपरम्।

वस्तिं सव्ये करे कृत्वा दक्षिणेनावपीड़येत्॥१५॥

तथास्य नेत्रं प्रणयेत् स्निग्धे स्निग्धमुखं गुदे।

उच्छास्य वस्तेर्वदनं बद्धा हस्तमकम्पयन्॥१६॥

पृष्ठवंशं प्रति ततो नातिद्रुतविलम्बितम्।

नातिवेगं न वा मन्दं सकृदेव प्रपीडयेत्।

सावशेषं प्रकुर्वीत वायुःशेषे हि तिष्ठति॥१७॥

निरूहदानेऽपि विधिरयमेव समीरितः।

ततः प्रणिहिते स्नेहे उत्तानो वाक्शतं भवेत्॥१८॥

प्रसारितैः सर्वगात्रैस्तथा वीर्य्यं प्रसर्पति।

आकुञ्चयेत् शनैस्त्रिस्त्रिः सक्थिबाहू ततः परम्।

ताडयेत्तलयोरेनं त्रींस्त्रीन् वारान् शनैः शनैः॥१९॥

स्फिचोश्चैनं ततः श्रोणिं शय्यां त्रिरुत्क्षिपेच्छनैः।

एवं प्रणिहिते वस्तौ मन्दावासोऽथ मन्दवाक्॥२०॥

आस्तीर्णे शयने काममासीताचारिकेरतः।

योज्यः शीघ्रं निवृत्तेऽन्यः स्नेहोऽतिष्ठन्न कार्य्यकृत्॥२१॥

सानिलः सपुरीषश्च स्नेहः प्रत्येति यस्य वै।

विना पीडां त्रियामस्थः स सम्यगनुवासितः॥२२॥

क्वाथार्द्धमात्रया प्रातर्धान्यशुण्ठीजलं पिबेत्।

पित्तोत्तरे कदुष्णाम्भस्तावन्मात्रं पिबेदनु॥२३॥

तेनास्य दीप्यते वङ्किर्भक्ताकाङ्क्षा च जायते।

अहोरात्रादपि स्नेहः प्रत्यागच्छन्न दुष्यति॥२४॥

कुर्य्याद्वस्तिगुणांश्चापि जीर्णस्त्वल्पगुणो भवेत्।

यस्य नोपद्रवं कुर्य्यात् स्नेहवस्तिरनिःसृतः॥२५॥

सर्वोऽल्पो वा वृतो रौक्ष्मादुपेक्ष्यः संविजानता।

अनायन्तमहोरात्रात् स्नेहं सोपद्रवं हरेत्॥२६॥

स्नेहवस्तावनायाते नान्यः सेको विधीयते।

अशुद्धस्य मलोन्मिश्रः स्नेहो वेति यदा पुनः॥२७॥

तदाङ्गसदनाध्वानशूलाः श्वासय जायते।

पक्वाशयगुरुत्वञ्च तत्र दद्यान्निरूहणम्॥२८॥

तीक्ष्णं तीक्ष्णौषधैरेव सिद्धञ्चाप्यनुवासनम्।

स्नेहवस्तिर्विधेयस्तु नाविशुद्धस्य देहिनः॥२९॥

स्नेहवीर्य्यं तथादत्ते स्नेहो नानुविसपति।

अशुद्धमपि वातेन केवलेनाभिपीड़ितम्॥३०॥

अहोरात्रस्य कालेषु सर्वेष्वोवानुवासयेत्।

अनुवासयेत्तृतीयेऽङ्कि पञ्चमे वा पुनश्च तम्॥३१॥

यथा वा स्नेहपक्तिः स्यादतोऽप्युल्वणमारुतान्।

व्यायामनित्यान् दीप्ताग्नीन् रुक्षांश्च प्रतिवासरम्॥३२॥

इति स्नेहैस्त्रिचतुरैः सिग्धे स्रोतोविशुद्धये।

निरूहं शोधनं युञ्ज्यादस्निग्धे स्नेहनं तनोः॥३३॥

विष्टब्धानिलविण्मूत्रः स्नेहो हीनेऽनुवासने।

दाहज्वरपिपासार्तिकरश्चात्यनुवासने॥३४॥

स्नेहवस्तिं निरूहं वा नैकमेवातिशीलयेत्।

स्नेहात्पित्तकफोत्क्लेदो निरूहात्पवनाद्भयम्॥३५॥

अनास्थाप्या येऽभिधेया नानुवास्याश्च ते मताः।

विशेषतस्त्वमी पाण्डू कामलामेहपीनसाः॥२६॥

निरम्लप्लीहविड्भेदी गुरुकोष्ठकफोदराः।

अभिष्यन्दभृशस्थूलक्रिमिकोष्ठाढ्यमारुताः॥३७॥

पीते विषे गरेऽपच्यां श्लीपदी गलगण्डवान्।

अनास्थाप्यास्त्वतिस्निग्धः क्षतोरस्को भृशं कृशः॥३८॥

आमातिसारी वमिमान् संशुद्धो दत्तनावनः।

श्वासकासप्रसेकार्शोहिक्काध्मानाल्पवह्नयः॥३९॥

शूलपायुः कृताहारो बद्धच्छिद्रदकोदरी।

कुष्ठी च मधुमेही च मासान् सप्त च गर्भिणी॥४०॥

न चैकान्तेन निर्दिष्टेऽप्यत्राभिनिविशेदु बुधः।

भवेत् कदाचित् कार्य्याणि विरुद्धापि मता क्रिया॥४१॥

छर्दिहृद्रोगगुल्मार्त्ते वमनं सुचिकित्सिते।

अवस्थां प्राप्य निर्दिष्टं कुष्ठिनां वस्तिकर्म च॥४२॥

इत्यनुवासनाधिकारः।

अथ निरूहाधिकारः।

अनुवास्य स्निग्धतनुं तृतीयेऽह्नि निरूहयेत्

मध्याह्ने किञ्चिदावृत्ते प्रयुक्ते वलिमङ्गले॥१॥

अभ्यक्तस्वेदितोत्सृष्टमलं नातिबुभुक्षितम्।

मधुस्नेहनकल्काख्यकषायावापतः क्रमात्॥२॥

त्रीणि षड् द्वे दश त्रीणि पलान्यनिलरोगिषु।

पित्ते चत्वरि चत्वारि द्ने द्विपञ्चचतुष्टयम्॥३॥

षट् त्रीणि द्वे दश त्रीणि कफे चापि निरूहणम्।

दत्त्वादौ सैन्धवस्याक्षं मधुनः प्रसृतद्वयम्॥४॥

विनिर्मथ्य ततो दद्यात् स्नेहस्य प्रसृतद्वयम्।

एकीभूते ततः स्नेहे कल्कस्य प्रसृतं क्षिपेत्॥५॥

संमूर्च्छितं कषायं तं पञ्चप्रसृतसंमितम्।

वितरेत्तु यथावापमन्ते द्विप्रमृतोन्मितम्॥६॥

वस्त्रपूतस्तथोष्णाम्बुकुम्भीवाष्पेण तापितः।

एवं प्रकल्पितो वस्तिर्द्वादश प्रसृतो भवेत्॥७॥

न धावत्यौषधं पाणिं न तिष्ठत्यवलिप्य च।

न करोति च सीमन्तं सनिरूहः सुयोजितः॥८॥

पूर्वोक्तेन विधानेन गुदवस्तिं निधापयेत्।

त्रिंशन्मात्रास्थितो वस्तिस्ततस्तूत्कटुको भवेत्॥९॥

जानुमण्डलमावेष्ट्य दत्तं दक्षिणपाणिना।

कृष्टनेत्रच्छटाशब्दशतं तिष्ठेदवेगवान्॥१०॥

द्वित्तीयं वा तृतीयं वा चतुर्थं वा यथार्थतः।

सम्यक् निरूहलिलङ्गे तु प्राप्ते वस्तिं निवारयेत्॥११॥

प्रसृष्टविण्मूत्रसमीरणत्वं रुच्यग्निवृद्ध्याशयलाघवानि।

रोगोपशान्तिः प्रकृतिस्थता च बलञ्च तत् स्यात् सुनिरूढ़लिङ्गम्॥१२॥

अयोगश्चातियोगश्च निरूहस्य विरिक्तवत्॥१३॥

सिग्धोष्ण एकः पवने समांसो द्वौ स्वादुशीतौ पयसा च पित्ते॥१४॥

त्रयः समृत्राः कटुकोष्णरुक्षाः कफे निरूहा न परं विधेयाः।

एकोऽपकर्षत्यनिलं स्वमार्गात् पित्तं द्वितीयस्तु कफं तृतीयः॥१५॥

आमायान्तं मुहूर्तान्तं निरूहं शोधनैर्हरेत्।

निरूहैरेव मतिमान् क्षारमूत्राम्लसंयुतैः॥१६॥

विगुणानिलविष्टब्धश्चिरं तिष्ठनिरूहणः।

शूलारतिज्वराटोपान् मरणं वा प्रयच्छति॥१७॥

न तु भुक्तवते देयमास्थापनमिति स्थितिः।

आमं तद्धि हरेत् भुक्तं छर्दिदोषांश्च कोपयेत्॥१८॥

आवस्थिकः क्रमश्चापि मत्वा कार्य्यो निरूहणे।

अतिप्रपीड़ितो वस्तिरतिक्रम्याशयं ततः॥१९॥

वातेरितो नासिकाभ्यां मुखतो वा प्रपद्यते।

छर्दिहृल्लासमूर्च्छादीन् प्रकुर्य्याद्दाहमेव च॥२०॥

तत्र तूर्णं गलापीडं कुर्य्याच्चाप्यवधूननम्।

शिरःकायविरेकौ च तीक्ष्णौ सेकांश्च शीतलान्॥२१॥

सुनिरूढ़मथोष्णाम्बुस्नातं भुक्तरसौदनम्।

यथोक्तेन विधानेन योजयेत् स्नेहवस्तिना २२॥

तदहस्तस्य पवनाद्भयं बलवदिष्यते।

रसौदनस्तेन शस्तस्तदहश्चानुवासनम्॥२३॥

दशमृलीकषायेण शताह्वाक्षं प्रयोजयेत्।

सैन्धवाक्षञ्च मधुनो द्विपलं द्विपलं तथा॥२४॥

तैलस्य पलमेकन्तु फलस्यैकत्र योजयेत्।

अर्द्धमातृकसङ्गोहं वस्तिर्देयो निरूहवत्॥२५॥

न च स्नेहो न च स्वेदः परिहारविधिर्न च।

आत्रेयानुमतो ह्येष सर्वरोगनिवारणः॥२६॥

यक्ष्मघ्नश्च शूलघ्नश्च क्रिमिघ्नश्च विशेषतः।

शुक्रसञ्जाननो ह्येष वातशोणितनाशनः

बलवर्णकरो वृष्यो वस्तिः पुंसवनः परः॥२७॥

अर्द्धमातृकः।

स्नेहं गुडं मांसरसं पयश्च अम्लानि मूत्रं मधुसैन्धवे च।

एतान्यनुक्तानि च दापयेञ्च निरूहयोगे मदनात् फलञ्च॥२८॥

लवणं कार्षिकं दद्यात् फलमेकन्तु मादनम्।

वाते गुड़ः सितापित्ते कफे सिद्धार्थकादयः॥२९॥

सैन्धवाक्षं समादाय शताह्वाक्षं तथैव च।

गोमूत्रस्य पलान्यष्टौ वस्तिकायाः पलद्वयम्॥३०॥

गुड़स्य द्वे पले चैव सर्वमालोड्य यत्नतः।

वस्त्रपूतं सुखोष्णञ्च वस्तिं दद्याद्विचक्षणः॥३१॥

शूलं विट्सङ्गमानाहं सूत्रकृच्छ्रञ्च दारुणम्।

क्रिम्यदावत्तगुल्मादीन् सद्यो हन्यान्निषेवितः॥३२॥

क्षारवस्तिः।

मस्याधिकारः।

पलशुक्तिकर्षकुडवैरम्लीगुडसिन्धुजन्मगोमूत्रैः।

तैलयुतोऽयं वस्तिः शूलानाहामवातहरः॥३३॥

वैतरणः क्षारवस्तिर्मुक्ते चापि प्रदीयते॥३४॥

वैतरणवस्तिः।

वदर्य्यैरावतीशेलुशाल्मलीधन्वनाङ्गुराः।

क्षीरसिद्धाः सुसिद्धाः स्युः सास्राः पिच्छिलसंगताः॥३५॥

वाराहमाहिषौरभ्रवैडालैणेयकौक्कुटम्।

सद्यस्कमसृगाजं वा देयं पिच्छिलवस्तिषु॥३६॥

क्षरकादौ समुद्दिष्टा वस्तयो ये सहस्रशः।

व्यवहारो न तैः प्रायो निबद्धा नात्र तेन ते॥३७॥

वस्तिर्वयः स्थापयिता सुखायुर्बलाग्निमेधास्वरवर्णक्वञ्च।

सर्वार्थकारी शिशुवृद्धयूनां निरत्ययः सर्वगदापहश्च॥३८॥

इति निरूहाधिकारः।

अथ नस्साधिकारः।

प्रतिमर्षोऽवपीडश्च नस्यं प्रधमनन्तथा।

शिरोविरेचनं चेति नस्तः कर्म च पञ्चधा॥१॥

ईषदुच्छिङ्घनात् स्नेहो यावान् वक्तं प्रपद्यते।

नस्तो निषिक्तन्तं विद्यात् प्रतिमर्षं प्रमाणतः॥२॥

प्रतिमर्षस्तु नस्यार्थं करोति न च दोषवान्।

नस्तः स्नेहाङ्गुलिं दद्यात् प्रातर्निशि च सर्वदा॥३॥

न चेच्छिङ्घेदरोगाणां प्रतिमर्षः स दार्ढ्यकृत्।

निशाहर्भुक्तवन्तोहः स्वप्नाध्वश्रमरेतसाम्॥४॥

शिरोभ्यञ्जनगण्डूषप्रस्रावाञ्जनवर्चसाम्।

दन्तकाष्ठस्य हास्यस्य योज्योऽन्तेऽसौ द्विविन्दुकः॥५॥

शोधनः स्तम्भनश्च स्यादवपीडो द्विधा मतः।

अवपीड्य दीयते यस्मादवपीडस्ततस्तु सः॥६॥

स्नेहार्थं शून्यशिरसां ग्रीवास्कन्धोरसां तथा।

बलार्थं दीयते स्नेहो नस्तः शब्दोऽत्र वर्त्तते॥७॥

नस्यस्य स्नैहिकस्याथ देयस्त्वष्टौ तु विन्दवः।

प्रत्येकशो नस्तकयोर्नृणामिति विनिश्चयः॥८॥

शक्तिश्च पाणिशुक्तिश्च मात्रास्तिस्रः प्रकीर्तिताः।

द्वात्रिंशद्विन्दवश्चात्र शुक्तिरित्यभिधीयते॥९॥

द्वे शुक्ती पाणिशुक्तिश्च देयात्र कुशलैर्नरैः।

तैलं कफे च वाते च केवले पवने वसाम्॥१०॥

दद्यान्नस्तः सदा पित्ते सर्पिर्मज्जा समारुते।

ध्मापनं रेचनश्चूर्णो युञ्ज्यात्तं मुखवायुना॥११॥

षडङ्गुलद्विमुखया नाड्या भेषजगर्भया।

स हि भूरितरं दोषं चूर्णत्वादपकर्षति॥१२॥

शिरोविरेचनद्रव्यैः स्नेहैर्वातैः प्रसाधितैः।

शिरोविरेचनं दद्यात् रोगेषु तेषु बुद्धिमान्॥१३॥

गौरवे शिरसः शूले जाड्ये स्यन्दे गलामये।

शोषगण्डक्रिमिग्रन्थिकुष्ठापस्मारपीनसे॥१४॥

सिग्धस्विन्नोत्तमाङ्गस्य प्राकृतावश्यकस्य च।

निवातगयनस्थस्य जत्रूर्द्धं स्वेदयेत् पुनः॥१५॥

अर्थात्तानार्द्धदेहस्य पाणिपादे प्रसारिते।

किञ्चिदुन्मतपादस्य किञ्चिन्मूर्द्धनि नामिते॥१६॥

नासापुटं पिधायैकं पर्य्येयेण निषेचयेत्।

उष्णाम्बुतप्तं भैषज्यं प्रणाह्या पिचुना तथा॥१७॥

दत्ते पादतलस्कन्धहस्तकर्णादि मर्दयेत्।

शनैरुच्छिङ्घ्य निष्ठीवेत्पार्श्वयोरुभयोस्ततः॥१८॥

आभेषजक्षयादेवं द्विस्त्रिर्वा नस्यमाचरेत्।

स्नेहं विरेचनस्यान्ते दद्याद्दोषाद्यपेक्षया॥१९॥

अहात्र्यहाञ्च सप्ताहं स्नेहकर्म समाचरेत्।

एकाहान्तरितं कुर्याद् रेचनं शिरसस्तथा॥२०॥

सम्यक् स्रिग्धे सुखोच्छासस्वप्रबोधाक्षिपाटवम्।

रुक्षेऽतिस्तब्धता शोषो नासास्ये मूर्द्धशून्यता॥२१॥

स्निग्धेऽतिकम्डूर्गुरुताप्रसेकारुचिपीनसाः।

सुविरिक्वेऽक्षिलघुतावक्तस्वरविशुद्धयः॥२२॥

दुर्विरिक्ते गदोद्रेकः क्षामतातिविरेचिते।

तोयमद्यगरस्नेहपीतानां पातुमिच्छताम्॥२३॥

भुक्तभक्तशिरःस्नातस्नातुकामस्रुतासृजाम्।

नवपीनसरोगार्त्तसूतिकाश्वसकासिनाम्॥२४॥

शुद्धानां दत्तवस्तीनां तथावार्त्तवदुर्दिने।

अन्यत्रात्ययिके व्याधौ नैषां नस्यं प्रयोजयेत्॥२५॥

न नस्यमूनसप्ताब्दो नातीताशीतिवत्सरे।

न चोनद्वादशे धूमः कवलो नोनपञ्चमे॥२६॥

न शुद्धिरूनदशमे न चातिक्रान्तसप्ततो।

आजन्ममरणं शस्तः प्रतिमर्षस्तु वस्तिवत्॥२७॥

इति नस्याधिकारः।

समाप्तश्च पञ्चकर्माधिकारः।

अथ धूमाधिकारः।

प्रायोगिकः स्नैहिकश्च धूमो वैरेचनस्तथा।

कासहरो वामनश्च धूमः पञ्चविधो मतः॥१॥

ऋजुत्रिकोषफलितं कोलास्थाग्रप्रमाणितम्।

वस्तिनेत्रसमद्रव्यं धूमनेत्रं प्रशस्यते॥२॥

सार्द्धस्त्रांशयुतः पूर्णो हस्तः प्रायोगिकादिषु।

नेत्रे कासहरे त्र्यंशहीनः शेषे दशाङ्गुलः॥३॥

औषधैर्वर्तिकां कृत्वा शरीगभी विशोषिताम्।

विगर्भामग्निसंप्लुष्टां कृत्त्वा धूर् पिबेन्नरः॥४॥

वक्तेणैव वमेद्धूमं नस्तो वक्त्रेण वा पिबन्।

उरःकण्ठगते दोषे वक्त्रेण धूममापिबेत्॥५॥

मासया तु पिबेद्दोषे शिरोघ्राणाक्षिसंश्रये।

गन्धैरकुष्ठतगरैर्वर्त्तिः प्रायोगिके मता॥६॥

स्नैहिके तु मधूच्छिष्टस्नेहगुग्गुलुसर्जकैः।

शिरोविरेचनद्रव्यैर्वर्त्तिर्वैरेचने मता॥७॥

कासघ्नैरेव कासघ्नी वामनैर्वामिनी मता।

योज्यानपित्तरक्तार्त्तिविरिक्तोदरमेहिषु॥८॥

तिमिरोर्द्धानिलाध्मानरोहिणीदत्तवस्तिषु।

मत्स्यमद्यदधिक्षीरक्षौद्रस्नेहविषाशिषु॥९॥

शिरस्यभिहते पाण्डूरोगे जागरिते निशि।

रक्तपित्तान्ध्यवाधिर्य्यतृण्मूर्च्छामदमोहकृत्॥१०॥

धूमोऽकालेऽतिपीतो वा तत्र शातो विधिर्हितः।

एतद्धूमविधानन्तु लेशतः सम्प्रकाशितम्॥११॥

इति धूमाधिकारः।

अथ कवलगण्डूषाधिकारः।

स्निग्धोष्णैः स्नेहिको वाते स्वादुशीतैः प्रसादनः।

पित्ते कट्वम्ललवणैरुक्षैः संशोधनः कफे॥१॥

कषायस्वादुरिक्तैश्च कवलो रोपणो व्रणे।

सुखं सञ्चार्यते या तु सा मात्रा कवले हिता॥२॥

असञ्चार्य्या तु या मात्रा गण्डूषे सा प्रकीर्तिता।

तावच्च धारणीयोऽयं यावद्दोषप्रवर्त्तनम्॥३॥

पुमश्चान्योऽपि दातव्यस्तथा क्षौद्रघृतादिभिः।

व्याधेरपचयस्तुष्टिवैशयं वक्तलाघवम्॥ ४॥

इन्द्रियाणां प्रसादश्च कवले शुद्धिलक्षणम्।

दाहतृष्णाव्रणान् हन्ति मधुगण्डूपधारणम्॥५॥

धान्याम्लमास्यवैरस्यमलदौर्गन्ध्यनाशनम्।

तदोषल्लवणं शीतं मुखशोषहरं परम्॥६॥

आशु क्षाराम्लगण्डूषो मिनत्ति श्लेमणश्चयम्।

सुस्थे हितं वातहरं तैलगण्डूषधारणम्॥७॥

इति कवलगण्डूषाधिकारः।  

\]