<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | नारदीयमनुस्मृतिः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="नारदीयमनुस्मृतिः">
  <meta property="og:description" content="॥श्रीगणेशाय नमः॥
अथादौ—व्यवहारदर्शनविधिः।
मनुः प्रजापतिर्यस्मिन्काले राज्यमबूभुजत्।
धर्मैकतानाः पुरुषास्तदासन् सत्यवादिनः॥१॥
नष्टे धर्मे मनुष्येषु व्यवहारः प्रकल्पितः।
द्रष्टा च व्यवहाराणां राजा दण्डधरः कृतः॥२॥
लिखितं साक्षिणश्चात्र द्वौ विधी सम्प्रवर्तितौ।
सन्दिग्धार्थविशुद्ध्यर्थं द्वयोर्विवदमानयोः॥३॥
सोत्तरोऽनुत्तरश्चैव स विज्ञेयो द्विलक्षणः।
सोत्तरोऽभ्यधिको यत्र विलेखापूर्वकः पणः॥४॥
विवादे सोत्तरपणे द्वयोर्यस्तत्र हीयते।
स पणं स्वकृतं दाप्यो विनयं च पराजये॥५॥
सारस्तु व्यवहाराणां प्रतिज्ञा समुदाहृता।
तद्धानौ हीयते वादी तरंस्तामुत्तरो भवेत्॥६॥
कुलानि श्रेणयश्चैव गणाश्चाधिकृता नृपैः।
प्रतिष्ठा व्यवहारस्य गुर्वेषामुत्तरोत्तरम्॥७॥
स चतुष्पाच्चतुः स्थानश्चतुः साधन एव च।
चतुर्हितश्चतुर्व्यापी चतुष्कारीति कीर्त्यते॥८॥">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="नारदीयमनुस्मृतिः">
  <meta itemprop="description" content="॥श्रीगणेशाय नमः॥
अथादौ—व्यवहारदर्शनविधिः।
मनुः प्रजापतिर्यस्मिन्काले राज्यमबूभुजत्।
धर्मैकतानाः पुरुषास्तदासन् सत्यवादिनः॥१॥
नष्टे धर्मे मनुष्येषु व्यवहारः प्रकल्पितः।
द्रष्टा च व्यवहाराणां राजा दण्डधरः कृतः॥२॥
लिखितं साक्षिणश्चात्र द्वौ विधी सम्प्रवर्तितौ।
सन्दिग्धार्थविशुद्ध्यर्थं द्वयोर्विवदमानयोः॥३॥
सोत्तरोऽनुत्तरश्चैव स विज्ञेयो द्विलक्षणः।
सोत्तरोऽभ्यधिको यत्र विलेखापूर्वकः पणः॥४॥
विवादे सोत्तरपणे द्वयोर्यस्तत्र हीयते।
स पणं स्वकृतं दाप्यो विनयं च पराजये॥५॥
सारस्तु व्यवहाराणां प्रतिज्ञा समुदाहृता।
तद्धानौ हीयते वादी तरंस्तामुत्तरो भवेत्॥६॥
कुलानि श्रेणयश्चैव गणाश्चाधिकृता नृपैः।
प्रतिष्ठा व्यवहारस्य गुर्वेषामुत्तरोत्तरम्॥७॥
स चतुष्पाच्चतुः स्थानश्चतुः साधन एव च।
चतुर्हितश्चतुर्व्यापी चतुष्कारीति कीर्त्यते॥८॥">
  <meta itemprop="wordCount" content="7366">
  <meta name="twitter:card" content="summary">
  <meta name="twitter:title" content="नारदीयमनुस्मृतिः">
  <meta name="twitter:description" content="॥श्रीगणेशाय नमः॥
अथादौ—व्यवहारदर्शनविधिः।
मनुः प्रजापतिर्यस्मिन्काले राज्यमबूभुजत्।
धर्मैकतानाः पुरुषास्तदासन् सत्यवादिनः॥१॥
नष्टे धर्मे मनुष्येषु व्यवहारः प्रकल्पितः।
द्रष्टा च व्यवहाराणां राजा दण्डधरः कृतः॥२॥
लिखितं साक्षिणश्चात्र द्वौ विधी सम्प्रवर्तितौ।
सन्दिग्धार्थविशुद्ध्यर्थं द्वयोर्विवदमानयोः॥३॥
सोत्तरोऽनुत्तरश्चैव स विज्ञेयो द्विलक्षणः।
सोत्तरोऽभ्यधिको यत्र विलेखापूर्वकः पणः॥४॥
विवादे सोत्तरपणे द्वयोर्यस्तत्र हीयते।
स पणं स्वकृतं दाप्यो विनयं च पराजये॥५॥
सारस्तु व्यवहाराणां प्रतिज्ञा समुदाहृता।
तद्धानौ हीयते वादी तरंस्तामुत्तरो भवेत्॥६॥
कुलानि श्रेणयश्चैव गणाश्चाधिकृता नृपैः।
प्रतिष्ठा व्यवहारस्य गुर्वेषामुत्तरोत्तरम्॥७॥
स चतुष्पाच्चतुः स्थानश्चतुः साधन एव च।
चतुर्हितश्चतुर्व्यापी चतुष्कारीति कीर्त्यते॥८॥">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/smRtiH\/brahmadatta-sangrahaH\/1\/nAradIyamanusmRtiH\/".replace(basePath, "/");
  pageVars.pageParams = {};
  pageVars.pageSource = "dharmaH\/smRtiH\/brahmadatta-sangrahaH\/1\/nAradIyamanusmRtiH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> नारदीयमनुस्मृतिः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="नारदीयमनुस्मृतिः">नारदीयमनुस्मृतिः</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/smRtiH/brahmadatta-sangrahaH/1/nAradIyamanusmRtiH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥श्रीगणेशाय नमः॥</strong></p>
<p><strong>अथादौ—व्यवहारदर्शनविधिः।</strong></p>
<p>मनुः प्रजापतिर्यस्मिन्काले राज्यमबूभुजत्।<br>
धर्मैकतानाः पुरुषास्तदासन् सत्यवादिनः॥१॥</p>
<p>नष्टे धर्मे मनुष्येषु व्यवहारः प्रकल्पितः।<br>
द्रष्टा च व्यवहाराणां राजा दण्डधरः कृतः॥२॥</p>
<p>लिखितं साक्षिणश्चात्र द्वौ विधी सम्प्रवर्तितौ।<br>
सन्दिग्धार्थविशुद्ध्यर्थं द्वयोर्विवदमानयोः॥३॥</p>
<p>सोत्तरोऽनुत्तरश्चैव स विज्ञेयो द्विलक्षणः।<br>
सोत्तरोऽभ्यधिको यत्र विलेखापूर्वकः पणः॥४॥</p>
<p>विवादे सोत्तरपणे द्वयोर्यस्तत्र हीयते।<br>
स पणं स्वकृतं दाप्यो विनयं च पराजये॥५॥</p>
<p>सारस्तु व्यवहाराणां प्रतिज्ञा समुदाहृता।<br>
तद्धानौ हीयते वादी तरंस्तामुत्तरो भवेत्॥६॥</p>
<p>कुलानि श्रेणयश्चैव गणाश्चाधिकृता नृपैः।<br>
प्रतिष्ठा व्यवहारस्य गुर्वेषामुत्तरोत्तरम्॥७॥</p>
<p>स चतुष्पाच्चतुः स्थानश्चतुः साधन एव च।<br>
चतुर्हितश्चतुर्व्यापी चतुष्कारीति कीर्त्यते॥८॥</p>
<p>अष्टाङ्गोऽष्टादशपदः शतशाखस्तथैव च।<br>
त्रियोनिर्द्द्व्यभियोगश्च द्विर्द्वारोद्विगतिस्तथा॥९॥</p>
<p>धर्मश्च व्यवहारश्च चरित्रं राजशासनम्।<br>
चतुष्पाब्द्यवहारोऽयमुत्तरः पूर्वबाधकः॥१०॥</p>
<p>तत्र सत्ये स्थितो धर्मो व्यवहारस्तु साक्षिषु।<br>
चरित्रं पुस्तकरणे राजाज्ञायां तु शासनम्॥११॥</p>
<p>सामाद्युपायसाध्यत्वाच्चतुः साधन उच्यते।<br>
चतुर्णामाश्रमाणां च रक्षणात्स चतुर्हितः ॥१२॥</p>
<p>कर्तॄनथो साक्षिणश्च सभ्यात्राजानमेव च।<br>
व्याप्नोति पादशो यस्माच्चतुर्व्यापी ततः स्मृतः॥१३॥</p>
<p>धर्मस्यार्थस्य यशसो लोकपक्तेस्तथैव च।<br>
चतुर्णां करणादेषां चतुष्कारी प्रकीर्तितः॥१४॥</p>
<p>राजा सपुरुषः सभ्याः शास्त्रं गणकलेखकौ।<br>
हिरण्यमग्निरुदकमष्टाङ्गः स उदाहृतः॥१५॥</p>
<p>ऋणादानं ह्युपनिधिः सम्भूयोत्थानमेव च।<br>
दत्तस्य पुनरादानमशुश्रूषाभ्युपेत्य च॥१६॥</p>
<p>वेतनस्यानपाकर्म तथैवास्वामिविक्रयः।<br>
विक्रीयासम्प्रदानं च क्रीत्वानुशय एव च॥१७॥</p>
<p><strong>समयस्यानपाकर्म विवादः क्षेत्रजस्तथा।<br>
स्त्रीपुंसयोश्च सम्बन्धो दायभागोऽथ साहसम्॥१८</strong></p>
<p>॥</p>
<p><strong>वाक्पारुष्यं तथैवोक्तं दण्डपारुष्यमेव च।<br>
द्यूतं प्रकीर्णकं चैवेत्यष्टादशपदः स्मृतः॥१९</strong></p>
<p>॥</p>
<p><strong>एषामेव प्रभेदोऽन्यः शतमष्टोत्तरं स्मृतः।<br>
क्रियाभेदान्मनुष्याणां शतशाखो निगद्यते॥२०</strong></p>
<p>॥</p>
<p><strong>कामात्क्रोधाच्चलोभाच्चत्रिभ्यो यस्मात् प्रवर्तते।<br>
त्रियोनिः कीर्त्यते तेन त्रयमेतद्विवादकृत्॥२१</strong></p>
<p>॥</p>
<p><strong>व्द्यभियोगस्तु विज्ञेयः शङ्कातत्त्वाभियोगतः।<br>
सङ्कासतां तु संसर्गात्तत्त्वं होढादिदर्शनात्॥२२</strong></p>
<p>॥</p>
<p><strong>पक्षद्वयाभिसम्बन्धाद् द्विर्द्वारः स उदाहृतः।<br>
पूर्ववादस्तयोः पक्षः प्रतिपक्षस्तदुत्तरः॥२३</strong></p>
<p>॥</p>
<p><strong>भूतच्छलानुसारित्वाद् द्विगतिः स उदाहृतः।<br>
भूतं तत्त्वार्थयुक्तं तत् प्रमादाभिहितं छलम्॥२४</strong></p>
<p>॥</p>
<p><strong>तत्र शिष्टं छलं राजा मर्षयेद्धर्मसाधनः।<br>
भूतमेवप्रपद्येत धर्ममूला यतः श्रियः॥२५</strong></p>
<p>॥</p>
<p><strong>धर्मेणोद्धरतो राज्ञो व्यवहारान्कृतात्मनः।<br>
सम्भवन्ति गुणाः सप्त सप्त वह्नेरिवार्चिषः॥२६</strong></p>
<p>॥</p>
<p><strong>धर्मश्चार्थश्च कीर्तिश्च लोकपक्तिरुपग्रहः।<br>
प्रजाभ्यो बहुमानं च स्वर्गस्थानं च शाश्वतम्॥२७</strong></p>
<p>॥</p>
<p><strong>तस्माद् धर्मासनं प्राप्य राजा विगतमत्सरः।<br>
समः स्यात्सर्वभूतेषु विभ्रद् वैस्वतं व्रतम्॥२८</strong></p>
<p>॥</p>
<p><strong>धर्मशास्त्रं पुरस्कृत्य प्राड्विवाकमते स्थितः।<br>
समाहितमतिः पश्येद् व्यवहाराननुक्रमात्॥२९॥</strong></p>
<p><strong>आगमः प्रथमः कार्यो व्यवहारपदं ततः।<br>
विवित्सा निर्णयश्चेति दर्शनं स्याज्जतुर्विधम्॥३०॥</strong></p>
<p><strong>धर्मशास्त्रार्थशास्त्राभ्यामविरोधेन पार्थिवः।<br>
समीक्षमाणो निपुणं व्यवहारगतीर्घनाः॥३१॥</strong></p>
<p><strong>यथा मृगस्य विद्धस्य मृगव्याधः पदं नयेत्।<br>
कक्षे शोणितलेशेन तथा धर्मपदं नयेत्॥३२॥</strong></p>
<p><strong>यत्र विप्रतिपत्तिः स्याद् धर्मशास्त्रार्थशास्त्रयोः।<br>
अर्थशास्त्रोक्तमुत्सृज्य धर्मशास्त्रोक्तमाचरेत्॥३३॥</strong></p>
<p><strong>धर्मशास्त्रविरोधे तु युक्तियुक्तोऽपि धर्मतः।<br>
व्यवहारो हि बलवान् धर्मस्तेनापचीयते॥३४॥</strong></p>
<p><strong>सूक्ष्मो हि बलवान् धर्मो दुर्विचारस्त्वतीन्द्रियः।<br>
अतः प्रत्यक्षमार्गेण व्यवहारगतिं नयेत्॥३५॥</strong></p>
<p><strong>यात्यचोरोऽपि चोरत्वं चोरश्चायात्यचोरताम्।<br>
अचोरश्चोरतां प्राप्तो माण्ढव्यो व्यवहारतः॥३६॥</strong></p>
<p><strong>स्त्रीषु रात्रौ बहिर्ग्रामादन्तर्वेश्मन्यरातिषु।<br>
व्यवहारः कृतोऽप्येषु पुनः कर्तव्यतामियात्॥३७॥</strong></p>
<p><strong>गहनत्वाद्विवादानामसामर्थ्यात्स्मृतेरपि।<br>
ऋणादिषु हरेत्कालं कामं तत्त्वबुभुत्सया॥३८॥</strong></p>
<p><strong>गोभूहिरण्यस्त्रीस्तेयपारुष्यात्ययिकेषु च।<br>
साहसेष्वभिशापे च सद्य एव विवादयेत्॥३९॥</strong></p>
<p><strong>अनिवेद्य तु यो राज्ञः सन्दिग्धेऽर्थे प्रवर्तते।<br>
प्रसह्य स विनेयः स्यात्स चाप्यर्थो न सिध्यति॥४०॥</strong></p>
<p><strong>वक्तव्येऽर्थे न तिष्ठन्तमुत्क्रामन्तं च तद्वचः।<br>
आसेधयेद्विवादार्थी यावदाह्वानदर्शनम्॥४१॥</strong></p>
<p><strong>स्थानासेधः कालकृतः प्रवासात्कर्मणस्तथा।<br>
चतुर्विधः स्यादासेधस्तमासिद्धो न लङ्घयेत्॥४२॥</strong></p>
<p><strong>नदीसन्तारकान्तारदुर्देशोपप्लवादिषु।<br>
आसिद्धस्तं परासेधमुत्क्रामन् नापराध्नुयात्॥४३॥</strong></p>
<p><strong>आसेध्यकाल आसिद्ध आसेधं योऽत्तिवर्तते।<br>
स विनेयोऽन्यथाकुर्वन्नासेद्धा दण्डभाग्भवेत्॥४४॥</strong></p>
<p><strong>निवेष्टुकामो रोगार्तोयियक्षुर्व्यसने स्थितः।<br>
अभियुक्तस्तथान्येन राजकार्योद्यतस्तथा॥४५॥</strong></p>
<p><strong>गवां प्रचारे गोपालाः सस्याबन्धे कृषीवलाः।<br>
शिल्पिनश्चापि तत्काल आयुधीयाश्च विग्रहे॥४६॥</strong></p>
<p><strong>अप्राप्तव्यवहारश्चदूतो दानोन्मुखो व्रती।<br>
विषमस्थश्च नासेध्या नचैनानाह्वयेन्नृपः॥४७॥</strong></p>
<p><strong>नाभियुक्तोऽभियुञ्जीत तमती(त्या? र्त्वा)र्थमन्तरा।<br>
न चाभियुक्तमन्येन विद्धं न व्यद्धुमर्हति॥४८॥</strong></p>
<p><strong>यमर्थमभियुञ्जीत न तं विप्रकृतिं नयेत्।<br>
नान्यत् पक्षान्तरं गच्छेद् गच्छन्पूर्वात् स हीयते॥४९॥</strong></p>
<p><strong>न च मिथ्याभियुञ्जीत दोषो मिथ्याभियोगिनः।<br>
यस्तत्र विनयः प्रोक्तः सोऽभियोक्तारमाव्रजेत्॥५०॥</strong></p>
<p><strong>सापदेशं हरन् कालमब्रुवंश्चापि संसदि।<br>
उक्त्वा वचो विब्रुवंश्चहीयमानस्य लक्षणम्॥५१॥</strong></p>
<p><strong>पलायते य आहूतः प्राप्तश्च विवदेन्न यः।<br>
स दण्ड्यश्च भवेद्राज्ञा हीन एव स वादतः॥५२॥</strong></p>
<p><strong>निर्णिक्ते व्यवहारे तु प्रमाणमफलं भवेत्।<br>
लिखितं साक्षिणो वापि पूर्वमावेदितं न चेत्॥५३॥</strong></p>
<p><strong>यथा पक्वेषु धान्येषु निष्फलाः प्रावृषो गुणाः।<br>
निर्णिक्तव्यवहाराणां प्रमाणमफलं तथा॥५४॥</strong></p>
<p><strong>अभूतमप्यभिहितं प्राप्तकालं परीक्ष्यते।<br>
यत्तु प्रमादान्नोच्येत तद्भूतमपि हीयते॥५५॥</strong></p>
<p><strong>तीरितं चानुशिष्टं च यो मन्येत विधर्मणा।<br>
द्विगुणं दण्डमास्थाय तत्कार्यं पुनरुद्धरेत्॥५६॥</strong></p>
<p><strong>दुर्दृष्टे व्यवहारे तु सभ्यास्तद्दण्डमाप्नुयुः।<br>
नहि जातु विना दण्डात्कश्चिन्मार्गेऽवतिष्ठते॥५७॥</strong></p>
<p><strong>रागादज्ञानतो वापि लोभाद्वा योऽन्यथा वदेत्।<br>
सभ्योऽसभ्यः स विज्ञेय पापं विनयेद् भृशम्॥५८॥</strong></p>
<p><strong>किन्तु राज्ञा विशेषेण स्वधर्ममनुतिष्ठता।<br>
मनुष्ये चित्तवैचित्र्यात्परीक्ष्या साध्वसाधुता॥५९॥</strong></p>
<p><strong>पुरुषाः सन्ति ते लोभाद्येब्रूयुः कार्यमन्यथा।<br>
सन्ति चान्ये दुरात्मानः कूटलेख्यकृतो जनाः॥६०॥</strong></p>
<p><strong>अतः परीक्ष्यमुभयमतद्राज्ञा विशेषतः।<br>
लेख्याचारेण लिखितं साक्ष्याचारेण साक्षिणः॥६१॥</strong></p>
<p><strong>असत्याः सत्यसङ्काशाः सत्याश्चासत्यदर्शनाः।<br>
दृश्यन्ते विविधा भावास्तस्माद्युक्तं परीक्षणम्॥६२॥</strong></p>
<p><strong>तैलवद् दृश्यते व्योम खद्योतो हव्यवाडिव।<br>
न तलं विद्यते व्योम्नि न खद्योते हुताशनः॥६३॥</strong></p>
<p><strong>तस्मात्प्रत्यक्षदृष्टोऽपि युक्तमर्थः परीक्षितुम्।<br>
परीक्ष्य ज्ञापयन्नर्थान् न धर्मात् परिहीयते॥६४॥</strong></p>
<p><strong>एवं पश्यन्सदा राजा व्यवहारान्समाहितः।<br>
वितत्येह यशो दीप्तं ब्रध्नस्याप्नोति विष्टपम्॥६५॥</strong></p>
<p><strong>नानियुक्तेन वक्तव्यं व्यवहारे कथञ्चन।<br>
नियुक्तेन तु वक्तव्यमपक्षपतितं वचः॥६६॥</strong></p>
<p><strong>युक्तरूपं ब्रुवन्सभ्यो नाप्नुयाद् द्वेषकिल्बि</strong></p>
<p><strong>षे।<br>
ब्रुवाणस्त्वन्यथा सभ्यस्तदेवोभयमाप्नुयात्॥६७॥</strong></p>
<p><strong>राजा तु धार्मिकान्सभ्यान्नियुञ्ज्यात्सुपरीक्षितान्।<br>
व्यवहारधु(रं? रां) वोढुं ये शक्ताः सद्गवा इव॥६८॥</strong></p>
<p><strong>धर्मशास्त्रार्थकुशलाः कुलीनाः सत्यवादिनः।<br>
समाः शत्रौ च मित्रे च नृपतेः स्युः सभासदः॥६९॥</strong></p>
<p><strong>तत्प्रतिष्ठः स्मृतो धर्मो धर्ममूलाश्च पार्थिवाः।<br>
सह सद्भिरतो राजा व्यवहारान्विशोधयेत्॥७०॥</strong></p>
<p><strong>शुद्धेषु व्यवहारेषु शुद्धिं यान्ति सभासदः।<br>
शुद्धिश्च धर्मात्तेषां हि धर्ममेव वदेदतः॥७१॥</strong></p>
<p><strong>यत्र धर्मो ह्यधर्मेण सत्यं यत्रानृतेन च।<br>
हन्यते प्रेक्षमाणानां हतास्तत्र सभासदः॥७२॥</strong></p>
<p><strong>सभा वा न प्रवेष्टव्या वक्तव्यं वा समञ्जसम्।<br>
अब्रुवन् विब्रुवन्वापि नरो भवति किल्बिषी॥७३॥</strong></p>
<p><strong>पादोऽधर्मस्य कर्तारं पादः साक्षिणमृच्छति।<br>
पादः सभासदः सर्वान्पादो राजनमृच्छति॥७४॥</strong></p>
<p><strong>राजा भवत्यनेनास्तु मुच्यन्ते च सभासदः।<br>
एनो गच्छति कर्तारं निन्दार्हो यत्र निन्द्यते॥७५॥</strong></p>
<p><strong>अन्धो मत्स्यानिवाश्नाति निरपेक्षः सकण्टकान्।<br>
परोक्षमर्थवैकल्याद्भाषते यः सभागतः॥७६॥</strong></p>
<p><strong>तस्मात्सभ्यः सभां प्राप्य रागद्वेषविवर्जितः।<br>
वचस्तथाविधं ब्रूयाद्यथा न नरकं पतेत्॥७७॥</strong></p>
<p><strong>यथा शल्यं भिषग्विद्वानुद्धरेद्यन्त्रयुक्तिभिः।<br>
प्राड्विवाकस्तथा शल्यमुद्धरेद् व्यवहारतः॥७८॥</strong></p>
<p><strong>यत्र सभ्यो जनः सर्वः साध्वेतदिति मन्यते।<br>
स निश्शल्यो विवादः स्यात्सशल्यः स्यादतोऽन्यथा॥७९॥</strong></p>
<p><strong>न सा सभा यत्र न सन्ति वृद्धा<br>
नते वृद्धा ये न वदन्ति धर्मम्।<br>
नासौ धर्मो यत्र न सत्यमस्ति</strong><br>
<strong>न तत्सत्यं यच्छलेनानुविद्धम्॥८०॥</strong></p>
<p>॥इति व्यवहारदर्शनविधिः॥</p>
<p><strong>______________</strong></p>
<p><strong>अथ ऋणादानं प्रथमं विवादपदम्।</strong></p>
<p><strong>ऋणं देयमदेयं च येन यत्र यथा च यत्।<br>
दानग्रहणधर्माश्च ऋणादानमिति स्मृतम्॥१॥</strong></p>
<p><strong>पितर्युपरते पुत्रा ऋणं दद्युर्यथांशतः।<br>
विभक्ता ह्यविभक्ता वा यस्तामुद्वहते धुरम्॥२॥</strong></p>
<p><strong>पितृव्येणाविभक्तेन भ्रात्रा वा यदृणं कृतम्।<br>
मात्रा वा यत्कुटुम्बार्थे दद्युस्तद्रिक्थिनोऽखिलम्॥३॥</strong></p>
<p><strong>क्रमादव्याहतं प्राप्तं पुत्रैर्यन्रर्णमुद्धृतम्।<br>
दद्युः पैतामहं पौत्रास्तच्चतुर्थान्निवर्तते॥४॥</strong></p>
<p><strong>इच्छन्ति पितरः पुत्रान्स्वार्थहेतोर्यतस्ततः।<br>
उत्तमर्णाधमर्णेभ्यो मामयं मोक्षयिष्यति॥५॥</strong></p>
<p><strong>अतः पुत्रेण जातेन स्वार्थमुत्सृज्य यत्नतः।<br>
ऋणात्पिता समुद्धार्यो यथा न नरकं पतेत्॥६॥</strong></p>
<p><strong>तपस्वी चाग्निहोत्री च म्रियते चेदृणी यदि।<br>
तपश्चैवाग्निहोत्रं च तत्सर्वं धनिनां धनम्॥७॥</strong></p>
<p><strong>न पुत्रर्णं पितादद्यात् दद्यात्पुत्रस्तु पैतृकम्।<br>
कामक्रोधसुराद्यूतप्रातिभाव्यकृताद्विना॥८॥</strong></p>
<p><strong>पितुरेव नियोगाद्यत्कुटुम्बभरणाय वा।<br>
कृतं वा यदृणं कृच्छ्रे दद्यात्पुत्रस्य तत्पिता॥९॥</strong></p>
<p><strong>शिष्यान्तेवासिदासस्त्रीवैयावृत्त्यकरैश्च यत्।<br>
कुटुम्बहेतोरुच्छिन्नं वोढव्यं तत्कुटुम्बिना॥१०॥</strong></p>
<p><strong>नार्वाक् संवत्सराद्विंशात्पितरि प्रोषिते सुतः।<br>
ऋणं दद्यात्पितृव्ये वा ज्येष्ठे भ्रातर्यथापि वा॥११॥</strong></p>
<p><strong>दाप्यः परर्णमेकोऽपि जीवत्स्वधिकृतैः कृतम्।<br>
प्रेतेषु तु न तत्पुत्रः परर्णं दातुमर्हति॥१२॥</strong></p>
<p><strong>न स्त्री पतिकृतं दद्यादृणं पुत्रकृतं तथा।<br>
अभ्युपेतादृते यद्वा सह पत्या कृतं तथा॥१३॥</strong></p>
<p><strong>दद्यात्त्वपुत्रा विधवा नियुक्ता या मुमूर्षुणा।<br>
यो वा तद्रिक्थमादद्याद्यतो रिक्थमृणंततः॥१४॥</strong></p>
<p><strong>न च भार्याकृतमृणंकथञ्चित्पत्युराभवेत्।<br>
आपत्कृतादृते पुंसां कुटुम्बार्थो हि विस्तरः॥१५॥</strong></p>
<p><strong>अन्यत्र रजकव्याधगोपशौण्डिकयोषितः।<br>
तेषां तत्प्रत्यया वृत्तिः कुटुम्बं च तदाश्रयम्॥१६॥</strong></p>
<p><strong>पुत्रिणी तु समुत्सृज्य पुत्रं स्त्री यान्यमाश्रयेत्।<br>
तस्या रिक्थं हरेत्सर्वं निःस्वायाः पुत्र एव तु॥१७॥</strong></p>
<p><strong>या च सप्रधनैव स्त्री सापत्या चान्यमाश्रयेत्।<br>
सोऽस्या दद्यादृणं भर्तुरुत्सृजेद्वातथैव ताम्॥१८॥</strong></p>
<p><strong>अधनस्य ह्यपुत्रस्य मृतस्योपैति यः स्त्रियम्।<br>
ऋणं बोढुःस भजते तदेतस्य धनं स्मृतम्॥१९॥</strong></p>
<p><strong>धनस्त्रीहारिपुत्राणामृणभाग् यो धनं हरेत्।<br>
पुत्रोऽसतोः स्त्रीधनिनोः स्त्रीहारी धनिपुत्रयोः॥२०॥</strong></p>
<p><strong>उत्तमा स्वैरिणीनां या पुनर्भ्वामुत्तमा तथा।<br>
ऋणं तयोः पतिकृतं दद्याद्यस्ते उपाश्नुते॥२१॥</strong></p>
<p><strong>स्त्रीकृतान्यप्रमाणानि कार्याण्याहुरनापदि।<br>
विशेषतो गृहक्षेत्रदानाधमनविक्रयाः॥२२॥</strong></p>
<p><strong>एतान्येव प्रमाणानि भर्ता यद्यनुमन्यते।<br>
पुत्रः पत्युरभावे वा राजा वा पतिपुत्रयोः॥२३॥</strong></p>
<p><strong>भर्त्राप्रीतेन यद्दत्तंस्त्रियै तस्मिन्मृतेऽपि तत्।<br>
सा यथाकाममश्नीयाद्दद्याद् वा स्थावरादृते॥२४॥</strong></p>
<p><strong>तथा दासकृतं कार्यमकृतं परिचक्षते।<br>
अन्यत्र स्वामिसन्देशान्न दासः प्रभुरात्मनः॥२५॥</strong></p>
<p><strong>पुत्रेण च कृतं कार्यं यत्स्यादच्छन्दतः पितुः।<br>
तदप्यकृतमेवाहुर्दासः पुत्रश्च तौ समौ॥२६॥</strong></p>
<p><strong>अप्राप्तव्यवहारस्तु स्वतन्त्रोऽपि नचर्णभाक्।<br>
स्वातन्त्र्यं तु स्मृतं ज्येष्ठे ज्यैष्ठ्यं गुणवयःकृतम्॥२७॥</strong></p>
<p><strong>त्रयः स्वतन्त्रा लोकेऽस्मिन् राजाचार्यस्तथैव च।<br>
प्रति प्रति च सर्वेषां वर्णानां स्वगृहे गृही॥२८॥</strong></p>
<p><strong>अस्वतन्त्राः प्रजाः सर्वाः स्वतन्त्रः पृथिवीपतिः।<br>
अस्वतन्त्रः स्मृतः शिष्य आचार्ये च स्वतन्त्रता॥२९॥</strong></p>
<p><strong>अस्वतन्त्राः स्त्रियः पुत्रा दासाश्च सपरिग्रहाः।<br>
स्वतन्त्रस्तत्र तु गृही यस्य स्यात्तत्क्रमागतम्॥३०॥</strong></p>
<p><strong>गर्भस्थसदृशो ज्ञेय आष्टमाद्वत्सराच्छिशुः।<br>
बाल आ षोडशाद्वर्षात्पौगण्डश्चेति शब्द्यते॥३१॥</strong></p>
<p><strong>परतो व्यवहारज्ञः स्वतन्त्रः पितरावृते।<br>
जीवतोर्ह्यस्वतन्त्रः स्याज्जरयापि समन्वितः॥३२॥</strong></p>
<p><strong>तयोरपि पिता श्रेयान्बीजप्राधान्यदर्शनात्।<br>
अभावे बीजिनो माता तदभावे तु पूर्वजः॥३३॥</strong></p>
<p><strong>स्वतन्त्राः सर्व एवैते परतन्त्रेषु सर्वदा।<br>
अनुशिष्टौनिसर्गे च विक्रये चेश्वरा मताः॥३४॥</strong></p>
<p><strong>यद् बालः कुरुते कार्यमस्वतन्त्रस्तथैव च।<br>
अकृतं तदिति प्राहुः शास्त्रे शास्त्रविदो जनाः॥३५॥</strong></p>
<p><strong>स्वतन्त्रोऽपि हि यत्कार्यं कुर्यादप्रकृतिं गतः।<br>
तदप्यकृतमेवाहुरस्वतन्त्रः स हेतुतः॥३६॥</strong></p>
<p><strong>कामक्रोधाभियुक्तार्तभयव्यसनपीडिताः।<br>
रागद्वेषपरीताश्च ज्ञेयास्त्वप्रकृतिं गताः॥३७॥</strong></p>
<p><strong>कुले ज्येष्ठस्तथा श्रेष्ठः प्रकृतिस्थस्तु यो भवेत्।<br>
तत्कृतं स्यात्कृतं कार्यं नास्वतन्त्रकृतं कृतम्॥३८॥</strong></p>
<p><strong>धनमूलाः क्रियाः सर्वा यत्नस्तत्साधने मतः।<br>
बर्धनं रक्षणं भोग इति तस्य विधिः क्रमात्॥३९॥</strong></p>
<p><strong>तत्पुनस्त्रिविधं ज्ञेयं शुक्लं शबलमेव च।<br>
कृष्णं च तस्य विज्ञेयः प्रभेदः सप्तधा पुनः॥४०॥</strong></p>
<p><strong>श्रुतशौर्यतपःकन्याशिष्ययाज्यान्वयागतम्।<br>
धनं सप्तविधं शुक्लमुदयोऽप्यस्य तद्विधः॥४१॥</strong></p>
<p><strong>कुसीदकृषिवाणिज्यशुल्कशिल्पानुवृत्तिभिः।<br>
कृतोपकारादाप्तं च शबलं समुदाहृतम्॥४२॥</strong></p>
<p><strong>पार्श्वकद्यूतदूतार्तप्रतिरूपकसाहसैः।<br>
व्याजेनोपार्जितं यच्चतत्कृष्णं समुदाहृतम्॥४३॥</strong></p>
<p><strong>तेन क्रयो विक्रयश्च दानं ग्रहणमेव च।<br>
विविधाश्च प्रयुज्यन्ते क्रियाः सम्भोग एव च॥४४॥</strong></p>
<p><strong>यथाविधेन द्रव्येण यत्किञ्चित्कुरुते नरः।<br>
तथाविधमवाप्नोति स फलं प्रेत्य चेह च॥४५॥</strong></p>
<p><strong>तत्पुनर्द्वादशविधं प्रतिवर्णाश्रयं स्मृतम्।<br>
साधारणं स्यात्त्रिविधं शेषं नवविधं स्मृतम्॥४६॥</strong></p>
<p><strong>क्रमागतं प्रीतिदायं प्राप्तं च सह भार्यया।<br>
अविशेषेण सर्वेषां वर्णानां त्रिविधं धनम्॥४७॥</strong></p>
<p><strong>वैशेषिकं धनं ज्ञेयं ब्राह्मणस्य त्रिलक्षणम्।<br>
प्रतिग्रहेण लब्धं च याज्यतः शिष्यतस्तथा॥४८॥</strong></p>
<p><strong>त्रिविधं क्षत्त्रियस्यापि प्राहुर्वैशेषिकं धनम्।<br>
युद्धोपलब्धं कारश्च दण्डश्च व्यवहारतः॥४९॥</strong></p>
<p><strong>वैशेषिकं धनं ज्ञेयं वैश्यस्यापि त्रिलक्षणम्।<br>
कृषिगोरक्षवाणिज्यं शूद्रस्यैभ्यस्त्वनुग्रहात्॥५०॥</strong></p>
<p><strong>सर्वेषामेव वर्णानामेष धर्म्योधनागमः।<br>
विपर्ययादधर्म्यः स्यान्न चेदापद् गरीयसी॥५१॥</strong></p>
<p><strong>आपत्स्वनन्तरा वृत्तिर्ब्राह्मणस्य विधीयते।<br>
वैश्यवृत्तिस्ततश्चोक्ता न जघन्या कथञ्चन॥५२॥</strong></p>
<p><strong>न कथञ्चन कुर्वीत ब्राह्मणः कर्म वार्षलम्।<br>
वृषलः कर्म न ब्राह्मं पतनीयौ हि तौतयोः॥५३॥</strong></p>
<p><strong>उत्कृष्टं चापकृष्टं च तयोः कर्म न विद्यते।<br>
मध्यमे कर्मणी हित्वा सर्वसाधारणे हि ते॥५४॥</strong></p>
<p><strong>आपदं ब्राह्मणस्तीर्त्वाक्षत्त्रवृत्त्या भृते जने।<br>
उत्सृजेत् क्षत्त्रवृत्तिं तां कृत्वा पावनमात्मनः॥५५॥</strong></p>
<p><strong>तस्यामेव तु यो वृत्तौ रमते ब्राह्मणो रसात्।<br>
काण्डपृष्ठश्च्युतो मार्गात्सोऽपाङ्क्तेयः प्रकीर्तितः॥५६॥</strong></p>
<p><strong>वैश्यवृत्तावविक्रेयं ब्राह्मणस्य पयो दधि।<br>
घृतं मधु मधूच्छिष्टं लाक्षाक्षाररसासवाः॥५७॥</strong></p>
<p><strong>मांसौदनतिलक्षौमसोमपुष्पफलोपलाः।<br>
मनुष्यविषशस्त्राम्बुलवणापूपवीरुधः॥५८॥</strong></p>
<p><strong>नीलकौशेयचर्मास्थिकुतपैकशफा मृदः।<br>
उदश्वित्केशपिण्याकशाकाद्यौषधयस्तथा॥५९॥</strong></p>
<p><strong>ब्राह्मणस्य तु विक्रेयं शुष्कदारु तृणानि च।<br>
गन्धद्रव्यैरकालेयतूलमूलतुषादृते॥६०॥</strong></p>
<p><strong>स्वयं विशीर्णं विदलं फलानां बदरेङ्गुदे।<br>
रज्जुः कार्पासिकं सूत्रं तच्चेदविकृतं भवेत्॥६१॥</strong></p>
<p><strong>अशक्तौ भेषजस्यार्थे यज्ञहेतोस्तथैव च।<br>
यद्यवश्यं तु विक्रेयास्तिला धान्येन तत्समाः॥६२॥</strong></p>
<p><strong>अविक्रेयाणि विक्रीणन् ब्राह्मणः प्रच्युतः पथः।<br>
मार्गे पुनरवस्थाप्यो राज्ञा दण्डेन भूयसा॥६३॥</strong></p>
<p><strong>प्रमाणानि प्रमाणस्थैः परिपाल्यानि यत्नतः।<br>
सीदन्ति हि प्रमाणानि प्रमाणैरव्यवस्थितैः॥६४॥</strong></p>
<p><strong>निर्भोगो यत्र दृश्येत न दृश्येतागमः क्वचित्।<br>
आगमः कारणं तत्र न भोगस्तत्र कारणम्॥७६॥</strong></p>
<p><strong>भुज्यतेऽनागमं यत्तु न तद्भोगोऽतिवर्तते।<br>
प्रेते तु भोक्तरि धनं यति तद्वंश्यभोग्यताम्॥७७॥</strong></p>
<p><strong>आहर्तैवाभियुक्तः सन्नर्थतस्तद्धरेत् पदम्।<br>
भुक्तिरेवविशुद्धिः स्यात् प्राप्तानां पितृतः क्रमात्॥७८॥</strong></p>
<p><strong>अन्वाहितहृतन्यस्तबलावष्टब्धयाचितम्।<br>
अप्रत्यक्षं च यद्भुक्तं षडेतान्यागमाद्विना॥७९॥</strong></p>
<p><strong>तथारूढविवादस्य प्रेतस्य व्यवहारिणः।<br>
पुत्रेण सोऽर्थः संशोध्यो न तद्भोगोऽतिवर्तते॥८०॥</strong></p>
<p><strong>आगमेन विना पूर्वं भुक्तं पूर्वैस्त्रिभिस्तु यत्।<br>
न तच्छक्यमपाकर्तुं क्रमात्त्रिपुरुषागतम्॥८१॥</strong></p>
<p><strong>सन्तोऽपि न प्रमाणं स्युर्मृते धनिनि साक्षिणः।<br>
अन्यत्र श्रावितं यत्स्यात् स्वयमासन्नमृत्युना॥८२॥</strong></p>
<p><strong>नहि प्रत्यर्थिनि प्रेते प्रमाणं साक्षिणां वचः।<br>
साक्षिमत्करणं तत्र प्रमाणं स्याद्विनिश्चये॥८३॥</strong></p>
<p><strong>श्रावितस्त्वातुरेणापि यस्त्वर्थो धर्मसंहितः।<br>
मृतेऽपि तत्र साक्षी स्यात् षट्सु चान्वाहितादिषु॥८४॥</strong></p>
<p><strong>क्रियर्णादिषु सर्वेषु बलवत्युत्तरोत्तरा।<br>
प्रतिग्रहाधिक्रीतेषु पूर्वा पूर्वा गरीयसी॥८५॥</strong></p>
<p><strong>स्थानलाभनिमित्तं हि दानग्रहणमिष्यते।<br>
तत्कुसीदमिति ज्ञेयं तेन वृत्तिः कुसीदिनाम्॥८६॥</strong></p>
<p><strong>कायिका कालिका चैव कारिका च तथास्मृता।<br>
चक्रवृद्धिश्च शास्त्रेषु तस्य वृद्धिश्चतुर्विधा॥८७॥</strong></p>
<p><strong>कायाविरोधिनी शश्वत् पणपादादि कायिका।<br>
प्रतिमासं स्रवन्ती या सावृद्धिः कालिका स्मृता॥८८॥</strong></p>
<p><strong>वृद्धिः सा कारिका दाम यर्णिकेन स्वयं कृता।<br>
वृद्धेरपि पुनर्वृद्धिश्चक्रवृद्धिरुदाहृता॥८९॥</strong></p>
<p><strong>ऋणानां सार्वभौमोऽयं विधिवृद्धौ कृतः स्मृतः।<br>
देशाचारविधिस्त्वन्यो यत्रर्णमधितिष्ठति॥९०॥</strong></p>
<p><strong>द्विगुणं त्रिगुणं चैव तथान्यस्मिंश्चतुर्गुणम्।<br>
तथाष्टगुणमन्यस्मिन् देशे देशेऽवतिष्ठते॥९१॥</strong></p>
<p><strong>हिरण्यधान्यवस्त्राणां वृद्धिर्द्वित्रिचतुर्गुणा।<br>
घृतस्याष्टगुणा वृद्धिः स्त्रीपशूनां तु सन्ततिः॥९२॥</strong></p>
<p><strong>न वृद्धिः प्रतिदत्तानां स्यादनाकारिता क्वचित्।<br>
अनाकारितमप्यूर्ध्वंवत्सरार्धाद्विवर्धते॥९३॥</strong></p>
<p><strong>एष वृद्धिविधिः प्रोक्तः प्रवृद्धस्येह धर्मतः।<br>
वृद्धिस्तु योक्ता धान्यानां वार्धुष्यं तदुदाहृतम्॥९४॥</strong></p>
<p><strong>आपदं निस्तरेद्वैश्यः कामं वार्धुषकर्मणा।<br>
आपत्स्वपि हि कष्टासु ब्राह्मणस्य न वार्धुषम्॥९५॥</strong></p>
<p><strong>ब्राह्मणस्य च यद्देयं सान्वयस्य न चास्ति सः।<br>
सपिण्डेभ्योऽस्य निवपेत् तदभावेऽस्य बन्धुषु॥९६॥</strong></p>
<p><strong>यदा च न सकुल्याः स्युर्नच सम्बन्धिबान्धवाः।<br>
तदा दद्यात्स्वजातिभ्यस्तेष्वसत्स्वप्सु निक्षिपेत्॥९७॥</strong></p>
<p><strong>गृहीत्वोपगतं दद्याद् ऋणिकायोदयं धनी।<br>
अददद् याच्यमानस्तु शेषहानिमवाप्नुयात्॥९८॥</strong></p>
<p><strong>लेख्यं दद्यादृणे शुद्धे तदभावे प्रतिश्रवम्।<br>
धनिकर्णिकयोरेवं विशुद्धिः स्यात्पस्परम्॥९९॥</strong></p>
<p><strong>विस्रम्भहेतू द्वावत्र प्रतिभूराधिरेव च।<br>
लिखितं साक्षिणश्च द्वे प्रमाणे व्यक्तिकारणे॥१००॥</strong></p>
<p><strong>उपस्थानाय दानाय प्रत्ययाय तथैव च।<br>
त्रिविधः प्रतिभूर्दृष्टस्त्रिष्वेवार्थेषु सूरिभिः॥१०१॥</strong></p>
<p><strong>ऋणिष्वप्रतिकुर्वत्सु प्रत्यये वा विवादिते।<br>
प्रतिभूस्तदृणं दद्यादनुपस्थापयंस्तथा॥१०२॥</strong></p>
<p><strong>बहवः स्युः प्रतिभुवो दद्युस्तेऽर्थंयथाकृतम्।<br>
अर्थेऽविशेषिते त्वेषु धनिनश्छन्दतः क्रिया॥१०३॥</strong></p>
<p><strong>यमर्थं प्रतिभूर्दद्याद् धनिकेनोपपीडितः।<br>
ऋणिकस्तं प्रतिभुवे द्विगुणं प्रतिपादयेत्॥१०४॥</strong></p>
<p><strong>अधिक्रियत इत्याधिः स तु ज्ञेयो द्विलक्षणः।<br>
कृतकालोपनेयश्च यावद्देयोद्यतस्तथा॥१०५॥</strong></p>
<p><strong>स पुनर्द्विविधः प्रोक्तो गोप्यो भोग्यस्तथैव च।<br>
प्रतिदानं तथैवास्य लाभहानिर्विपर्यये॥१०६॥</strong></p>
<p><strong>प्रमादाद् धनिनस्तद्वदाधौ विकृतमागते।<br>
विनष्टेमूलनाशः स्याद्दैवराजकृतादृते॥१०७॥</strong></p>
<p><strong>रक्ष्यमाणोऽपि यत्राधिः कालेनेयादसारताम्।<br>
आधिरन्योऽधिकर्तव्यो देयं वा धनिने धनम्॥१०८॥</strong></p>
<p><strong>ऋणिकः सधनो यस्तु दौरात्म्यान्न प्रयच्छति।<br>
राज्ञा दापयितव्यः स्याद् गृहीत्वांशं तु विंशकम्॥१०९॥</strong></p>
<p><strong>अथ शक्तिविहीनः स्यादृणी कालविपर्ययात्।<br>
शक्त्यपेक्षमृणंदाप्यः काले काले यथोदयम्॥११०॥</strong></p>
<p><strong>नश्येद् द्रव्यपरीमाणं कालेनेहर्णिकस्य चेत्।<br>
जातिसंज्ञाधिवासानामागमो लेख्यतः स्मृतः॥१११॥</strong></p>
<p><strong>लेख्यं तु द्विविधं ज्ञेयं स्वहस्तान्यकृतं तथा।<br>
असाक्षिकं साक्षिमच्चसिद्धिर्देशस्थितिस्तयोः॥११२॥</strong></p>
<p><strong>देशाचाराविरुद्धं यद् व्यक्ताधिकृतलक्षणम्।<br>
तत्प्रमाणं स्मृतं लेख्यमविलुप्तक्रमाक्षरम्॥११३॥</strong></p>
<p><strong>मत्ताभियुक्तस्त्रीबालबलात्कारकृतं च यत्।<br>
तदप्रमाणं करणं भीतोपधिकृतं तथा॥११४॥</strong></p>
<p><strong>मृताः स्युः साक्षिणो यत्र धनिकर्णिकलेखकाः।<br>
तदप्यपार्थं लिखितमृते त्वाधेः स्थिराश्रयात्॥११५॥</strong></p>
<p><strong>आधिर्योद्विविधः प्रोक्तः स्थावरो जङ्गमस्तथा।<br>
सिद्धिरस्योभयस्यापि भोगो यद्यस्ति नान्यथा॥११६॥</strong></p>
<p><strong>दर्शितं प्रतिकालं यच्छ्रावितं स्रावितं च यत्।<br>
लेख्यं सिध्यति सर्वत्र मृतेष्वपि हि साक्षिषु॥११७॥</strong></p>
<p><strong>अश्रुतार्थमदृष्टार्थं व्यवहारार्थमेव च।<br>
न लेख्यं सिद्धिमाप्नोति जीवत्स्वपि हि साक्षिषु॥११८॥</strong></p>
<p><strong>लेख्ये देशान्तरन्यस्ते दग्धे दुर्लिखिते हृते।<br>
सतस्तत्कालकरणमसतोऽदृष्टदर्शनम्॥११९॥</strong></p>
<p><strong>यस्मिन्स्यात्संशयो लेख्ये भूताभूतकृते क्वचित्।<br>
तत्स्वहस्तक्रियाचिह्नप्राप्तियुक्तिभिरुद्धरेत्॥१२०॥</strong></p>
<p><strong>लेख्यं यच्चान्यनामाङ्कं हेत्वन्तरकृतं भवेत्।<br>
विप्रत्यये परीक्ष्यं तत्सम्बन्धागमहेतुभिः॥१२१॥</strong></p>
<p><strong>लिखितं लिखितेनैव साक्षिमत् साक्षिभिर्हरेत्।<br>
साक्षिभ्यो लिखितं श्रेयो लिखितेन तु साक्षिणः॥१२२॥</strong></p>
<p><strong>छिन्नभिन्नहृतोन्मृष्टनष्टदुर्लिखितेषु च।<br>
लेख्यमन्यद्धि कर्तव्यमेष लेख्यविधिः स्मृतः॥१२३॥</strong></p>
<p><strong>सन्दिग्धेषु तु कार्येषु द्वयोर्विवदमानयोः।<br>
दृष्टश्रुतानुभूतत्वात् साक्षिभ्यो व्यक्तिदर्शनम्॥१२४॥</strong></p>
<p><strong>समक्षदर्शनात् साक्षी विज्ञेयः श्रोत्रचक्षुषोः।<br>
श्रोत्रस्य यत्परो ब्रूते चक्षुषः कायकर्म यत्॥१२५॥</strong></p>
<p><strong>एकादशविधः साक्षी स तु दृष्टोमनीषिभिः।<br>
कृतः पञ्चविधस्तत्र षड्विधोऽकृत उच्यते॥१२६॥</strong></p>
<p><strong>लेखितः स्मारितश्चैव यदृच्छाभिज्ञ एव च।<br>
गूढश्चोत्तरसाक्षी च साक्षी पञ्चविधः स्मृतः॥१२७॥</strong></p>
<p><strong>अकृतः षड्विधो नित्यः सूरिभिः परिकीर्तितः।<br>
ग्रामश्च प्राड्विवाकश्च राजा च व्यवहारिणाम्॥१२८॥</strong></p>
<p><strong>कार्येष्वधिकृतो यः स्यादर्थिना प्रहितश्च यः।<br>
कुलं कुलविवादेषु भवेयुस्तेऽपि साक्षिणः॥१२९॥</strong></p>
<p><strong>कुलीना ऋजवः शुद्धा जन्मतः कर्मतोऽर्थतः।<br>
त्र्यवराः साक्षिणोऽनिन्द्याः शुचयः स्युः सुबुद्धयः॥१३०॥</strong></p>
<p><strong>ब्राह्मणाः क्षत्त्रिया वैश्याः शूद्रा ये चाप्यनिन्दिताः।<br>
प्रतिवर्णंभवेयुस्ते सर्वे सर्वेषु वा पुनः॥१३१॥</strong></p>
<p><strong>श्रेणिषु श्रेणिपुरुषाः स्वेषु वर्गेषु वर्गिणः।<br>
बहिर्वासिषु बाह्याश्च स्त्रियः स्त्रीषु च साक्षिणः॥१३२॥</strong></p>
<p><strong>श्रेण्यादिषु च सर्वेषु कश्चिच्चेद् द्वेष्यतामियात्।<br>
तेभ्य एव न साक्षी स्याद् द्वेष्टारः सर्व एव ते॥१३३॥</strong></p>
<p><strong>असाक्ष्यपि हि शास्त्रेषु दृष्टः पञ्चविधो बुधैः।<br>
वचनाद् दोषतो भेदात्स्वयमुक्तेर्मृतान्तरात्॥१३४॥</strong></p>
<p><strong>श्रोत्रियाद्या वचनतः स्तेनाद्या दोषदर्शनात्।<br>
भेदाद्विप्रतिपत्तिः स्याद्विवादे यत्र साक्षिणः॥१३५॥</strong></p>
<p><strong>स्वयमुक्तेरनिर्दिष्टः स्वयमेवैत्य यो वदेत्।<br>
मृतान्तरोऽर्थिनि प्रेते मुमूर्षुश्रावितादृते॥१३६॥</strong></p>
<p><strong>श्रोत्रियास्तापसा वृद्धा ये च प्रवजिता नराः।<br>
असाक्षिणस्ते वचनान्नात्र हेतुरुदाहृतः॥१३७॥</strong></p>
<p><strong>स्तेनाः साहसिकाश्चण्डाः कितवा वधकाश्च ये।<br>
असाक्षिणस्ते दुष्टत्वात् तेषु सत्यं न विद्यते॥१३८॥</strong></p>
<p><strong>राज्ञा परिगृहीतेषु साक्षिष्वेकार्थनिश्चये।<br>
वचनं यत्र भिद्येत ते स्युर्भेदादसाक्षिणः॥१३९॥</strong></p>
<p><strong>स्वयमुक्तेरनुद्दिष्टः स्वयमेवैत्य यो वदेत्।<br>
सूचीत्युक्तः स शास्त्रेषु न स साक्षित्वमर्हति॥१४०॥</strong></p>
<p><strong>योऽर्थः श्रावयितव्यः स्यात् तस्मिन्नसति चार्थिनि।<br>
क्व तद् वदति साक्षित्वमित्यसाक्षी मृतान्तरः॥१४१॥</strong></p>
<p><strong>द्वयोर्विवदतोरर्थे द्वयोः सत्सु च साक्षिषु।<br>
पूर्वपक्षो भवेद् यस्य भवेयुस्तस्य साक्षिणः॥१४२॥</strong></p>
<p><strong>आधर्य पूर्वपक्षस्य यस्मिन्नर्थवशाद् भवेत्।<br>
विवादे साक्षिणस्तत्र प्रष्टव्याः प्रतिवादिनः॥१४३॥</strong></p>
<p><strong>न परेण समुद्दिष्टमुपेयात् साक्षिणं रहः।<br>
भेदयेत् तं नचान्येन हीयेतैवं समाचरन्॥१४४॥</strong></p>
<p><strong>साक्ष्युद्दिष्टो यदि प्रेयाद् गच्छेद् वापि दिगन्तरम्।<br>
तच्छ्रोतारः प्रमाणं स्युः प्रमाणं ह्युत्तरक्रिया॥१४५॥</strong></p>
<p><strong>सुदीर्घेणापि कालेन लिखितः सिद्धिमाप्नुयात्।<br>
आत्मनैव लिखेज्जानन्नजानानस्तु लेखयेत्॥१४६॥</strong></p>
<p><strong>अष्टमाद् वत्सरात् सिद्धिः स्मारितस्येह साक्षिणः।<br>
आपञ्चमात् यथा सिद्धिर्यच्छोपगतस्य तु॥१४७॥</strong></p>
<p><strong>आतृतीयात् तथा वर्षात् सिद्धिर्गूढस्य साक्षिणः।<br>
आवत्सरात् तथा सिद्धिं वदन्त्युत्तरसाक्षिणः॥१४८॥</strong></p>
<p><strong>अथवा कालनियमो न दृष्टः साक्षिणं प्रति।<br>
स्मृत्यपेक्षं हि साक्षित्वमाहुः शास्त्रविदो जनाः॥१४९॥</strong></p>
<p><strong>यस्य नोपहता पुंसः स्मृतिः श्रोत्रं च नित्यशः।<br>
सुदीर्घेणापि कालेन स साक्षी साक्ष्यमर्हति॥१५०॥</strong></p>
<p><strong>असाक्षिप्रत्ययास्त्वन्ये षड् विवादाः प्रकीर्तिताः।<br>
लक्षणान्येव साक्षित्वं तेषामाहुर्मनीषिणः॥१५१॥</strong></p>
<p><strong>उल्काहस्तोऽग्निदो ज्ञेयः शस्त्रपाणिस्तु घातकः।<br>
केशाकेशिगृहीतस्तु युगपत् पारदारिकः॥१५२॥</strong></p>
<p><strong>वधकृच्चित्रकृन्मङ्खः पतितः कूटकारकः।<br>
कुहकः प्रत्यवसृतस्तस्करो राजपूरुषः॥१६४॥</strong></p>
<p><strong>मनुष्यविषशस्त्राम्बुलवणापूपवीरुधाम्।<br>
विक्रेता ब्राह्मणश्चैव द्विजो वार्धुषिकश्च यः॥१६५॥</strong></p>
<p><strong>च्युतः स्वधर्मात्कुलिकः स्तावको हीनसेविता।<br>
पित्रा विवदमानश्च भेदकृच्चेत्यसाक्षिणः॥१६६॥</strong></p>
<p><strong>असाक्षिणो ये निर्दिष्टा दासनैकृतिकादयः।<br>
कार्यगौरवमासाद्य भवेयुस्तेऽपि साक्षिणः॥१६७॥</strong></p>
<p><strong>साहसेषु च सर्वेषु स्तेयसंग्रहणेषु च।<br>
पारुष्ययोश्चाप्युभयोरसाक्षी नोपपद्यते॥१६८॥</strong></p>
<p><strong>न तत्रापि च बालः स्यान्नैको न स्त्री न कूटकृत्।<br>
न बान्धवो नचारातिर्ब्रूयुस्ते साक्ष्यमन्यथा॥१६९॥</strong></p>
<p><strong>बालोऽज्ञानादसत्यात्स्त्रीपापाभ्यासात्तु कूटकृत्।<br>
विब्रूयाद् बान्धवः स्नेहाद् वैरनिर्यातनादरिः॥१७०॥</strong></p>
<p><strong>अथवानुमतो यः स्याद् द्वयोर्विवदमानयोः।<br>
स साक्ष्येकोऽपि साक्षित्वेप्रष्टव्यः स्यात्तु संसदि॥१७१॥</strong></p>
<p><strong>यस्त्वात्मदोषदुष्टत्वादस्वस्थ इव लक्ष्यते।<br>
स्थानात् स्थानान्तरं गच्छेदेकैकं चोपधावति॥१७२॥</strong></p>
<p><strong>कासत्यनिभृतोऽकस्मादभीक्ष्णं निःश्वसित्यपि।<br>
भूमिं लिखति पादाभ्यां बाहू वासा धुनोति च॥१७३॥</strong></p>
<p><strong>भिद्यते मुखवर्णोऽस्य ललाटं स्विद्यते तथा।<br>
शोषमागच्छतश्चोष्ठावूर्ध्वं तिर्यक् च वीक्षते॥१७४॥</strong></p>
<p><strong>त्वरमाण इवापृष्टो बह्वबद्धं च भाषते।<br>
कूटसाक्षी स विज्ञेयस्तं पापं विनयेद् भृशम्॥१७५॥</strong></p>
<p><strong>श्रावयित्वा तथान्येभ्यः साक्षित्वं योऽपि निह्नते।<br>
स विनेयो भृशतरं कूटसाक्ष्यधिको हि सः॥१७६॥</strong></p>
<p><strong>आहूय साक्षि(णं? णः) पृच्च्छेन्नियम्य शपथैर्भृशम्।<br>
समस्तान् विदिताचारान् विज्ञातार्थान् पृथक् पृथक्॥१७७॥</strong></p>
<p><strong>सत्येन शापयेद् विप्रंक्षत्त्रियं वाहनायुधैः।<br>
गोबीजकाञ्चनैर्वैश्यं शूद्रं सर्वैस्तु पातकैः॥१७८॥</strong></p>
<p><strong>पुराणैर्धर्मवचनैः सत्यमाहात्म्यकीर्तनैः।<br>
अनृतस्यापवादैश्च भृशमुत्त्रास्य साक्षिणः॥१७९॥</strong></p>
<p><strong>नग्नो मुण्डः क्रपालेन भिक्षार्थीक्षुत्पिपासितः।<br>
क्रुद्धः शत्रुगृहं गच्छेद् यः साक्ष्यमनृतं वदेत्॥१८०॥</strong></p>
<p><strong>नगरे प्रतिरुद्धःसन् बहिर्दारोबुभुक्षितः।<br>
अमित्रान् भूयसः पश्येद् यः साक्ष्यमनृतं वदेत्॥१८१॥</strong></p>
<p><strong>यां रात्रिमधिविन्नास्त्री यां चैवाक्षपराजितः।<br>
यां चातिभारतप्ताङ्गो दुर्विवक्ता स्म तां वसेत्॥१८२॥</strong></p>
<p><strong>साक्षी साक्ष्यसमुद्देशे गोकर्णशिथिलं चरन्।<br>
सहस्रं वारुणान् पाशानात्मनि प्रतिमुञ्चति॥१८३॥</strong></p>
<p><strong>तस्य वर्षशते पूर्णे पाश एकः प्रमुच्यते।<br>
एवं स बन्धनात्तस्मान्मुच्यते नियताः समाः॥१८४॥</strong></p>
<p><strong>यावतो बान्धवान् यस्मिन्हन्ति मादतेऽनृतं वदन्।<br>
तावतः सङ्ख्यया तस्मिञ्शृणु सौम्यानुपूर्वशः॥१८५॥</strong></p>
<p><strong>पञ्च पश्वनृते हन्ति दश हन्ति गवानृते।<br>
शतमश्वानृते हन्ति सहस्रं पुरुषानृते॥१८६॥</strong></p>
<p><strong>हन्ति जातानजातांश्च हिरण्यार्थेऽनृतं वदन्।<br>
सव भूम्यनृते हन्ति मा स्म भूम्यनृतं व(दी? दः)॥१८७॥</strong></p>
<p><strong>एकमेवाद्वितीयं तत्प्राहुः पवनमात्मनः।<br>
सत्यं स्वर्गस्य सोपानं पारावारस्य नौरिव॥१८८॥</strong></p>
<p><strong>अश्वमेधसहस्रं च सत्यं च तुलया धृतम्।<br>
अश्वमेधसहस्रात् तु सत्यमेव विशिष्यते॥१८९॥</strong></p>
<p><strong>परं कूपशताद् वापी परं वापीशतात् क्रतुः।<br>
परं क्रतुशतात् पुत्रः सत्यं पुत्रशतात् परम्॥१९०॥</strong></p>
<p><strong>भूर्धारयति सत्येन सत्येनोदयते रविः।<br>
सत्येन वायुः पवते सत्येनापः स्रवन्ति च॥१९१॥</strong></p>
<p><strong>सत्यमेव परं दानं सत्यमेव परं तपः।<br>
सत्यमेव परो धर्मो लोकानामिति वै श्रुतिः॥१९२॥</strong></p>
<p><strong>सत्यं देवाः समासेन मनुष्यास्त्वनृतं स्मृताः।<br>
इहैव तस्य देवत्वं यस्य सत्ये स्थिता मतिः॥१९३॥</strong></p>
<p><strong>सत्यं ब्रूह्यनृतं त्यक्त्वा सत्येन स्वर्गमेष्यसि।<br>
उक्त्वानृतं महाघोरं नरकं सम्प्रपत्स्यते॥१९४॥</strong></p>
<p><strong>निरयेषु च ते शश्वज्जिह्वामुत्कृत्य दारुणाः।<br>
असिभिः शातयिष्यन्ति बलिनो यमकिङ्कराः॥१९५॥</strong></p>
<p><strong>शूले मत्स्यानिवाक्षिप्य क्रोशन्तमपरायणम्।<br>
अवाक्छिरसमुत्क्षिप्य क्षेप्स्यन्त्यग्निह्रदेषु च॥१९६॥</strong></p>
<p>अनुभूय च दुःखास्ताश्चिरं नरकवेदनाः।<br>
इहायास्यस्यभव्यासु गृध्रकाकादियोनिषु॥१९७</p>
<p><strong>॥</strong></p>
<p>ज्ञात्वैताननृतेदोषान् ज्ञात्वा सत्ये च सद्गुणान्।<br>
सत्यं वदोद्धरात्मानं मात्मानं पीपतश्चिरम्॥१९८</p>
<p><strong>॥</strong></p>
<p>न बान्धवा न सुहृदो न धनानि महान्त्यपि।<br>
अलं धारयितुं शक्तास्तमस्युग्रेनिमज्जतः</p>
<p><strong>॥</strong></p>
<p>१९९</p>
<p><strong>॥</strong></p>
<p>पितरस्त्ववलम्बन्ते त्वयि साक्षित्वमागते।<br>
तारयिष्यति किन्न्वस्मानात्मानं पातयिष्यति॥२००</p>
<p><strong>॥</strong></p>
<p>सत्यमात्मा मनुष्यस्य सर्वं सत्ये प्रतिष्ठितम्।<br>
सर्वथैवात्मनात्मानं श्रेयसा योजयिष्यसि</p>
<p><strong>॥</strong></p>
<p>२०१</p>
<p><strong>॥</strong></p>
<p>यां रात्रिमजनिष्ठास्त्वं यां च रात्रिं मरिष्यसि।<br>
वृथा तदन्तरा ते स्यात् साक्ष्यं चेदन्यथा वदेः॥२०२</p>
<p><strong>॥</strong></p>
<p>नास्ति सत्यात्परो धर्मोनानृतात्पातकं परम्।<br>
साक्षिधर्मे विशेषेण सत्यमेव वदेरतः॥२०३</p>
<p><strong>॥</strong></p>
<p>यः परार्थेऽपहरति स्वां वाचं पुरुषाधमः।<br>
आत्मार्थेकिन्न कुर्यात् स पापं नरकनिर्भयः॥ २०४</p>
<p><strong>॥</strong></p>
<p>अर्था वै वाचि नियता वाङ्मूला वाचि मिश्रिताः।<br>
यो वैतां स्तेययेद् वाचं स सर्वस्तेयकृन्नरः॥२०५</p>
<p><strong>॥</strong></p>
<p>साक्षिविप्रतिपत्तौ तु प्रमाणं बहवो यतः।<br>
तत्साम्ये शुचयो ग्राह्यास्तत्साम्ये स्मृतिमत्तराः</p>
<p><strong>॥</strong></p>
<p>२०६</p>
<p><strong>॥</strong></p>
<p>स्मृतिमत्साक्षिसाम्यं तु विवादे यत्र दृश्यते</p>
<p><strong>॥</strong></p>
<p>तीक्ष्णत्वात्साक्षिधर्मस्य साक्ष्यं व्यावर्तते ततः॥२०७</p>
<p><strong>॥</strong></p>
<p>निर्दिष्टेष्वर्थजातेषु साक्षी चेत्साक्ष्य आगते।<br>
न ब्रूयादक्षरसमं न तन्निगदितं भवेत्॥२०८</p>
<p><strong>॥</strong></p>
<p>देशकालवयोद्रव्यप्रमाणाकृतिजातिषु।<br>
यत्र विप्रतिपत्तिः स्यात् साक्ष्यं तदपि चान्यथा॥२०९</p>
<p><strong>॥</strong></p>
<p>ऊनमभ्यधिकं वार्थंंप्रब्रयुर्यत्र साक्षिणः।<br>
तदप्यनुक्तंविज्ञेयमेष साक्ष्यविधिः स्मृतः॥२१०</p>
<p><strong>॥</strong></p>
<p>प्रमादाद् धनिनो यत्र न स्याल्लेख्यं न साक्षिणः।<br>
अर्थं चापह्नुते वादी तत्रोक्तस्त्रिविधो विधिः॥२११</p>
<p><strong>॥</strong></p>
<p>चोदना प्रतिकालं च युक्तिलेशस्तथैव च।<br>
तृतीयः शपथः प्रोक्तस्तैर्ॠणं शोधयेत् क्रमात्॥२१२</p>
<p><strong>॥</strong></p>
<p>अभीक्ष्णं चोद्यमानोऽपि प्रतिहन्यान्न तद्वचः।<br>
त्रिश्चतुष्पञ्चकृत्वोवा परतोऽर्थंसमाचरेत्॥२१३</p>
<p><strong>॥</strong></p>
<p>चोदनाप्रतिघाते तु युक्तिलेशैस्तमन्वियात्।<br>
देशकालार्थसम्बन्धपरिमाणक्रियादिभिः॥२१४</p>
<p><strong>॥</strong></p>
<p>युक्तिष्वप्यसमर्थासु शपथैरेनमर्दयेत्।<br>
देशकालबलापेक्षमग्न्यम्बुसुकृतादिभिः॥२१५</p>
<p><strong>॥</strong></p>
<p>दीप्तो यं न दहत्यग्निरापोऽन्तर्धारयन्ति यम्।<br>
स तरत्यभिशापं तं किल्बिषी स्याद् विपर्यये॥२१६</p>
<p><strong>॥</strong></p>
<p>स्त्रीणां शीलाभियोगे च स्तेयसाहसयोरपि।<br>
एष एव विधिर्दृष्टःसर्वार्थापह्नवेषु यः॥२१७</p>
<p><strong>॥</strong></p>
<p>शपथा ह्यृषिदेवानां पुरा सृष्टाः स्वयम्भुवा।<br>
वशिष्ठः शपथं शेपे यातुधानेति शब्दितः॥२१८</p>
<p><strong>॥</strong></p>
<p>सप्तर्षयस्तथा सेन्द्राः पुष्करार्थे तपोधनाः।<br>
शेपुः शपथमव्यग्राः परस्परविशुद्धये॥२१९</p>
<p><strong>॥</strong></p>
<p>अयुक्तं साहसं कृत्वा प्रत्यापत्तिं भजेत यः।<br>
ब्रूयात् स्वयं वा सदसि तस्यार्धविनयः स्मृतः॥२२०</p>
<p><strong>॥</strong></p>
<p>गूहमानस्तु दौश्शील्याद् यदि पापं स हीयते।<br>
सभ्याश्चास्य न दुष्यन्ति तीव्रोदण्डश्च पार्थिवात्॥२२१</p>
<p><strong>॥</strong></p>
<p>इति ऋणादानं प्रथमं विवादपदम्॥</p>
<p>&lt;MISSING_FIG href=&quot;../books_images/U-IMG-1729243511Screenshotfrom2024-10-1814-54-46.png&quot;/&gt;</p>
<p><strong>अथौपनिधिकं द्वितीयं विवादपदम्।</strong></p>
<p>स्वद्रव्यं यत्र विस्रम्भान्निक्षिपत्यविशङ्कितः।<br>
निक्षेपो नामतत् प्रोक्तं व्यवहारपदं बुधैः॥१</p>
<p><strong>॥</strong></p>
<p>अन्यद्रव्यव्यवहितं द्रव्यमव्याकृतं च यत्।<br>
निक्षिप्यते परगृहे तदौपनिधिकं स्मृतम्॥२</p>
<p><strong>॥</strong></p>
<p>स पुनर्द्विविधः प्रोक्तः साक्षिमानितरस्तथा।<br>
प्रतिदानं तथैवास्य प्रत्ययः स्याद्विपर्यये॥३</p>
<p><strong>॥</strong></p>
<p>याच्यमानस्तु यो दात्वा निक्षेपं न प्रयच्छति।<br>
दण्ड्यः स राज्ञा दाप्यश्च नष्टे दाप्यश्च तत्समम्॥४</p>
<p><strong>॥</strong></p>
<p>यश्चार्थंसाधयेत्तेन निक्षेप्तुरननुज्ञया।<br>
तत्रापि दण्ड्यः स भवेत् तच्चसोदयमाप्नुयात्॥५</p>
<p><strong>॥</strong></p>
<p>ग्रहीतुः सह योऽर्थेन नष्टो नष्टः स दायिनः।<br>
दैवराजकृते तद्वन्न चेत् तज्जिह्मकारितम्॥६</p>
<p><strong>॥</strong></p>
<p>एषएव विधिर्दृष्टो याचितान्वाहितादिषु।<br>
शिल्पिषूपनिधौ न्यासे प्रतिन्यासे तथैव च॥७</p>
<p><strong>॥</strong></p>
<p>प्रतिगृह्णाति पोगण्डं यश्च सप्रधनं नरः।<br>
तस्याप्येष विधिर्दृष्टः षेडेते विधयः समाः॥८</p>
<p><strong>॥</strong></p>
<p>इति औपनिधिकं द्वितीयं विवादपदम्।</p>
<p>______________</p>
<p>अथ सम्भूयसमुत्थानं तृतीयं विवादपदम्।</p>
<p>वणिक्प्रभृतयो यत्र कर्म सम्भूय कुर्वते।<br>
तत् सम्भूयसमुत्थानं व्यवहारपदं स्मृतम्॥१</p>
<p><strong>॥</strong></p>
<p>फलहेतोरुपायेन कर्म सम्भूय कुर्वताम्।<br>
आधारभूतः प्रक्षेपस्तेनोत्तिष्ठेयुरंशतः॥२</p>
<p><strong>॥</strong></p>
<p>समोऽतिरिक्तो हीनो वा यत्रांशोयस्य तादृशः।<br>
क्षयव्ययौतथा वृद्धिस्तस्य तत्र तथाविधा</p>
<p><strong>॥</strong></p>
<p>३</p>
<p><strong>॥</strong></p>
<p>भाण्डपिण्डव्ययोद्धारभारसारान्ववेक्षणम्।<br>
कुर्युस्ते व्यवहारेण समये स्वे व्यवस्थिताः॥४</p>
<p><strong>॥</strong></p>
<p>प्रमादान्नाशितं दाप्यः प्रतिषिद्धकृतं च यत्।<br>
असन्दिष्टंच यत् कुर्यात् सर्वैः सम्भूयकारिभिः॥५</p>
<p><strong>॥</strong></p>
<p>दैवतस्करराजोत्थे व्यसने समुपस्थिते।<br>
यस्तत् स्वशक्त्यासंरक्षेत् तस्यांशी दशमः स्मृतः॥६॥</p>
<p>एकस्य चेत् तद्व्यसनं दायादोऽस्य तदाप्नुयात्।<br>
अन्यो वासति दायादेऽशक्ताश्चेत् सर्व एव वा॥७॥</p>
<p>ऋत्विजां व्यसनेऽप्येवमन्यस्तत्कर्म निस्तरेत्।<br>
लभेत दक्षिणाभागं स तस्मात् सम्प्रकल्पितम्॥८॥</p>
<p>ऋत्विग् याज्यमदुष्टं यस्त्यजेदनपकारिणम्।<br>
अदुष्टमृत्विजं याज्यो विनेयौ तावुभावपि॥९॥</p>
<p>ऋत्विक् तु त्रिविधः प्रोक्तः पूर्वैर्जुष्टःस्वयंवृतः।<br>
यदृच्छया च यः कुर्यादार्त्विज्यं प्रीतिपूर्वकम्॥१०॥</p>
<p>क्रमागतेष्वेष धर्मो वृतेष्वृत्विक्षु च स्वयम्।<br>
यादृच्छिके तु सांयाज्ये तत्त्यागे नास्ति किल्बिषम्॥११॥</p>
<p>शुल्कस्थानं वणिक् प्राप्तः शुल्कं दद्याद् यथोपगम्।<br>
न तद् व्यतिहरेद् राज्ञां बलिरेषप्रकल्पितः॥१२॥</p>
<p>शुल्कस्थानं परिहरन्नकाले क्रयविक्रयी।<br>
मिथ्योक्त्वाच परीमाणं दाप्योऽष्टगुणमत्ययम्॥१३॥</p>
<p>कश्चिच्चेत् सञ्चरन् देशात्प्रेयादभ्यागतो वणिक्।<br>
राजास्य भाण्डं संरक्षेद् यावद्दायाददर्शनम्॥१४॥</p>
<p>दायादेऽसति बन्धुभ्यो ज्ञातिभ्योऽस्य समर्पयेत् ।<br>
तदभावेसुगुप्तं तद् धारयेद् दशतीः समाः॥१५॥</p>
<p>अस्वामिकमदायादं दशवर्षोषितं ततः।<br>
राजा तदात्मसात् कुर्यादेवं धर्मो न हीयते॥१६॥</p>
<p>इति सम्भूयसमुत्थानं तृतीयं विवादपदम्।</p>
<p>अथ दत्ताप्रदानिकं चतुर्थं विवादपदम्।</p>
<p>दत्त्वा द्रव्यमसम्यग् यः पुनरादातुमिच्छति।<br>
दत्ताप्रदानिकं नाम तद् विवादपदं स्मृतम्॥१॥</p>
<p>अथ देयमदेयं च दत्तं चादत्तमेव च।<br>
व्यवहारेषु विज्ञेयो दानमार्गश्चतुर्विधः॥२॥</p>
<p>तत्रेहाष्टावदेयानि देयमेकविधं स्मृतम्।<br>
दत्तं सप्तविधं विद्याददत्तं षोडशात्मकम्॥३॥</p>
<p>अन्वाहितं याचितकमाधिंसाधारणं च यत्।<br>
निक्षेपं पुत्रदारं च सर्वस्वं चान्वये सति॥४॥</p>
<p>आपत्स्वपि हि कष्टासु वर्तमानेन देहिना।<br>
अदेयान्याहुराचार्या यच्चान्यस्मै प्रतिश्रुतम्॥५॥</p>
<p>कुटुम्बभरणाद् द्रव्यं यत्किञ्चिदतिरिच्यते।<br>
तद् देयमुहत्यान्यद् दददागः समाप्नुयात्॥६॥</p>
<p>पण्यमूल्यं भृतिस्तुष्ट्यास्नेहात् प्रत्युपकारितम्।<br>
स्त्रीशुल्कानुग्रहार्थं च दत्तं दानविदो विदुः॥७॥</p>
<p>अदत्तं तु भयक्रोधवेषशोकरुजान्वितैः।<br>
तथोत्कोचपरीहासव्यत्यासच्छलयोगतः॥८॥</p>
<p>बालप्रमूढास्वतन्त्रमत्तोन्मत्तापवर्जितम्।<br>
कर्ता ममायं कर्मेति प्रतिलाभेच्छयाच यत्॥९॥</p>
<p><strong>अपात्रे पात्रमित्युक्ते कार्ये चाधर्मसंहिते।<br>
यद् दत्तं स्यादविज्ञानाददत्तं तत् प्रकीर्तितम्॥१०॥</strong></p>
<p>गृह्णात्यदत्तं यो लोभाद् यश्चादेयं प्रयच्छति।<br>
अदत्तादायको दण्ड्यस्तथादेयस्य दायकः॥११॥</p>
<p>इति दत्ताप्रदानिकं चतुर्थं विवादपदम्॥</p>
<p>___________</p>
<p>अथाभ्युपेत्याशुश्रूषा पञ्चमं विवादपदम्।</p>
<p>अभ्युपेत्य च शुश्रूषां यस्तां न प्रतिपद्यते।<br>
अशुश्रूषाभ्युपेत्येति विवादपदमुच्यते॥१॥</p>
<p>शुश्रूषकः पञ्चविधः शास्त्रे दृष्टो मनीषिभिः।<br>
चतुर्विधः कर्मकरः शेषादासास्त्रिपञ्चकाः॥२॥</p>
<p>शिष्यान्तेवासिभृतकाश्चतुर्थस्त्वधिकर्मकृत्।<br>
एते कर्मकराः प्रोक्ता दासास्तु गृहजादयः॥३॥</p>
<p>सामान्यमस्वतन्त्रत्वमेषामाहुर्मनीषिणः।<br>
जातिकर्मकृतस्तूक्तो विशेषी वृत्तिरेव च॥४॥</p>
<p>कर्मापि द्विविधं ज्ञेयमशुभं शुभमेव च।<br>
अशुभं दासकर्मोक्तं शेषं कर्मकृतः स्मृतम्॥५॥</p>
<p>गृहद्वाराशुचिस्थानरथ्यावस्करशोधनम्।<br>
गुह्याङ्गस्पर्शनोच्छिष्टविण्मूत्रग्रहणोज्झनम्॥६॥</p>
<p>इष्टतःस्वामिनश्चाङ्गैरुपस्थानमथान्ततः।<br>
अशुभं कर्म विज्ञेयं शुभमन्यदतः परम्॥७॥</p>
<p>आ विद्याग्रहणाच्छिष्यःशुश्रूषन् प्रयतो गुरुम्।<br>
तद्वृत्तिर्गुरुदारेषु गुरुपुत्रे तथैव च॥८॥</p>
<p>ब्रह्मचारी चरेद्भैक्षमधःशाय्यनलङ्कृतः।<br>
जघन्यशायी सर्वेषां पूर्वोत्थायी गुरोर्गृहे॥९॥</p>
<p>नासन्दिष्टःप्रतिच्छेत तिष्ठेद् वापि गुरुं क्वचित्।<br>
सन्दिष्टः कर्म कुर्वीत शक्तश्चेदविलम्बयन्॥१०॥</p>
<p>यथाकालमधीयीत यावन्न विमना गुरुः।<br>
आसीनोऽधो गुरोः कूर्चे फलके वा समाहितः॥११॥</p>
<p>अनुशिष्यश्च गुरुणान चेदनुविधीयते।<br>
अवधेनाथवा शिष्यान् रज्ज्वा वेणुदलेन वा॥१२॥</p>
<p>भृशं न ताडयेदेनं नोत्तमाङ्गेन वक्षसि।<br>
अनुशिष्य च विश्वास्यो दण्ड्यो राज्ञान्यथा गुरुः॥१३॥</p>
<p>समावृत्तश्च गुरवे प्रदाय गुरुदक्षिणाम्।<br>
प्रतीयात् स्वगृहानेषाशिष्यवृत्तिरुदाहृता॥१४॥</p>
<p>स्वशिल्पमिच्छन्नाहर्तुं बान्धवानामनुज्ञया।<br>
आचार्यस्य वसेदन्ते कालं कृत्वा सुनिश्चितम्॥१५॥</p>
<p>आचार्यः शिक्षयेदेनं स्वगृहाद् दत्तभोजनम्।<br>
नचान्यत् कारयेत् कर्म पुत्रवच्चैनमाचरेत्॥१६॥</p>
<p>शिक्षयन्तमदुष्टं च यआचार्यं परित्यजेत्।<br>
बलाद् वासयितव्यः स्याद् वधबन्धौच सोऽर्हति॥१७॥</p>
<p>शिक्षितोऽपि कृतं कालमन्तेवासी समाप्नुयात्।<br>
तत्र कर्म च यत् कुर्यादाचार्यस्यैव तत्फलम्॥१८॥</p>
<p>गृहीतशिल्पःसमये कृत्वाचार्यंप्रदक्षिणम्।<br>
शिक्षितश्चानुमान्यैनमन्तेवासी निवर्तयेत्॥१९॥</p>
<p>भृतकस्त्रिविधो ज्ञेय उत्तमो मध्यमोऽधमः।<br>
शक्तिभक्त्यनुरूपा स्यादेषां कर्माश्रया भृतिः॥२०॥</p>
<p>उत्तमस्त्वाायुधीयोऽत्र मध्यमस्तु कृपीबलः।<br>
अधमो भारवाहः स्यादित्येवं त्रिविधो भृतः॥२१॥</p>
<p>अर्थेष्वधिकृतो यःस्यात् कुटुम्बस्य तथोपरि।<br>
सोऽधिकर्मकरो ज्ञेयः स चकौटुम्बिकः स्मृतः॥२२॥</p>
<p>शुभकर्मकरा ह्येते चत्वारः समुदाहृताः।<br>
जघन्यकर्मभाजस्तु शेषा दासास्त्रिपञ्चकाः॥२३॥</p>
<p>गृहजातस्तथा क्रीतोलब्धोदायादुपागतः।<br>
अशनादिभृतस्तद्वदाधत्तः स्वामिना च यः॥२४॥</p>
<p>ऋणाच्चमोक्षितोऽनल्पाद् युद्धप्राप्तः पणे जितः।<br>
तवाहमित्युपगतः प्रब्रज्यापसृतः कृतः॥२५॥</p>
<p>भक्तदासश्च विज्ञेयस्तथैव वडबाभृतः।<br>
विक्रेता चात्मनः शास्त्रे दासाः पश्चदश स्मृताः॥२६॥</p>
<p>तत्र पूर्वश्चतुर्वर्गो दासत्वान्न विमुच्यते।<br>
प्र(दासा ? सादा)त्स्वामिनोऽन्यत्र दास्यमेषां क्रमागतम्॥२७॥</p>
<p>यश्चैषांस्वामिनं कश्चिन्मोक्षयेत् प्राणसंशयात्।<br>
दासत्वात् स विमुच्येत पुत्रभागं लभेत च॥२८॥</p>
<p>अनाकालभृतो दास्यान्मुच्यते गोयुगं ददत्।<br>
सम्भक्षितं यद् दुर्भिक्षे न तच्छुध्येत कर्मणा॥२९॥</p>
<p>आधत्तोऽथ धनं दत्त्वास्वामी यद्येनमुद्धरेत्।<br>
अथोपगमयेदेनं सोऽपि क्रीतादनन्तरः॥३०॥</p>
<p>दत्त्वा तु सोदयमृणमृणीदास्याद् विमुच्यते।<br>
कृतकालाभ्युपगमात् कृतकोऽपि विमुच्यते॥३१॥</p>
<p>तवाहमित्युपगतो युद्धप्राप्तः पणे जितः।<br>
प्रतिपूरुषदानेन मुच्येरंस्तुल्यकर्मणा॥३२॥</p>
<p>राज्ञ एव तु दासः स्यात् प्रब्रज्यापसृतो नरः।<br>
न तस्य प्रतिमोक्षोऽस्ति विशुद्धिर्वा कथञ्चन॥३३॥</p>
<p>भक्तस्योपेक्षणात् सद्यो भक्तदासः प्रमुच्यते।<br>
निग्रहाद् बडबायाश्च मुच्यते बडबाभृतः॥३४॥</p>
<p>विक्रीणाति स्वतन्त्रः सन् य आत्मानं नराधमः।<br>
सुजघन्यतमस्तेषां सोऽपि दास्यान्नमुच्यते॥३५॥</p>
<p>चोरापहृतविक्रीता ये च दासीकृता बलात्।<br>
राज्ञामोक्षयितव्यास्ते दासत्वं तेषु नेष्यते॥३६॥</p>
<p>वर्णानां प्रातिलोम्येन दासत्वं न विधीयते।<br>
स्वधर्मत्यागिनोऽन्यत्र दारवद् दासता मता॥३७॥</p>
<p>तवास्मीति य आत्मानमस्वतन्त्रः प्रयच्छति।<br>
न स तं प्राप्नुयात् कामं पूर्वस्वामी लभेत तम्॥३८॥</p>
<p>अधनास्त्रय एवोक्ता भार्या दासस्तथा सुतः।<br>
यत्ते समधिगच्छन्ति यस्यैते तस्य तद्धनम्॥३९॥</p>
<p>स्वदासमिच्छेद् यं कर्तुमदासं प्रीतमानसः।<br>
स्कन्धादादाय तस्याथ भिन्द्यात् कुम्भं सहाम्भसा॥४०॥</p>
<p>अक्षताभिः सपुष्पाभिर्मूर्धन्येनमवाकिरेत्।<br>
अदास इति चोक्त्वा त्रिः प्राङ्मुखं तमथोत्सृजेत्॥४१॥</p>
<p>ततःप्रभृति वक्तव्यः स्वाम्यनुग्रहपालितः।<br>
भोज्यान्नः प्रतिगृह्यश्च भवत्यभिमतश्च सः॥४२॥</p>
<p>इत्यभ्युपेत्याशुश्रूषापञ्चमं विवादपदम्।</p>
<p>_____________</p>
<p>अथ वेतनस्यानपाकर्म षष्ठं विवादपदम्।</p>
<p>भृतानां वेतनस्योक्तो दानादानविधिक्रमः।<br>
वेतनस्यानपाकर्म तद् विवादपदं स्मृतम्॥१॥</p>
<p>भृत्याय वेतनं दद्यात् कर्मस्वामी यथाकृतम्।<br>
आदौ मध्येऽवसाने वा कर्मणो यद् विनिश्चितम्॥२॥</p>
<p>भृतावनिश्चितायां तु दशभागं समाप्नुयुः।<br>
लाभगोबीजसस्यानां वणिग्गोपकृषीबलाः॥३॥</p>
<p>कर्मोपकरणं चैषां क्रियां प्रति यदर्पितम्।<br>
आप्तभावेन कुर्वीत न जिह्मेन समाचरेत्॥४॥</p>
<p>कर्माकुर्वन् प्रतिश्रुत्य कार्योदत्त्वा भृतिं बलात्।<br>
भृतिं गृहीत्वाकुर्वाणो द्विगुणां भृतिमावहेत्॥५॥</p>
<p>अनयन् नादयित्वा तु भाण्डं वा यानवाहने।<br>
दाप्यो भृतिचतुर्भागं सर्वामर्धपथे त्यजन्॥६॥</p>
<p>कालेऽपूर्णे त्यजन् कर्म भृतिनाशमवाप्नुयात्।<br>
स्वामिदोषादपक्रामेद् यावत् कृतकमालभेत्॥७॥</p>
<p>भृतिषड्भागमाभाष्यपथि युग्यकृतं त्यजन्।<br>
अददत् कारयित्वातु कर्मैवं सोदयां भृतिम्॥८॥</p>
<p>अनयन् वाहकोऽप्येवं भृतिहानिमवाप्नुयात्।<br>
द्विगुणां तु भृतिंदाप्यः प्रस्थाने विघ्नमाचरन्॥९॥</p>
<p>भाण्डं व्यसनमागच्छेद् यदि वाहकदोषतः।<br>
दाप्यो यत् सत्र नश्येत्तु दैवराजकृतादृते॥१०॥</p>
<p>गवां शताद् वत्सतरीधेनुः स्याद् द्विशताद् भृतिः।<br>
प्रतिसंवत्सरं गोपेसन्दोहो वाष्टमेऽहनि॥११॥</p>
<p>उपानयेद् गा गोपाय प्रत्यहं रजनीक्षये।<br>
चीर्णाः पीताश्च ता (गा ? गो)पः सायाह्ने प्रत्युपानयेत्॥१२॥</p>
<p>स्याच्चेद्गोव्यसनं गोपो व्यायच्छेत् तत्र शक्तितः।<br>
अशक्तावभिपत्यारं स्वामिने तन्निवेदयेत्॥१३॥</p>
<p>अव्यामच्छन्नविक्रोशन् स्वामिने चानिवेदयन्।<br>
वोढुमर्हति गोपस्तं विनयं चैव राजतः॥१४॥</p>
<p>नष्टं विनष्टं कृमिभिः श्वहतं विषमे मृतम्।<br>
हीनं पुरुषकारेण गोपायैव निपातयेत्॥१५॥</p>
<p>अजाविके तथा रुद्धे वृकैः पाले त्वनायति।<br>
यत् प्रसह्यवृको हन्यात् पाले तत् किल्बिषंभवेत्॥१६॥</p>
<p>तासामनवरुद्धानां चरन्तीनां मिथो वने।<br>
याः प्रसह्यवृको हन्यान्न पालस्तत्र किल्बिषी॥१७॥</p>
<p>विघुष्य तु हृतं चोरैर्न पालो दातुमर्हति।<br>
यदि देशे च काले च स्वामिनः स्वस्य शंसति॥१८॥</p>
<p>एतेन सर्वपालानां विवादः समुदाहृतः।<br>
मृतेषु तु विशुद्धिः स्यात् पालस्याङ्कादिदर्शनात्॥१९॥</p>
<p>शुल्कं गृहीत्वा पण्यस्त्रीनेच्छन्ती द्विस्तदा (भवे? वहे)त्।<br>
अप्रयच्छंस्तदा शुल्कमनुभूय पुमांस्त्रियम्॥२०॥</p>
<p>अयोनौ क्रमते यस्तु बहुभिर्वापि वासयेत्।<br>
शुल्कमष्टगुणं दाप्यो विनयस्तावदेव च॥२१॥</p>
<p>पराजिरे गृहं कृत्वा स्तोमं दत्त्वा वसेत् तु यः।<br>
स तद् गृहीत्वा निर्गच्छेत्त्यक्त्वा सर्वंमुधोषितः॥२२॥</p>
<p>स्तोमवाहीनि भाण्डानि पूर्णकालान्युपानयेत्।<br>
ग्रहीतुराभवेद्भग्नंनष्टंवान्यत्र संप्लवात्॥२३॥</p>
<p>इति वेतनस्यानपाककर्म षष्ठं विवादपदम्॥</p>
<p>_____________</p>
<p>अथ अस्वामिविक्रयः सप्तमं विवादपदम्।</p>
<p>निक्षिप्तं वा परद्रव्यं नष्टं लब्ध्वापहृत्य वा।<br>
विक्रीयतेपरोक्षं यत् स ज्ञेयोऽस्वामिविक्रयः॥१॥</p>
<p>द्रव्यमस्वामिविक्रीतंप्राप्य स्वामी तदाप्नुयात्।<br>
प्रकाशं क्रयतः शुद्धिःक्रेतुः स्तेयं रहःक्रयात्॥२॥</p>
<p>अस्वाम्यनुमताद्दासादसतश्च जनाद् रहः।<br>
हीनमूल्यमवेलायां क्रीणंस्तद्दोषभाग् भवेत्॥३॥</p>
<p>न गूहेदागमं क्रेता शुद्धिर्ह्यस्य तदागमात्।<br>
विपर्यये तुल्यदोषःसर्वं तद्दोषमर्हति॥४॥</p>
<p>विक्रेता स्वामिनेऽर्थं च क्रेतुर्मूल्यं च तत्कृतम्।<br>
दद्याद् दण्डं तथा राज्ञे विधिरस्वामिविक्रये॥५॥</p>
<p>परेण निहितं लब्ध्वाराजन्युपहरेन्निधिम्।<br>
राजगामी निधिः सर्वः सर्वेषां ब्राह्मणादृते॥६॥</p>
<p>ब्राह्मणोऽपि निधिं लब्ध्वाक्षिप्रंराज्ञे निवेदयेत्।<br>
तेन दत्तं च भुञ्जीत स्तेनः स्यादनिवेदयन्॥७॥</p>
<p>स्वमप्यर्थं तथा नष्टं लब्ध्वा राज्ञेनिवेदयेत्।<br>
गृह्णीयात् तत्र तं शुद्धमशुद्धः स्यादतोऽन्यथा॥८॥</p>
<p>इति अस्वामिविक्रयः सप्तमं विवादपदम्॥</p>
<p>______________</p>
<p>अथ विक्रीयासम्प्रदानमष्टमं विवादपदम्।</p>
<p>विक्रीय पण्यं मूल्येन क्रेतुर्यन्न प्रयच्छति।<br>
विक्रीयासम्प्रदानं तद्विवादपदमुच्यते॥१॥</p>
<p><strong>लोकेऽस्मिन् द्विविधं द्रव्यं स्थावरं जङ्गमं तथा।<br>
क्रयविक्रयधर्मेषु सर्वं तत् पण्यमुच्यते॥२॥</strong></p>
<p>षड्विधस्तस्य तु बुधैर्दानादानविधिक्रमः।<br>
गणिमंतुलिमं मेयं क्रियया रूपतः श्रिया॥३॥</p>
<p>विक्रीय पण्यं मूल्येन यः क्रेतुर्नप्रयच्छति।<br>
स्थावरस्य क्षयं दाप्यो जङ्गमस्य क्रियाफलम्॥४॥</p>
<p>अर्घश्चेदपहीयते सोदयं पण्यमाभवेत्।<br>
स्थानिनामेषनियमो दिग्लाभो दिग्विचारिणाम्॥</p>
<p>५॥</p>
<p>उपहन्येत वा पण्यं दह्येतापह्रियेत वा।<br>
विक्रेतुरेव सोऽनर्थो विक्रीयासम्प्रयच्छतः॥६॥</p>
<p>निर्दोषं दर्शयित्वा तु यः सदोषंप्रयच्छति।<br>
मूल्यं स द्विगुणं दाप्यो विनयं तावदेव च॥७॥</p>
<p>तथान्यहस्ते विक्रीय योऽन्यहस्ते प्रयच्छति।<br>
सोऽपि तद्द्विगुणं दाप्यो विनयं तावदेव च॥८॥</p>
<p>दीयमानं न गृह्णाति पण्यंक्रीतंहि यत् क्रयी।<br>
विक्रीणानस्तदन्यत्र विक्रेता नापराध्नुयात्॥९॥</p>
<p>दत्तमूल्यस्य पण्यस्य विधिरेष प्रकीर्तितः।<br>
अदत्तमूल्ये विक्रीते न विक्रेतुरतिक्रमः॥१०॥</p>
<p>लाभार्थोवणिजां सर्वः पण्येषु क्रयविक्रयः।<br>
स च लाभोऽर्घमासाद्यमहान् भवति वा नवा॥११॥</p>
<p>तस्माद् देशे च काले च वणिगर्घं प्रकल्पयेत्।<br>
न जिह्मेन प्रवर्तेत श्रेयानेष वणिक्पथः॥१२॥</p>
<p>इति विक्रीयासम्प्रदानमष्टमं विवादपदम्॥</p>
<p>______________</p>
<p>अथ क्रीत्वानुशयो नवमं विवादपदम्।</p>
<p>क्रीत्वा मूल्येन यत् पण्यं क्रेता न बहु मन्यते।<br>
क्रीत्वानुशय इत्येतद् विवादपदमुच्यते॥१॥</p>
<p>क्रीत्वा मूल्येन यत् पण्यं दुष्क्रीतं मन्यते क्रयी।<br>
विक्रेतुः प्रतिदेयंतत् तत्रैवाहन्यविक्षतम्॥२॥</p>
<p>द्वितीयेऽह्निददत्क्रेता मूल्यात् त्रिंशांशमावहेत्।<br>
द्विगुणं तत् तृतीयेऽह्नि परतः क्रेतुरेव तत्॥३॥</p>
<p>क्रेता पण्यं परीक्षेत प्राक् स्वयं गुणदोषतः।<br>
परीक्ष्याभिमतं क्रीतं विक्रेतुर्नाभवेत् पुनः॥४॥</p>
<p>त्र्यहाद् दोह्यंपरीक्षेत पञ्चाहाद् बाह्यमेवच।<br>
मुक्तावज्रप्रवालानां सप्ताहं स्यात् परीक्षणम्॥५॥</p>
<p>द्विपदामर्धमासं स्यात् पुंसां तद्द्विगुणं स्त्रियाः।<br>
दशाहं सर्वबीजानामेकाहंलोहवाससाम्॥६॥</p>
<p>परिभुक्तं तु यद् वासः क्लिन्नरूपं मलीमसम्।<br>
सदोषमपि विक्रीतं विक्रेतुर्नाभवेत् पुनः॥७॥</p>
<p>मूल्याष्टभागो हीयेत सकृद् धौतस्य वाससः।<br>
द्विः पादस्त्रिस्त्रिभागश्च चतुर्धौतेऽर्धमेव च॥८॥</p>
<p>अर्धक्षयात्तु परतः पादांशापचयः क्रमात्।<br>
यावत् क्षीणदशं जीर्णं जीर्णस्यानियमः क्षये॥९॥</p>
<p>लोहानामपि सर्वेषां हेतुरग्निःक्रियाविधौ।<br>
क्षयःसंस्क्रियमाणानां तेषां दृष्टोऽग्निसङ्गमात्॥१०॥</p>
<p>सुवर्णस्य क्षयो नास्तिरजतं द्विपलं शतम्।<br>
शतमष्टपलं ज्ञेयंक्षयःस्यात् त्रपुसीसयोः॥११॥</p>
<p>ताम्रे पञ्चपलंविद्याद् विकारा ये च तन्मयाः।<br>
तद्धेतूनामनेकत्वादयसोऽनियमः क्षये॥१२॥</p>
<p>तान्तवस्य च संस्कारे क्षयवृद्धी उदाहृते।<br>
यत्र कार्पासिकोर्णानांवृद्धिर्दशपलं शते॥१३॥</p>
<p>स्थूलसूत्रवतामेषामध्यानां पञ्चकं शते।<br>
त्रिपलं तु सुसूक्ष्माणामन्तः क्षय उदाहृतः॥१४॥</p>
<p>त्रिंशांशोरोमविद्धस्य क्षयः कर्मकृतस्य च।<br>
कौशेयवल्कलानां तु नैव बुद्धिर्न च क्षयः॥१५॥</p>
<p>क्रीत्वा नानुशयं कुर्याद् वणिक् पण्ये विचक्षणः।<br>
क्षयवृद्धी च जानीयात् पण्यानामागमं तथा॥१६॥</p>
<p>इति क्रीत्वानुशयो नवमं विवादपम्॥</p>
<p>______________</p>
<p>अथ समयस्यानपाकर्म दशमं विवादपदम्।</p>
<p>पाषण्डनैगमादीनां स्थितिः समय उच्यते।<br>
समयस्यानपाकर्म तद्विवादपदं स्मृतम्॥१॥</p>
<p>पाषण्डनैगमश्रेणीपूगव्रातगणादिषु।<br>
संरक्षेत् समयं राजा दुर्गे जनपदे तथा॥२॥</p>
<p>यो धर्मः कर्मयच्चैषामुपस्थानविधिश्च यः।<br>
यच्चैषां (प्रत्यु? वृत्त्यु)पादानमनुमन्येत तत् तथा॥३॥</p>
<p>प्रतिकूलं च यद् राज्ञः प्रकृत्यवमतं च यत्।<br>
बाधकं चयदर्थानां तत् तेभ्यो विनिवर्तयेत्॥४॥</p>
<p>मिथः सङ्घातकरणमहिते शस्त्रधारणम्।<br>
परस्परोपतापं च तेषांराजा न मर्षयेत्॥५॥</p>
<p>पृथग् गणान् ये विभिन्द्युस्ते विनेया विशेषतः।<br>
आवहेयुर्भयं घोरं व्याधिवत् ते ह्युपेक्षिताः॥६॥</p>
<p>दोषवत्करणं यत् स्यादनाम्नायप्रकल्पितम्।<br>
प्रवृत्तमपि तद् राजा श्रेयस्कामो निवर्तयेत्॥७॥</p>
<p>इति समयस्यानपाकर्म दशमं विवादपदम्॥</p>
<p>______________</p>
<p>अथ क्षेत्रविवाद एकादशं विवादपदम्।</p>
<p>सेतुकेदारमर्यादा विकृष्टाकृष्टनिश्चयाः।<br>
क्षेत्राधिकारा यत्र स्युर्विवादः क्षेत्रजः स तु॥१॥</p>
<p>क्षेत्रसीमाविरोधे तु सामन्तेभ्यो विनिश्चयः।<br>
नगरग्रामगणिनो ये च वृद्धतमा नराः॥२॥</p>
<p>ग्रामसीमासु च बहिर्ये स्युस्तत्कृषिजीविनः।<br>
गोपशाकुनिकव्याधा ये चान्ये वनगोचराः॥३॥</p>
<p>समुन्नयेयुस्ते सीमां लक्षणैरुपलक्षिताम्।<br>
तुषाङ्गारकपालानां कुम्भैरायतनैर्द्रुमैः॥४॥</p>
<p>अभिज्ञानैश्च वल्मीकस्थलनिम्नोन्नतादिभिः।<br>
केदारागारमार्गैश्च पुराणैः सेतुभिस्तथा॥५॥</p>
<p>निम्नगापहृतोत्सृष्टनष्टचिह्नासुभूमिषु।<br>
तत्प्रदेशानुमानाच्चप्रमाणैर्भोगदर्शनैः॥६॥</p>
<p>अथ चेदनृतं ब्रूयुःसामन्तास्तद्विनिर्णये।<br>
सर्वे पृथक् पृथग्दण्ड्या राज्ञा मध्यमसाहसम्॥७॥</p>
<p>गणिवृद्धादयस्वन्ये दण्डगत्यापृथक् पृथक्।<br>
विनेयाः प्रथमेन स्युः साहसेनानृते स्थिताः॥८॥</p>
<p>नैकः समुन्नयेत् सीमां नरःप्रत्ययवानपि।<br>
गुरुत्वादस्यधर्मस्य क्रियैषाबहुषुस्मृता॥९॥</p>
<p>एकश्चेदुन्नयेत् सीमां सोपवासः समुन्नयेत्।<br>
रक्तमाल्याम्बरधरः क्षितिमारोप्य मूर्धनि॥१०॥</p>
<p>यदात्र न स्युर्ज्ञातारः सीमाया नच लक्षणम्।<br>
ततो राजा द्वयोः सोमामुद्धरेदिष्टतःस्वयम्॥११॥</p>
<p>अनेनैव गृहोद्याननिपानायतनादिषु।<br>
विवादविधिराख्यातस्तथा ग्रामान्तरेषु च॥१२॥</p>
<p>अवस्करस्थलश्वभ्रमार्गस्यन्दनिकादिभिः।<br>
चतुष्पथसुरस्थानरथ्यामार्गान्न दूषयेत्॥१३॥</p>
<p>परक्षेत्रस्य मध्ये तु सेतुर्न प्रतिषिध्यते।<br>
महागुणोऽल्पदोषश्चेद्वृद्धिरिष्टा क्षये सति॥१४॥</p>
<p>सेतुस्तु द्विविधो ज्ञेयः खन्यो बध्यस्तथैव च।<br>
तोयप्रवर्तने खन्योबध्यःस्याद्विनिवर्तने॥१५॥</p>
<p>नान्तरेणोदकं सस्यं नाशोऽप्यत्युदकेन तु।<br>
यावाननुदके दोषस्तावानत्युदके स्मृतः॥१६॥</p>
<p>पूर्वप्रवृत्तमुत्सन्नमपृष्ट्वास्वामिनं तु यः।<br>
सेतुं प्रवर्तयेत् कश्चिन्न स तत्फलभाग् भवेत्॥१७॥</p>
<p>मृते वा स्वामिनि पुनस्तद्वंश्ये चापि मानवे।<br>
राजानमामन्त्र्य ततः प्रकुर्यात् सेतुकर्म तत्॥१८॥</p>
<p>अतोऽन्यथा क्लेशभाक् स्यान्मृगव्याधनिदर्शनात्।<br>
इषवस्तस्य नश्यन्ति यो विद्धमनुविध्यति॥१९॥</p>
<p>अशक्तप्रेतनष्टेषु क्षेत्रिकेष्वनिवारितः।<br>
क्षेत्रं चेद्विकृषेत्कश्चिदश्नुवीत स तत्फलम्॥२०॥</p>
<p>विकृष्यमाणे क्षेत्रे चेत् क्षेत्रिकः पुनराव्रजेत्।<br>
खिलोपचारं तत्सर्वं दत्त्वा स्वं क्षेत्रमाप्नुयात्॥२१॥</p>
<p>तदष्टभागोपचयाद् यावत् सप्त समा गताः।<br>
सम्प्राप्ते त्वष्टमे वर्षे भुक्तं क्षेत्रं लभेत सः॥२२॥</p>
<p>संवत्सरेणार्धखिलं खिलंस्याद् वत्सरैस्त्रिभिः।<br>
पञ्चवर्षावसन्नं तु स्यात् क्षेत्रमटवीसमम्॥२३॥</p>
<p>क्षेत्रं त्रिपुरुषं यत्र गृहं वा स्यात् क्रमागतम्।<br>
राजप्रसादादन्यत्र न तद्भोगः परं नयेत्॥२४॥</p>
<p>उत्क्रम्य तु वृतिं यत्र सस्यघातो गवादिभिः।<br>
पालो दण्ड्यो भवेत् तत्र स चेच्छक्तो न वारयेत्॥२५॥</p>
<p>समूलसस्यनाशे तु तत्स्वामी धान्यमाप्नुयात्।<br>
वधेन पालो मुच्येत दण्डं स्वामिनि पातयेत्॥२६॥</p>
<p>गौः प्रसूता दशाहात् तु महोक्षाजाविकुञ्जराः।<br>
निवार्यास्तु प्रयत्नेन तेषां स्वामी न दण्डभाक्॥२७॥</p>
<p>माषं गांदापयेद् दण्डंद्वौमाषौ महिषींतथा।<br>
अजाविके च वत्से च दण्डः स्यादर्धमाषकः॥२८॥</p>
<p>अदण्ड्याहस्तिनोऽश्वाश्चप्रजापाला हि ते स्मृताः।<br>
अदण्ड्या गर्भिणीगौश्चसूतिका चातिसारिणी॥२९॥</p>
<p>प्रोक्तः सद्विगुणः सन्ने वसन्त्यां तु चतुर्गुणः।<br>
प्रत्यक्षचारकाणांतु चोरदण्डः स्मृतस्तथा॥३०॥</p>
<p>या नष्टाः पालदोषेण गावःक्षेत्रसमाश्रिताः।<br>
न तत्र गोमिनो दण्डः पालस्तद्दण्डमर्हति॥३१॥</p>
<p>राजग्राहगृहीतो वा वज्राशनिहतोऽपि वा।<br>
अथसर्पेण वा दष्टोगिर्यग्रात् पतितोऽपि वा॥३२॥</p>
<p>न तत्र पालदोषः स्यान्नैव दोषोऽस्तिगोमिनाम्।<br>
गोभिस्तु भक्षितं धान्यं यो नरः प्रतिमार्गति॥३३॥</p>
<p>सामन्तस्य शदोदेयो धान्यं यत् तत्रवापितम्।<br>
गवत्रंगोमिने देयं धान्यं तत्कृषकस्य तु॥३४॥</p>
<p>ग्रामोपान्ते च यत् क्षेत्रं विवीतान्ते महापथे।<br>
अनावृतं चेत्तन्नाशे न गोपस्यव्यतिक्रमः॥३५॥</p>
<p>पथिक्षेत्रे वृतिः कार्या यामुष्ट्रोनावलोकयेत्।<br>
न लङ्घयेत्पशुर्नाश्वोन भिन्द्याद् यां च सूकरः॥३६॥</p>
<p>खातखातस्य केदारमाहुःशल्यवतो मृगम्।<br>
इषवस्तस्य नश्यन्ति यो विद्धमनुविध्यति॥३७॥</p>
<p>अशक्तप्रेतनष्टेषु क्षेत्रिकेष्वनिवारितः।<br>
विकृष्यमाणे क्षेत्रे चेत् क्षेत्रिकः पुनराव्रजेत्॥३८॥</p>
<p>बीजापचारं तत्सर्वं दत्त्वास्वं क्षेत्रमाप्नुयात्।<br>
गृहं क्षेत्रं च विज्ञेयं वासहेतुः कुटुम्बिनाम्॥३९॥</p>
<p>वृद्धे जनपदे राज्ञो धर्मः कोशश्च वर्धते।<br>
हीयते हीयमाने तु वृद्धिहेतुमतः श्रयेत्॥४०॥</p>
<p>इति क्षेत्रविवाद एकादशं विवादपदम्॥</p>
<p>______________</p>
<p>अथ स्त्रीपुंसयोगो द्वादशं विवादपदम्।</p>
<p>विवाहादिविधिः स्त्रीणां यत्र पुंसां च कीर्त्यते।<br>
स्त्रीपुंसयोगसंज्ञं तु विवादपदमुच्यते॥१॥</p>
<p>स्त्रीपुंसयोस्तु सम्बन्धाद् वरणं प्राग्विधीयते।<br>
वरणाद् ग्रहणं पाणेः संस्कारोऽथ द्विलक्षणः॥२॥</p>
<p>तयोरनियतं प्रोक्तं वरणं दोषदर्शनाद्।<br>
पाणिग्रहणमन्त्राभ्यां नियतं दारलक्षणम्॥३॥</p>
<p>ब्राह्मणक्षत्रियविशां शूद्राणां च परिग्रहे।<br>
स्वजात्या श्रेयसी भार्या स्वजात्यश्च पतिः स्त्रियाः॥४॥</p>
<p>ब्राह्मणस्यानुलोम्येन स्त्रियोऽन्यास्तिस्रएव तु।<br>
शूद्रायाः प्रातिलोम्येन तथान्ये पतयस्त्रयः॥५॥</p>
<p>द्वे भार्ये क्षत्रियस्यान्ये वैश्यस्यैका प्रकीर्तिता।<br>
वैश्याया द्वौ पती अन्याएकोऽन्यः क्षत्रियापतिः॥६॥</p>
<p>आ सप्तमात्पञ्चमाच्चबन्धुभ्यः पितृमातृतः।<br>
अविवाह्याःसगोत्राः स्युः समानप्रवरास्तथा॥७॥</p>
<p>परीक्ष्य पुरुषं पुंस्त्वेनिजैरेवाङ्गलक्षणैः।<br>
पुमांश्चेदविकल्पेन स कन्यांलब्धुमर्हति॥८॥</p>
<p>सुबद्धजत्रुजान्वस्थिसुबद्धांसशिरोधरः।<br>
स्थूलघाटातनूजत्वगविलग्नगतिस्वरः॥९॥</p>
<p>विट् चास्य प्लवतेनाप्सुरावि मूत्रं च फेनिलम्।<br>
पुमान् स्याल्लक्षणैरेतैर्विपरीतस्तु षण्डकः॥१०॥</p>
<p>चतुर्दशविधः शास्त्रे स तु दृष्टोमनीषिभिः।<br>
चिकित्स्यश्चाचिकित्स्यश्च तेषामुक्तोविधिः क्रमात्॥११॥</p>
<p>निसर्गपण्डो वध्रश्च पक्षपण्डस्तथैव च।<br>
अभिशापाद् गुरो रोगाद् देवक्रोधात् तथैव च॥१२॥</p>
<p>ईर्ष्यापण्डश्चसेव्यश्चवातरेता मुखेभगः।<br>
आक्षिप्तमोघबीजश्चशालीनोऽन्यपतिस्तथा॥१३॥</p>
<p>तत्राद्यावप्रतीकारौ पक्षाख्यं मासमाचरेत्।<br>
अनुक्रमत्रयस्यास्य कालः संवत्सरः स्मृतः॥१४॥</p>
<p>ईर्ष्यापण्डादयो येऽन्येचत्वारः समुदाहृताः।<br>
सन्त्यक्तव्याः पतितवत् क्षतयोन्या अपि स्त्रियाः॥१५॥</p>
<p>आक्षिप्तमोघबीजौ च पत्यावप्रतिकर्मणि।<br>
पतिरन्यः स्मृतो नार्या वत्सरं सम्प्रतीक्ष्य तु॥१६॥</p>
<p>शालीनस्यापि धृष्टस्त्रीसंयोगाद् भज्यते ध्वजः।<br>
तं हीनवेषमत्तस्त्रीबालान्धाभिरुपक्रमेत्॥१७॥</p>
<p>अन्यस्यां यो मनुष्यः स्यादमनुष्यः स्वयोषिति।<br>
लभेत सान्यं भर्तारमेतत् कार्यं प्रजापतेः॥१८॥</p>
<p>अपत्यार्थं स्त्रियः सृष्टाःस्त्रीक्षेत्रं बीजिनः प्रजाः।<br>
क्षेत्रं बीजवते देयं नाबीजी क्षेत्रमर्हति॥१९॥</p>
<p>पिता दद्यात् स्वयं कन्यां भ्राता वानुमते पितुः।<br>
मातामहो मातुलश्चसकुल्या बान्धवास्तथा॥२०॥</p>
<p>माताभावे तु सर्वेषां प्रकृतो यदि वर्तते।<br>
तस्यामप्रकृतिस्थायां दद्युःकन्यां सजातयः॥२१॥</p>
<p>यदा तु नैव कश्चित् स्यात् कन्या राजानमाव्रजेत्।<br>
अनुज्ञया वरं तस्य प्रतीत्य वरयेत् स्वयम्॥२२॥</p>
<p>सवर्णमनुरूपं च कुलरूपवय श्रुतैः।<br>
सह धर्मं चरेत् तेन पुत्रांश्चोत्पादयेत् ततः॥२३॥</p>
<p>प्रतिगृह्यच यः कन्यां नरो देशान्तरं व्रजेत्।<br>
त्रीनृतून् समतिक्रम्य कन्यान्यं वरयेद् वरम्॥२४॥</p>
<p>कन्या नर्तुमुपेक्षेत बान्धवेभ्यो निवेदयेत्।<br>
ते चेन्न दद्युस्तांभर्त्रेते स्युर्भ्रूणहभिः समाः॥२५॥</p>
<p>यावन्तश्चर्तवस्तस्याः समतीता विना पतिम्।<br>
तावत्यो भ्रूणहत्याः स्युस्तस्य यो न ददातिताम्॥२६॥</p>
<p>अतोऽप्रवृत्ते रजसि कन्यां दद्यात् पिता सकृत्।<br>
महदेनः स्पृशेदेनमन्यथैष विधिः सताम्॥२७॥</p>
<p>सकृदंशोनिपतति सकृत्कन्या प्रदीयते।<br>
सकृदाहददानीति त्रीण्येतानिसकृत्सकृत्॥२८॥</p>
<p>ब्राह्मादिषु विवाहेषु पञ्चस्वेषविधिः स्मृतः।<br>
गुणापेक्षं भवेद् दानमासुरादिषु च त्रिषु॥२९॥</p>
<p>कन्यायां प्राप्तशुल्कायांज्यायांश्चेद् वरआव्रजेत्।<br>
धर्मार्थकामसंयुक्तं वाच्यंतत्रानृतं भवेत्॥३०॥</p>
<p>नादुष्टं दूषयेत् कन्यां नादुष्टंदूषयेद् वरम्।<br>
दोषेतु सति नागः स्यादन्योन्यं त्यजतोस्तयोः॥३१॥</p>
<p>दत्त्वान्यायेन यः कन्यां वराय न ददाति ताम्।<br>
अदुष्टश्चेद्वरो राज्ञादण्ड्यस्तत्र चोरवत्॥३२॥</p>
<p>यस्तु दोषवतीं कन्यामनाख्याय प्रयच्छति।<br>
तस्य कुर्यान्नृपो दण्डं पूर्वसाहसचोदितम्॥३३॥</p>
<p>अकन्येति तु यः कन्यां ब्रूयाद् द्वेषेण मानवः।<br>
स शतं प्राप्नुयाद् दण्डंतस्या दोषमदर्शयन्॥३४॥</p>
<p>प्रतिगृह्यतु यः कन्यामदुष्टामुत्सृजेद् वरः।<br>
विनेयः सोऽप्यकामोऽपि कन्यां तामेवचोद्वहेत्॥३५॥</p>
<p>दीर्घकुत्सितरोगार्ताव्यङ्गाः संस्पृष्टमैथुनाः।<br>
धृष्टान्यगतभावाश्चकन्यादोषाः प्रकीर्तिताः॥३६॥</p>
<p>उन्मत्तपतितक्लीबदुर्भगत्यक्तबान्धवाः।<br>
कन्यादोषौ च यौपूर्वावेषदोषगणो वरे॥३७॥</p>
<p>अष्टौविवाहा वर्णानां संस्काराख्याः प्रकीर्तिताः।<br>
ब्राह्मस्तु प्रथमस्तेषां प्राजापत्यस्तथैव च॥३८॥</p>
<p>आर्षश्चैवाथ दैवश्चगान्धर्वोऽथासुरस्तथा।<br>
राक्षसोऽनन्तरस्तस्मात् पैशाचश्चाष्टमोऽधमः॥३९॥</p>
<p>सत्कृत्याहूय कन्यां तु ब्राह्मोदद्यात् स्वलङ्कृताम्।<br>
सह धर्मं चरेत्युक्त्वा प्राजापत्यो विधीयते॥४०॥</p>
<p>वस्त्रगोमिथुने दत्त्वा विवाहस्त्वार्ष उच्यते।<br>
अन्तर्वेद्यांतु दैवः स्यादृत्विजे कर्म कुर्वते॥४१॥</p>
<p>इच्छन्तीमिच्छते प्राहुर्गान्धर्वोनाम पञ्चमः॥<br>
विवाहस्त्वासुरो ज्ञेयः शुल्कसंव्यवहारतः॥४२॥</p>
<p>प्रसह्यहरणादुक्तोविवाहो राक्षसः स्मृतः।<br>
सुप्तमत्तोपगमनात् पैशाचश्चाष्टमोऽधमः॥४३॥</p>
<p>एषांतु धर्म्याश्चत्वारो ब्राह्माद्याः समुदाहृताः।<br>
साधारणः स्याद् गान्धर्वस्त्रयोऽधर्म्यास्त्वतः परे॥४४॥</p>
<p>परपूर्वाः स्त्रियस्त्वन्याः सप्त प्रोक्ता यथाक्रमम्।<br>
पुनर्भूस्त्रिविधा तासां स्वैरिणी तु चतुर्विधा॥४५॥</p>
<p>कन्यैवाक्षतयोनिर्या पाणिग्रहणदूषिता।<br>
पुनर्भूःप्रथमा सोक्तापुनः संस्कारकर्मणा॥४६॥</p>
<p>देशधर्मानवेक्ष्य स्त्री गुरुभिर्या प्रदीयते।<br>
उत्पन्नसाहसान्यस्मै सा द्वितीया प्रकीर्तिता॥४७॥</p>
<p>असत्सु देवरेषु स्त्रीबान्धवैर्याप्रदीयते।<br>
सवर्णायासपिण्डाय सा तृतीया प्रकीर्तिता॥४८॥</p>
<p>प्रसूता वाप्रसूता वापत्यावेव तु जीवति।<br>
कामात् समाश्रयेदन्यंस्वैरिणी प्रथमा तु सा॥४९॥</p>
<p>कौमारं पतिमुत्सृज्य या त्वन्यपुरुषाश्रिता।<br>
पुनः पत्युर्गृहं यायात् सा द्वितीया प्रकीर्तिता॥५०॥</p>
<p>मृते भर्तरि वा प्राप्तान् देवरानप्यपास्य तु।<br>
उपगच्छेत् परं कामात् सा तृतीया प्रकीर्तिता॥५१॥</p>
<p>प्राप्ता देशाद् धनक्रीता क्षुत्पिपासातुरा च या।<br>
तवाहमित्युपगता सा चतुर्थी प्रकीर्तिता॥५२॥</p>
<p>पुनर्भुवामेष विधिः स्वैरिणीनां च कीर्तितः।<br>
पूर्वापूर्वाजघन्यासां श्रेयसी तूत्तरोत्तरा॥५३॥</p>
<p>अपत्यमुत्पादयितुस्तासां या शुल्कतो हृता।<br>
अशुल्कोपनतायां क्षेत्रिकस्यैव तद्भवेत्॥५४॥</p>
<p>क्षेत्रिकस्य यदज्ञानात् क्षेत्रे बीजं प्रकीर्यते।<br>
न तत्र बीजिनो भागः क्षेत्रिकस्यैव तद् भवेत्॥५५॥</p>
<p>ओघवाताहृतं बीजंक्षेत्रे यस्य प्ररोहति।<br>
फलभाग् यस्य तत् क्षेत्रं न बीजीफलभाग् भवेत्॥५६॥</p>
<p>महोक्षो जनयेद् वत्सान् यस्य गोषुव्रजे चरन्।<br>
तस्य ते यस्य ता गावो मोघं स्पन्दितमार्षभम्॥५७॥</p>
<p>क्षेत्रिकानुमतं बीजंयस्यक्षेत्रे प्रमुच्यते।<br>
तदपत्यं द्वयोरेव बीजिक्षेत्रिकयोर्मतम्॥५८॥</p>
<p>नर्तेक्षेत्रं भवेत् सस्यं नच बीजं विनास्ति तत्।<br>
अतोऽपत्यं द्वयोरिष्टं पितुर्मातुश्च धर्मतः॥५९॥</p>
<p><strong>नाथवत्या परगृहे संयुक्तस्य स्त्रिया सह।<br>
दृष्टं संग्रहणं तज्ज्ञैर्नागतायाः स्वयं गृहे॥६०॥</strong></p>
<p>प्रदुष्टत्यक्तदारस्य क्लीबस्य क्षमकस्य च।<br>
स्वेच्छैरुपेयुषोदारैर्न दोषः साहसो भवेत्॥६१॥</p>
<p>परस्त्रिया सहाकालेऽदेशे वा भवतो मिथः।<br>
स्थानसंभाषणामोदास्त्रयः संग्रहणक्रमाः॥६२॥</p>
<p>नदीनां सङ्गमे तीर्थेष्वारामेषु वनेषु च।<br>
स्त्री पुमांश्चसमेयातां ग्राह्यं संग्रहणं भवेत्॥६३॥</p>
<p>दूतीप्रस्थापनैश्चैव लेखासंप्रेषणैरपि।<br>
अन्यैरपि व्यतीचारैः सर्वं संग्रहणं स्मृतम्॥६४॥</p>
<p>स्त्रियं स्पृशेददेशे यः स्पृष्टो वा मर्षयेत् तया।<br>
परस्परस्यानुमते तच्च संग्रहणं भवेत्॥६५॥</p>
<p>भक्ष्यैर्वा यदि वा भोज्यैर्वस्त्रैर्माल्यैस्तथैव च।<br>
संप्रेष्यमाणैर्गन्धैश्चसर्वं संग्रहणं भवेत्॥६६॥</p>
<p>उपचारक्रिया केलिः स्पर्शो भूषणवाससाम्।<br>
सह खट्वासनं चैव सर्वं संग्रहणं स्मृतम्॥६७॥</p>
<p>दर्पाद्वा यदि वा मोहाच्छ्लाघया वा स्वयं वदेत्।<br>
मयेयं भुक्तपूर्वेति सर्वं संग्रहणं स्मृतम्॥६८॥</p>
<p>पाणौयश्चनिगृह्णीयाद् वेण्यां वस्त्रान्तरेऽपि वा।<br>
तिष्ठ तिष्ठेति वा ब्रूयाद् सर्वं संग्रहणंस्मृतम्॥६९॥</p>
<p>स्वजात्यतिक्रमेपुंसामुक्तमुत्तमसाहसम्।<br>
विपर्यये मध्यमस्तु प्रतिलोमे प्रमापणम्॥७०॥</p>
<p>कन्यायामसकामायां द्व्यङ्गुलस्यापकर्तनम्।<br>
उत्तमायां वधस्त्वेव सर्वस्वहरणं तथा॥७१॥</p>
<p>सकामायां तु कन्यायां सवर्णे नास्त्यतिक्रमः।<br>
किन्त्वलङ्कृत्य सत्कृत्य स एवैनां समुद्वहेत्॥७२॥</p>
<p>माता मातृष्वसा श्वश्रूर्मातुलानीपितृष्वसा।<br>
पितृव्यसखिशिष्यस्त्रीभगिनी तत्सखी स्नुषा॥७३॥</p>
<p>दुहिताचार्यभार्याच सगोत्रा शरणागता।<br>
राज्ञी प्रव्रजिता धात्री साध्वी वर्णोत्तमाच या॥७४॥</p>
<p>आसामन्यतमां गत्वागुरुतल्पग उच्यते।<br>
शिश्नस्योत्कर्तनं दण्डोनान्यस्तत्रविधीयते॥७५॥</p>
<p>पशुयोन्यामतिक्रम्य विनेयः सदशं शतम्।<br>
मध्यमं साहसं गोषु तदेवान्तावसायिषु॥७६॥</p>
<p>अगम्यागामिनः शास्ति दण्डो राज्ञाप्रचोदितः।<br>
प्रायश्चित्तविधावत्र प्रायश्चित्तं विशोधनम्॥७७॥</p>
<p>स्वैरिण्यब्राह्मणी वेश्या दासी निष्कासिनी च या।<br>
गम्याः स्युरानुलोम्येन स्त्रियो न प्रातिलोम्यतः॥७८॥</p>
<p>आस्वेव तु भुजिष्यासु दोषःस्यात् परदारवत्।<br>
गम्या अपि हि नोपेयास्ताश्चेदन्यपरिग्रहाः॥७९॥</p>
<p>अनुत्पन्नप्रजायास्तु पतिः प्रेयाद् यदि स्त्रियाः।<br>
नियुक्ता गुरभिर्गच्छेद्देवरं पुत्रकाम्यया॥८०॥</p>
<p>स च तां प्रतिपद्येत तथैवा पुत्रजन्मनः।<br>
पुत्रे जाते निवर्तेत विप्लवःस्यादतोऽन्यथा॥८१॥</p>
<p>घृतेनाभ्यज्य गात्राणि तैलेनाविकृतेन वा।<br>
मुखान्मुखं परिहरन् गात्रैर्गात्राण्यसंस्पृशन्॥८२॥</p>
<p>नीरजस्कामनिच्छन्तीं वन्ध्यां पुत्रवतीं स्त्रियम्।<br>
न गच्छेत् गर्भिणीं निन्द्यामनियुक्तां च बन्धुभिः॥८३॥</p>
<p>अनियुक्ता तु या नारी देवराज्जनयेत् सुतम्।<br>
जारजातमरिक्थीयं तमाहुर्धर्मवादिनः॥८४॥</p>
<p>तथानियुक्तो भार्यायां यवीयाञ्ज्यायसो व्रजेत्।<br>
यवीयसोवायो ज्यायानुभौतौगुरुतल्पगौ॥८५॥</p>
<p>कुले तदवशेषे तु सन्तानार्थं न कामतः।<br>
नियुक्तो गुरुभिर्गच्छेद् भ्रा(तृ? ता)भार्यां यवीयसः॥८६॥</p>
<p>ज्येष्ठभार्यां कनिष्ठो वा गच्छेद् गुरुनियोगतः।<br>
कुलसन्तानरक्षा तु फलं समधिगच्छतः॥८७॥</p>
<p>अविद्यमाने तुगुरौ राज्ञोवाच्यः कुलक्षयः।<br>
ततस्तद्वचनाद् गच्छेदनुशिष्यस्त्रियं च सः॥८८॥</p>
<p>पूर्वोक्तेनैव विधिना स्त्रातां पुंसवने शुचिः।<br>
सकृद्वा गर्भाधानाद् वा कृतेगर्भे स्नुषैव सा॥८९॥</p>
<p>अतोऽन्यथा वर्तमानः पुमान् स्त्री वापि कामतः।<br>
विनेयौ सुभृशं राज्ञाकिल्बिषीस्यादनिग्रहे॥९०॥</p>
<p>ईर्ष्यासूयासमुत्थे तुसंरम्भे रोगहेतुके।<br>
दम्पती विवदेयातां न ज्ञातिषु न राजनि॥९१॥</p>
<p>अन्योन्यं त्यजतोर्नागः स्यादन्योन्यविरुद्धयोः।<br>
स्त्रीपुंसयोर्नतूढाया व्यभिचारादृतेस्त्रि(यः? याः)॥९२॥</p>
<p>व्यभिचारे स्त्रि(यो? या) मौण्ड्यमधःशयनमेवच।<br>
कदन्नंच कुवासश्चकर्म चावस्करोञ्छनम्॥९३॥</p>
<p>स्त्रीधनभ्रष्टसर्वस्वांगर्भविस्राविणीं तथा।<br>
भर्तुश्च वधमिच्छन्तीं स्त्रियं निर्वासयेद् गृहात्॥९४॥</p>
<p>अनर्थशीलां सततं तथैवाप्रियवादिनीम्।<br>
पूर्वाशिनी च या भर्तुः स्त्रियं निर्वासयेद् बुधः॥९५॥</p>
<p>बन्ध्यां स्त्रीजननीं निन्द्यंप्रतिकूलां च सर्वदा।<br>
कामं तांनाभिनन्देत कुर्वन्नेवं न दोषभाक्॥९६॥</p>
<p>अनुरूपामवाग्दुष्टां दक्षां साध्वीं प्रजावतीम्।<br>
त्यजन् भार्यावस्थाप्यो राज्ञा दण्डेन भूयसा॥९७॥</p>
<p>अज्ञातदोषादुष्टा या निर्गता नान्यमाश्रिता।<br>
बन्धुभिः सा नियोक्तव्यानिर्बन्धुः स्वयमाश्रयेत्॥९८॥</p>
<p>पत्यौ प्रव्रजिते नष्टेक्लीबेऽथ पतिते मृते।<br>
पञ्चस्वापत्सुनारीणां पतिरन्यो विधीयते॥९९॥</p>
<p>अष्टौवर्षाण्युदीक्षेत ब्राह्मणं प्रोषितं पतिम्।<br>
अप्रसूता तु चत्वारि परतोऽन्यं समाश्रयेत्॥१००॥</p>
<p>क्षत्रिया षट् समास्तिष्ठेदप्रसूता समात्रयम्।<br>
वैश्या प्रसूता चत्वारि द्वेसमे अप्रजा वसेत्॥१०१॥</p>
<p>न शूद्रायाः स्मृतः कालोनच धर्मव्यतिक्रमः॥<br>
विशेषतोऽप्रसूतायाः संवत्सरपरा स्थितिः॥१०२॥</p>
<p>अप्रवृत्तौ स्मृतोधर्म एषप्रोषितयोषिताम्।<br>
जीवति श्रूयमाणे तु स्यादेषद्विगुणोविधिः॥१०३॥</p>
<p>प्रजाप्रवृत्तौभूतानां सृष्टिरेषाप्रजापतेः।<br>
अतोऽन्यथागमेस्त्रीणामेवं दोषोन विद्यते॥१०४॥</p>
<p><strong>अनुलोम्येन वर्णानां यज्जन्म स विधिः स्मृतः।<br>
प्रातिलोम्येन यज्जन्म स ज्ञेयो वर्णसङ्करः॥१०५॥</strong></p>
<p><strong>अनन्तरः स्मृतः पुत्रः पुत्र एकान्तरस्तथा।<br>
द्व्यन्तरश्चानुलोम्येन तथैव प्रतिलोमतः॥१०६॥</strong></p>
<p><strong>उग्रःपारशवश्चैव निषादश्चानुलोमतः।<br>
उत्तमेभ्यस्त्रयस्त्रिभ्यः शूद्रापुत्राः प्रकीर्तिताः॥१०७॥</strong></p>
<p><strong>ब्राह्मण्यामपि चण्डालसूतवैदेहका अपि।<br>
अपरेभ्यस्त्रयस्त्रिभ्यो विज्ञेयाः प्रतिलोमतः॥१०८॥</strong></p>
<p><strong>अम्बष्ठो मागधश्चैव क्षत्ता च क्षत्रियासुताः।<br>
आनुलोम्येन तत्रैको द्वौज्ञेयौप्रतिलोमतः॥१०९॥</strong></p>
<p><strong>वैश्यापुत्रास्तु दौष्षन्तयवनायोगवाअपि।<br>
प्रातिलोम्येन तत्रैको द्वौ ज्ञेयावनुलोमजौ॥११०॥</strong></p>
<p><strong>सूताद्याः प्रतिलोमास्तु ज्ञेयावप्रतिलोमजौ।<br>
ससङ्कराः श्वपाकाद्यास्तेषांत्रिस्सप्तको (गु? ग)णः॥१११॥</strong></p>
<p><strong>सवर्णो ब्राह्मणीपुत्रः क्षत्त्रियायामनन्तरः।<br>
अम्बष्ठोग्रौ तथा पुत्रावेवंक्षत्रियवैश्ययोः॥११२॥</strong></p>
<p><strong>एकान्तरस्तु दौष्षन्तो वैश्यायां ब्राह्मणात् सुतः।<br>
शूद्रायां (ब्राह्मणा?क्षत्रिया)त् तद्वन्निषादो नाम जायते॥११३॥</strong></p>
<p><strong>शूद्रा पारशवं सूते ब्राह्मणाद् व्द्यन्तरं सुतम्।<br>
आनुलोम्येन वर्णानां पुत्रा एते प्रकीर्तिताः॥११४॥</strong></p>
<p><strong>सूतश्च मागधश्चोभौपुत्रावायोगवस्तथा।<br>
प्रातिलोम्येन वर्णानां तद्वदेतेऽप्यनन्तराः॥११५॥</strong></p>
<p>ब्राह्मण्येकान्तरं वैश्यात् सूते वैदेहकं सुतम्।<br>
क्षत्तारं क्षत्रिया शूद्रात् पुत्रमेकान्तरं तथा॥११६॥</p>
<p>द्व्यन्तरःप्रातिलोम्येन पापिष्ठः सङ्करे सति।<br>
चण्डाले जायते शूद्राद् ब्राह्मणी यत्र मुह्यति॥११७॥</p>
<p>राज्ञापरीक्ष्यं न यथा जायते वर्णसङ्करः।<br>
तस्माद् राज्ञा विशेषेण त्रयी रक्ष्या तु सङ्करात्॥११८॥</p>
<p>इति स्त्रीपुंसयोगो द्वादशं विवादपदम्॥</p>
<p>&lt;MISSING_FIG href=&quot;../books_images/U-IMG-1729406052Screenshotfrom2024-10-2012-03-30.png&quot;/&gt;</p>
<p><strong>अथ दायविभागस्त्रयोदशं विवादपदम्।</strong></p>
<p>विभागोऽर्थस्य पित्र्यस्य पुत्रैर्यत्र प्रकल्प्यते।<br>
दायभाग इति प्रोक्तं व्यवहारपदं बुधैः॥१॥</p>
<p>पितर्युपरते पुत्राविभजेयुर्धनं पितुः।<br>
मातुर्दुहितरोऽभावे दुहितॄणां तदन्वयः॥२॥</p>
<p>मातुर्निवृत्ते रजसिप्रत्तासुभगिनीषु च।<br>
निरिष्टेवाप्यमरणे पितर्युपरतेऽस्पृहे॥३॥</p>
<p>पितैववास्वयंपुत्रान् विभजेद् वयसि स्थितः।<br>
ज्येष्ठं श्रेष्ठविभागेन यथावास्वमतिर्भवेत्॥४॥</p>
<p>बिभृयाद् वेच्छतःसर्वाञ्ज्येष्ठो भ्राता यथा पिता।<br>
भ्राता शक्तःकनिष्ठोवाशक्त्यपेक्षंक्रिया॥५॥</p>
<p>शौर्यभार्याधने हित्वा यच्च विद्याधनं भवेत्।<br>
त्रीण्येतान्यविभाज्यानि प्रसादो यश्चपैतृकः॥६॥</p>
<p>मात्रा च स्वधनं दत्तं यस्मै स्यात् प्रीतिपूर्वकम्।<br>
तस्याप्येव विधिर्दृष्टो मातापीष्टे यथा पिता॥७॥</p>
<p>अध्यग्न्यध्याहवनिकं भर्तृदायस्तथैव च।<br>
भ्रात्रा दत्तं पितृभ्यां च षड्विधं स्त्रीधनं स्मृतम्॥८॥</p>
<p>स्त्रीधनं तदपत्यानांभर्तृगाम्यप्रजासु च।<br>
ब्राह्मादिषु चतुर्ष्वाहुः पितृगामीतरेषु तु॥९॥</p>
<p>कुटुम्बं बिभृयाद् भ्रातुर्यो विद्यामधिगच्छति।<br>
भागं विद्याधनात् तस्मात् स लभेताश्रुतोऽपि सन्॥१०॥</p>
<p>वैद्योऽवैद्यायनाकामोदद्यादंशंस्वतो धनात्।<br>
पितृद्रव्यं तदाश्रित्य न चेत् तेन तदाहृतम्॥११॥</p>
<p>द्वावंशौ प्रतिपद्येत विभजन्नात्मनः पिता।<br>
समांशभागिनी माता पुत्राणां स्यान्मृते धवे॥१२॥</p>
<p>ज्येष्ठायांशोऽधिको देयो ज्येष्ठाय तु वरः स्मृतः।<br>
समांशभाजः शेषाः स्युरप्रत्ता भगिनी तथा॥१३॥</p>
<p>क्षेत्रजेष्वपि पुत्रेषु तद्वज्जातेषु धर्मतः।<br>
वर्णावरेष्वंशहानिर्गूढजातेष्वनुक्रमात्॥१४॥</p>
<p>पित्रैव तु विभक्ता ये हीनाधिकसमैर्धनैः।<br>
ते स एव भागः स्यात् सर्वस्य हि पिता प्रभुः॥१५॥</p>
<p>कानीनश्च सहोढश्चगूढायां यश्चजायते।<br>
तेषांवोढा पिता ज्ञेयस्ते च भागहराः स्मृताः॥१६॥</p>
<p>अज्ञातपितृको यस्तु कानीनो गूढमातृकः।<br>
मातामहाय दद्याच्च पिण्डं रिक्थंहरेत च॥१७॥</p>
<p>जाता ये त्वनियुक्तायामेकेनबहुभिस्तथा।<br>
अरिक्थभाजस्ते सर्वे बीजिनामेव ते स्मृताः॥१८॥</p>
<p>दद्युस्ते बीजिनः पिण्डं माता चेच्छुल्कतो हृता।<br>
अशुल्कोपनतायां तु पिण्डदा वोढुरेवते॥१९॥</p>
<p>पितृद्विद् पतितः पण्डो यश्च स्यादौपपातिकः।<br>
औरसाअपि नैतेेंऽशंलभेरन् क्षेत्रजाः कुतः॥२०॥</p>
<p>दीर्घतीव्रामयग्रस्ता जल्लोन्मत्तान्धपङ्गवः।<br>
भर्तव्याः स्युः कुटुम्ब्यास्ते तत्पुत्रास्त्वंशभागिनः॥२१॥</p>
<p>द्विरामुष्यायणा दद्युर्द्वाभ्यां पिण्डोदके पृथक्।<br>
रिक्थादर्धांशमादद्युर्बीजिक्षेत्रिकयोस्तथा॥२२॥</p>
<p>संसृष्टिनां तु यो भागस्तेषामेव स इष्यते।<br>
अतोऽन्यथांशभाजोहि निर्बीजिष्वितरानियात्॥२३॥</p>
<p>भ्रातॄणामप्रजः प्रेयात् कश्चिच्चेत्प्रव्रजेत्तथा।</p>
<p><strong>विभजेयुर्धनं तस्य शेषास्ते स्त्रीधनाद् विना॥२४॥</strong></p>
<p><strong>भरणं चाश्य कुर्वीरंस्त्रीणामा जीवितक्षयात्।<br>
रक्षन्ति शय्यां भर्तुश्चेदाच्छिन्द्युरितरासु तु॥२५॥</strong></p>
<p><strong>स्याद् यस्य दुहिता तस्याः पित्रंशो भरणे मतः।<br>
आ संस्काराद् भरेतैनां परतो बिभृयात् पतिः॥२६॥</strong></p>
<p><strong>मृते भर्तर्यपुत्रायाः पतिपक्षः प्रभुः स्त्रियाः।</strong></p>
<p><strong>विनियोगात्मरक्षासु भरणे च स ईश्वरः॥२७॥</strong></p>
<p>परिक्षीणे पतिकुले निर्मनुष्ये निराश्रये।<br>
तत्सपिण्डेषुचासत्सुपितृपक्षः प्रभुः स्त्रियाः॥२८॥</p>
<p>पक्षद्वयावसाने तु राजा भर्ता स्मृतः स्त्रियाः।<br>
स तस्या भरणं कुर्यान्निगृह्णीयात् पथश्च्युताम्॥२९॥</p>
<p>स्वातन्त्र्याद् विप्रणश्यन्ति कुले जाता अपि स्त्रियः।<br>
अस्वातन्त्र्यमतस्तासां प्रजापतिरकल्पयत्॥३०॥</p>
<p>पिता रक्षति कौमारे भर्ता रक्षति यौवने।<br>
रक्षन्ति वार्द्धके पुत्रा न स्त्री स्वातन्त्र्यमर्हति॥३१॥</p>
<p>यच्छिष्टं पितृदायेभ्यो दत्त्वर्णं पैतृकं च यत्।<br>
भ्रातृभिस्तद् विभक्तव्यमृणी न स्यात् पिता यथा॥३२॥</p>
<p>येषां च न कृताः पित्रा संस्कारविधयः क्रमात्।<br>
कर्तव्या भ्रातृभिस्तेषांपैतृकादेव तद्धनात्॥३३॥</p>
<p>अविद्यमाने पित्रर्थे स्वांशादुद्धृत्य वा पुनः।<br>
अवश्यकार्याः संस्कारा भ्रातॄणां पूर्वसंस्कृतैः॥३४॥</p>
<p>कुटुम्बार्थेषु चोद्युक्तस्तत्कार्यं कुरुते च यः।<br>
स भ्रातृभिर्बृंहणीयो ग्रासाच्छादनभोजनैः॥३५॥</p>
<p>विभागधर्मसन्देहे दायादानां विनिर्णये।<br>
ज्ञातिभिर्भागलेख्यैस्तुपृथक् का (र्यं? र्या) प्रकल्पना॥३६॥</p>
<p>भ्रातॄणामविभक्तानामेको धर्मः प्रवर्तते।<br>
विभागे सति धर्मोऽपि भवेदेषांपृथक् पृथक्॥३७॥</p>
<p>दानग्रहणपश्वन्नगृहक्षेत्रपरिग्रहाः।<br>
विभक्तानां पृथग् ज्ञेयाः पाकधर्मागमव्ययाः॥३८॥</p>
<p>साक्षित्वं प्रातिभाव्यं च दानं ग्रहणमेव च।<br>
विभक्ता भ्रातरः कुर्युर्नाविभक्ताः परस्परम्</p>
<p>॥३९॥</p>
<p>येषां द्विधा क्रिया लोके प्रवर्तन्ते स्वरिक्थिनाम्।<br>
विभक्तानवगच्छेयुर्लेख्यमप्यन्तरेण तान्॥४०॥</p>
<p>यद्येकजाता बहवः पृथग्धर्माः पृथक्क्रियाः।<br>
पृथक्कर्मगुणोपेता न तेऽकृत्येषु सम्मताः॥४१॥</p>
<p>स्वानंशान् यदि दद्युस्ते विक्रीणीयुरथापि वा।<br>
कुर्युर्यथेष्टं तत्सर्वमीशते स्वधनस्य ते॥४२॥</p>
<p>औरसः क्षेत्रजश्चैव पुत्रिकापुत्र एव च।<br>
कानीनश्च सहोढश्चगूढोत्पन्नस्तथैव च॥४३॥</p>
<p>पौनर्भवोऽपविद्धश्चलब्धःक्रीतस्तथा कृतः।<br>
स्वयं चौपगतः पुत्रो द्वादशैत उदाहृताः॥४४॥</p>
<p>तेषु षड्बन्धुदायादाः षडदायादबान्धवाः।<br>
पूर्वः पूर्वः स्मृतः श्रेष्ठो जघन्यो यो य उत्तरः॥४५॥</p>
<p>क्रमादेते प्रपद्येरन् मृते पितरि तद्धनम्।<br>
ज्यायसो ज्यायसोऽभावे जघन्यस्तदवाप्नुयात्॥४६॥</p>
<p>पुत्राभावे तु दुहिता तुल्यसन्तानदर्शनात्।<br>
पुत्रश्च दुहिता चौक्तौपितुः सन्तानकारकौ॥४७॥</p>
<p>अभावे दुहितॄणां तु सकुल्या बान्धवास्तथा।<br>
ततः सजात्याः सर्वेषामभावे राजगामि तत्॥४८॥</p>
<p>अन्यत्तु ब्राह्मणात् तत्तु राजा धर्मपरायणः।<br>
तत्स्त्रीणां जीवनं दद्यादेष दायविधिः स्मृत</p>
<p>॥४९॥</p>
<p>इति दायविभागस्त्रयोदशं विवादपदम्॥</p>
<p>_______________</p>
<p><strong>अथ साहसं चतुर्दशं विवादपदम्।</strong></p>
<p>सहसा क्रियते कर्म यत्किञ्चिद्बलदर्पितैः।<br>
तत् साहसमिति प्रोक्तंसहो बलमिहोच्यते॥१॥</p>
<p>तत् पुनस्त्रिविधं ज्ञेयं प्रथमं मध्यमं तथा।<br>
उत्तमं चेति शास्त्रेषु तस्योक्तं लक्षणं पृथक्॥२॥</p>
<p>फलमूलोदकादीनां क्षेत्रोपकरणस्य च।<br>
भङ्गाक्षेपावमर्दाद्यैःप्रथमं साहसं स्मृतम्॥३॥</p>
<p>वासःपश्वन्नपानानां गृहोपकरणस्य च।<br>
एतेनैव प्रकारेण मध्यमं साहसं स्मृतम्॥४॥</p>
<p>व्यापादो विषशस्त्राद्यैः परदारप्रधर्षणम्।<br>
प्राणोपरोधि यच्चान्यदुक्तमुत्तमसाहसम्॥५॥</p>
<p>तस्य दण्डः क्रियापेक्षः प्रथमस्य शतावरः।<br>
मध्यमस्य तु शास्त्रज्ञैर्दृष्टः पञ्चशतावरः॥६॥</p>
<p>वधः सर्वस्वहरणं पुरान्निर्वासनाङ्कने।<br>
तदङ्गच्छेद इत्युक्तोदण्ड उत्तमसाहसे॥७॥</p>
<p>अविशेषेण सर्वेषामेषदण्डविधिः स्मृतः।<br>
वधादृते ब्राह्मणस्य न वधं ब्राह्मणोऽर्हति॥८॥</p>
<p>शिरसो मुण्डनं दण्डस्तस्य निर्वासनं पुरात्।<br>
ललाटे चाभिशस्ताङ्को निर्याणं गर्दभेन च॥९॥</p>
<p>स्यातां संव्यवहार्यौ तौधृतदण्डौतु पूर्वयोः।<br>
धृतदण्डोऽप्यसंभोज्यो ज्ञेय उत्तमसाहसे॥१०॥</p>
<p>तस्यैव भेदः स्तेयं तु विशेषस्तत्र चोच्यते।<br>
आधेः साहसमाक्रम्यस्तेयमाधिच्छलेनतु॥११॥</p>
<p>तदपि त्रिविधं प्रोक्तं द्रव्यापेक्षं महर्षिभिः।<br>
क्षुद्रमध्योत्तमानां तु द्रव्याणामपकर्षणात्॥१२॥</p>
<p>मृद्भाण्डासनखट्वास्थिदारुचर्मतृणादि यत्।<br>
फलं चान्यकृतान्नं च क्षुद्रद्रव्यमुदाहृतम्॥१३॥</p>
<p>वासः कौशेयवर्जं यद् गोवर्जं पशवस्तथा।<br>
हिरण्यवर्जं लोहं च मध्यं व्रीहियवा अपि॥१४॥</p>
<p>हिरण्यरत्नकौशेयस्त्रीपुङ्गोगजवाजिनाम्।<br>
देवब्राह्मणराज्ञां च द्रव्यं विज्ञेयमुत्तमम्॥१५॥</p>
<p>उपायैर्विविधैरेषांछलयित्वापकर्षणम्।<br>
सुप्तमत्तप्रमत्तेभ्यः स्तेयमाहुर्मनीषिणः॥१६॥</p>
<p>सहोढग्रहणात् स्तेयं होढेऽसत्यतिभोगतः।<br>
शङ्कात्वसज्जनैकार्थ्यादनायव्ययतस्तथा॥१७॥</p>
<p>भक्तावकाशदातारः स्तेनानांयेप्रसर्पताम्।<br>
शक्तौ च य उपेक्षन्ते तेऽपि तद्दोषभागिनः॥१८॥</p>
<p>उत्क्रोशतांजनानां च ह्रियमाणे धनेऽपि च।<br>
श्रुत्वा ये नाभिधावन्ति तेऽपि तद्दोषभागिनः॥१९॥</p>
<p>साहसेषु य एवोक्तस्त्रिषु दण्डोमनीषिभिः।<br>
स एव दण्डः स्तेयेऽपि द्रव्येषु त्रिष्वनुक्रमात्॥२०॥</p>
<p>गवादिषु प्रनष्टेषु द्रव्येष्वपहृतेषु वा।<br>
पदेनान्वेषणं कुर्युरामूलात् तद्विदो जनाः॥२१॥</p>
<p>ग्रामेव्रजे विवीते वा यत्र सन्निपतेत् पदम्।<br>
वोढव्यं तद् भवेत् तेन नचेत् सोऽन्यत्र तन्नयेत्॥२२॥</p>
<p>पदे प्रमूढे भग्ने वा विषमत्वाज्जनान्तिके।<br>
यस्त्वासन्नतरो ग्रामो व्रजो वा तत्र पातयेत्॥२३॥</p>
<p>समेऽध्वनि द्वयोर्यत्र स्तेयप्रायोऽशुचिर्जनः।<br>
पूर्वापदानैर्दृष्टोया संसृष्टोवा दुरात्मभिः॥२४॥</p>
<p>ग्रामेष्वन्वेषणं कुर्युश्चण्डालवधकादयः।<br>
रात्रिसञ्चारिणो ये च बहिष्कुर्युर्बहिश्चराः॥२५॥</p>
<p>स्तेनेष्वलभ्यमानेषु राजा दद्यात् स्वकाद् धनात्।<br>
उपेक्षमाणो ह्येनस्वीधर्मादर्थाच्चहीयते॥२६॥</p>
<p>इति साहसं चतुर्दशं विवादपदम्॥</p>
<p>&lt;MISSING_FIG href=&quot;../books_images/U-IMG-1729413934Screenshotfrom2024-10-2014-15-19.png&quot;/&gt;</p>
<p><strong>अथ वाग्दण्डपारुष्यं पञ्चदशं (षोडशं च) विवादपदम्।</strong></p>
<p>देशजातिकुलादीनामाक्रोशन्यङ्गसंहितम्।<br>
यद् वचः प्रतिकूलार्थं वाक्पारुष्यं तदुच्यते॥१॥</p>
<p>निष्ठुराश्लीलतीव्रत्वात् तदपि त्रिविधं स्मृतम्।<br>
गौरवानुक्रमादस्य दण्डोऽपि त्रिविधः स्मृतः॥२॥</p>
<p>साक्षेपंनिष्ठुरं ज्ञेयमश्लीलं न्यङ्गसंयुतम्।<br>
पतनीयैरुपक्रोशैस्तीव्रमाहुर्मनीषिणः॥३॥</p>
<p>परगात्रेष्वभिद्रोहो हस्तापादायुधादिभिः।<br>
भस्मादिभिश्चोपघातो दण्डपारुष्यमुच्यते॥४॥</p>
<p>तत्रापि दृष्टं त्रैविध्यं मृदुमध्योत्तमक्रमात्।<br>
अवगूरणनिस्सङ्गपातनक्षतदर्शनैः॥५॥</p>
<p>हीनमध्योत्तमानां तु द्रव्याणां समतिक्रमात्।<br>
त्रीण्येव साहसान्याहुः प्रोक्तंकण्टकशोधनम्॥६॥</p>
<p>विधिः पञ्चविधस्तूक्त एतयोरुभयोरपि।<br>
विशुद्धिर्दण्डभाक्त्वं च तत्र सम्बध्यते यथा॥७॥</p>
<p>पारुष्येसति संरम्भादुत्पन्ने क्षुब्धयोर्द्वयोः।<br>
स मान्यते यः क्षमते दण्डभाग् योऽतिवर्तते॥८॥</p>
<p>पारुष्यदोषधुतयोर्युगपत् सम्प्रवृत्तयोः।<br>
विशेषश्चेन्नदृश्येतविनयः स्यात् समस्तयोः॥९॥</p>
<p>पूर्वमाक्षारयेद् यस्तु नियतं स्यात् स दोषभाक्।<br>
पश्चाद् यःसोऽप्यसत्कारी पूर्वे तु विनयो गुरुः॥१०॥</p>
<p>द्वयोरापन्नयोस्तुल्यमनुबध्नाति यः पुनः।<br>
स तयोर्दण्डमाप्नोतिपूर्वो वा यदि वेतरः॥११॥</p>
<p>यमेव ह्यतिवर्तेरन्नेते सन्तं जनं नृषु।<br>
स एव विनयं कुर्यान्न तद्विनयभाङ् नृपः॥१२॥</p>
<p>मलाह्येते मनुष्येषु धनमेषां मलात्मकम्।<br>
अतस्तान्घातयेद् राजा नार्थदण्डेन दण्डयेत्॥१३॥</p>
<p>शतं ब्राह्मणमाक्रुश्य क्षत्रियो दण्डमर्हति।<br>
वैश्योऽध्यर्धं शतंद्वे वा शूद्रस्तु वधमर्हति॥१४॥</p>
<p>विप्रः पञ्चाशतं दण्ड्यः क्षत्रियस्याभिशंसने।<br>
वैश्यं चैवार्धपञ्चाशच्छूद्रं द्वादशको दमः॥१५॥</p>
<p>समवर्णद्विजादीनां द्वादशैव व्यतिक्रमे।<br>
वादेष्ववचनीयेषु तदेव द्विगुणं भवेत्॥१६॥</p>
<p>काणं वा यदि वा खञ्जमन्यं वापि तथाविधम्।<br>
तथ्येनापि ब्रुवन् दाप्यो दण्डं कार्षापणात् परम्॥१७॥</p>
<p>न किल्बिषेणापवदेच्छास्त्रतः कृतपावनम्।<br>
न राज्ञा धृतदण्डं च दण्डयेत् तद्व्यतिक्रमे॥१८॥</p>
<p>लोकेऽस्मिन् द्वाववक्तव्यावदण्ड्यौ च प्रकीर्तितौ।<br>
ब्राह्मणश्चैव राजा च तौ हीदं बिभृतो जगत्॥१९॥</p>
<p>पतितं पतितेत्युक्त्वा चोरं चोरेति वा पुनः।<br>
वचनात् तुल्यदोषःस्यान्मिथ्या द्विर्दोषभाग् भवेत्॥२०॥</p>
<p>नामजातिग्रहं तेषामभिद्रोहेण कुर्वतः।<br>
निखेयोऽयोमयः शङ्कुःशूद्रस्याष्टादशाङ्गुलः॥२१॥</p>
<p>धर्मोपदेशं दर्पेण द्विजानामस्य कुर्वतः।<br>
तप्तमासेचयेत् तैलं वक्त्रे श्रोत्रे च पार्थिवः॥२२॥</p>
<p>येनाङ्गेनावरो वर्णो ब्राह्मणस्यापराध्नुयात्।<br>
तदङ्गमेवच्छेत्तव्यमेवं शुद्धिमवाप्नुयात्॥२३॥</p>
<p>सहासनमभिप्रेप्सुरुत्कृष्टस्यापकृष्टजः।<br>
कटिदेशेऽङ्क्यनिर्वास्यः स्फिग्देशं वास्य कर्तयेत्॥२४॥</p>
<p>अवनिष्ठीवतो दर्पाद् द्वावोष्ठौ छेदयेन्नृपः।<br>
अवमूत्रयतः शिश्नमवशर्धयतो गुदम्॥२५॥</p>
<p>केशेषु गृह्णतोहस्तौछेदयेदविचारयन्।<br>
पादयोर्नासिकायां वा ग्रीवायांवृषणेषु च॥२६॥</p>
<p>उपाक्रुश्य च राजानं वर्त्मनि स्वेव्यवस्थितम्।<br>
जिह्वाच्छेदाद्भवेच्छुद्धिः सर्वस्वहरणेन वा॥२७॥</p>
<p>राजनि प्रहरेद् यस्तु कृतागस्यपि दुर्मतिः।<br>
शूले तमग्नौविपचेद् ब्रह्महत्याशताधिकम्॥२८॥</p>
<p>पुत्रापराधे न पिता न श्ववाञ्शुनि दण्डभाक्।<br>
न मर्कटेतत्स्वामी तैरेव प्रहितो न चेत्॥२९॥</p>
<p>इति वाग्दण्डपारुष्यं पञ्चदशं (षोडशं) च विवादपदम्॥</p>
<p>_____________</p>
<p>अथ द्यूतसमाह्वयं सप्तदशंविवादपदम्।</p>
<p>अक्षवर्ध्रशलाकाद्यैर्देवनं जिह्मकारितम्।<br>
पणक्रीडा वयोभिश्च पदं द्यूतसमाह्वयम्॥१॥</p>
<p>सभिकःकारयेद् द्यूतंदद्याद् देयं च तत्कृतम्।<br>
दशकं तु शताद् वृद्धिस्तस्यस्याद् द्यूतकारिता॥२॥</p>
<p>द्विरभ्यस्ताः पतन्त्यक्षागेहे यस्याक्षदेविनः।<br>
जयं तस्यापरस्याहुःकितवस्य पराजयम्॥३॥</p>
<p>कितवेष्वेव तिष्ठेयुःकितवाः संशयं प्रति।<br>
त एव तस्य द्रष्टारः स्युस्त एव च साक्षिणः॥४॥</p>
<p>अशुद्धं कितवो नान्यमाश्रयेद् द्यूतमण्डलम्।<br>
प्रतिहन्यान्न सभिको दापयन्तं स्वमिष्टतः॥५॥</p>
<p>कूटाक्षदेविनः पापान् निर्भजेद् द्यूतमण्डलात्।<br>
कण्ठेऽक्षमालामासज्ज्य स ह्येषांविनयः स्मृतः॥६॥</p>
<p>इति द्यूतसमाह्वयाख्यं सप्तदशंविवादपदम्॥</p>
<p>_____________</p>
<p><strong>अथ प्रकीर्णकमष्टादशं विवादपदम्।</strong></p>
<p>प्रकीर्णके पुनर्ज्ञेया व्यवहारा नृपाश्रयाः।<br>
राज्ञामाज्ञाप्रतीघातस्तत्कर्मकरणं तथा॥१॥</p>
<p>पुरप्रधानसम्भेदः प्रकृतीनां तथैव च।<br>
पाषण्डनैगमश्रेणिगणधर्मविपर्ययाः॥२॥</p>
<p>पितृपुत्रविवादश्चप्रायश्चित्तव्यतिक्रमः।<br>
प्रतिग्रहविलोपश्च कोप आश्रमिणामपि॥३॥</p>
<p>वर्णसङ्करदोषश्च तद्वृत्तिनियमस्तथा।<br>
न दृष्टं यच्च पूर्वेषु तत्सर्वं स्यात् प्रकीर्णके॥४॥</p>
<p>राजा त्ववहितः सर्वानाश्रमान् परिपालयेत्।<br>
उपायैः शास्त्रविहितैश्चतुर्भिः प्रकृतैस्तथा॥५॥</p>
<p>यो यो वर्णोऽपहीयेत यो वोद्रेकमनुव्रजेत्।<br>
तं तं दृष्ट्वा स्वतोमार्गात् प्रच्युतं स्थापयेत् पथि॥६॥</p>
<p>अशास्त्रोक्तेषु चान्येषु पापयुक्तेषु कर्मसु।<br>
प्रसमीक्ष्यात्मना राजा दण्डं दण्ड्येषु पातयेत्॥७॥</p>
<p>श्रुतिस्मृतिविरुद्धं च जनानामहितं च यत्।<br>
न तत्प्रवर्तयेद् राजा प्रवृत्तं च निवर्तयेत्॥८॥</p>
<p>न्यायापेतं यदन्येन राज्ञाज्ञानकृतं च यत्।<br>
तदप्यन्यायविहितं पुनर्न्याये निवेशयेत्॥९॥</p>
<p>राज्ञाप्रवर्तितान् धर्मान् यो नरो नानुपालयेत्।<br>
नह्यःस पापो वध्यश्चलोपयन् राजशासनम्॥१०॥</p>
<p>आयुधान्यायुधीयानां वाह्यादीन् वाह्यजीविनाम्।<br>
वेशस्त्रीणामलङ्कारान् वाद्यातोद्यानि तद्विदाम्॥११॥</p>
<p>यच्च यस्योपकरणंयेन जीवन्ति कारुकाः।<br>
सर्वस्वहरणेऽप्येतान् न राजा हर्तुमर्हति॥१२॥</p>
<p>अनादिश्चाप्यनन्तश्चद्विपदां पृथिवीपतिः।</p>
<p>दीप्तिमत्त्वाच्छुचित्वाच्च यदि स्यान्न पथश्च्युतः॥१३॥</p>
<p>यदि राजा न सर्वेषां नियतं दण्डधारणम्।<br>
कुर्यात् पथो व्यपेतानां विनश्येयुरिमाः प्रजाः॥१४॥</p>
<p>ब्राह्मण्यं ब्राह्मणाहन्यात् क्षत्रियः क्षात्रमुत्सृजेत्।<br>
स्वकर्म जह्याद् वैश्यश्च शूद्रः सर्वान् विशेषयेत्॥१५॥</p>
<p>राजान(चे? श्चे)न्नाभविष्यन् पृथिव्यां दण्डधारणे।<br>
शूले मत्स्यानिवापक्ष्यन् दुर्बलान् बलवत्तराः॥१६॥</p>
<p>सतामनुग्रहो नित्यमसतां निग्रहस्तथा।<br>
एष धर्मः स्मृतो राज्ञामर्थश्चापीडयन् प्रजाः॥१७॥</p>
<p>न लिप्यते यथा वह्निर्दहञ्छश्वदिमाः प्रजाः।<br>
तथा न लिप्यते राजा दण्डं दण्ड्येषुपातयन्॥१८॥</p>
<p>आज्ञा तेजः पार्थिवानां सा च वाचि प्रतिष्ठिता।<br>
ते यद् ब्रूयुरसत् सद्वा स धर्मोव्यवहारिणाम्॥१९॥</p>
<p>राजा नाम चरत्येष भूमौ साक्षात् सहस्रदृक्।<br>
न तस्याज्ञां व्यतिक्रम्य सन्तिष्ठेरन् प्रजाः क्वचित्॥२०॥</p>
<p>रक्षाधिकारादीशत्वाद् भूतानुग्रहदर्शनात्।<br>
यदेव कुरुते राजा तत् प्रमाणमिति स्थितिः॥२१॥</p>
<p>विगुणोऽपि यथा स्त्रीणां पूज्य एवपतिः सदा।<br>
प्रजानां विगुणोऽप्येवं पूज्य एव नराधिपः॥२२॥</p>
<p>तपःक्रीताः प्रजा राज्ञा प्रभुरासीत् ततो नृपः।<br>
तस्मात् तद्वचसि स्थेयं वार्ता चासां तदाश्रया॥२३॥</p>
<p>पञ्च रूपाणि राजानो धारयन्त्यमितौजसः।<br>
अग्नेरिन्द्रस्य सोमस्य यमस्य धनदस्य च॥२४॥</p>
<p>कारणान्निर्निमित्तं वा यदा क्रोधवशं गतः।<br>
प्रजा दहति भूपालस्तदाग्निरभिधीयते॥२५॥</p>
<p>यदा तेजः समालम्ब्य विजिगीषुरुदायुधः।<br>
अभियाति परान् राजा तदेन्द्रः समुदाहृतः॥२६॥</p>
<p>विगतक्रोधसन्तापो हृष्टरूपो यदा नृपः।<br>
प्रजानां दर्शनं याति सोम इत्युच्यते तदा॥</p>
<p>२७॥</p>
<p>धर्मासनगतः श्रीमान् दण्डं धत्ते यदानृपः।<br>
समः सर्वेषु भूतेषु तदा वैवस्वतोयमः॥२८॥</p>
<p>यदातिथिगुरुप्राज्ञान् भृत्यादीनवनीपतिः।<br>
अनुगृह्णातिदानेन तदा स धनदः स्मृतः॥२९॥</p>
<p>तस्मात् तं नावजानीयान्नाक्रोशेन्न विशेषयेत्।<br>
आज्ञायां चास्य तिष्ठेत मृत्युः स्यात् तद्व्यतिक्रमे॥३०॥</p>
<p>तस्य वृत्तिः प्रजारक्षा वृद्धप्राज्ञोपसेवनम्।<br>
दर्शनं व्यवहाराणामात्मनश्चाभिरक्षणम्॥३१॥</p>
<p>ब्राह्मणानुपसेवेत नित्यं राजा समाहितः।<br>
संयुक्तं ब्राह्मणैःक्षत्रं मूलं लोकाभिरक्षणे॥३२॥</p>
<p>ब्राह्मणस्यापरीहारोऽजघन्यासनमग्रतः।<br>
प्रथमं दर्शनं प्रातः सर्वेषां चाभिवादनम्॥</p>
<p>३३॥</p>
<p>अग्रंनवेभ्यः सस्येभ्यो मार्गदानं गच्छतः।<br>
भैक्षहेतोः परागारे प्रवेशश्चानिवारितः॥३४॥</p>
<p>समित्पुष्पोदकादानेष्वस्तेयं सपरिग्रहात्।<br>
अनाक्षेपः परेभ्यश्च सम्भाषश्चपरस्त्रिया॥३५॥</p>
<p>नदीष्ववेतनस्तारः पूर्वमुत्तरणं तथा।<br>
करेष्वशुल्कदानं चनचेद् वाणिज्यमस्य तत्॥३६॥</p>
<p>वर्तमानोऽध्वनि श्रान्तो गृह्णन्नेकाशनः स्वयम्।<br>
ब्राह्मणो नापराध्नोति द्वाविक्षू पञ्च मूलिकान्॥३७॥</p>
<p>नाभिशस्तान्न पतितान्न द्विषोन च नास्तिकात्।<br>
न सोपधान्नानिमित्तं न दातारं प्रपीड्यच॥३८॥</p>
<p>अर्थानां भूरिभावाच्च देयत्वाच्च महात्मनाम्।<br>
श्रेयान् प्रतिग्रहो राज्ञामन्येभ्यो ब्राह्मणादृते॥३९॥</p>
<p>ब्राह्मणश्चैव राजा च द्वावप्येतौ धृतव्रतौ।<br>
नैतयोरन्तरं किञ्चित् प्रजाधर्माभिरक्षणात्॥४०॥</p>
<p>धर्मज्ञस्य कृतज्ञस्य रक्षार्थं शासतोऽशुचीन्।<br>
मेध्यमेव धनं प्राहुस्तीक्ष्णस्यापि महीपतेः॥४१॥</p>
<p>शुचीनामशुचीनां च सन्निपातो यथाम्भसाम्।<br>
स तत्र समतां याति तद्वद्राज्ञां धनागमः॥४२॥</p>
<p>यदा चाग्नौस्थितं दीप्ते शुद्धिमाप्नोति काञ्चनम्।<br>
एवमेवागमाः सर्वे शुद्धिमायान्ति राजसु॥४३॥</p>
<p>यदा च कश्चित् स्वं द्रव्यं ब्राह्मणेभ्यः प्रयच्छति।<br>
तद् राज्ञाप्यनुमन्तव्यमेष धर्मः सनातनः॥४४॥</p>
<p>अन्यन्त्र कारादुचिताद् भूमेः षड्भागसंज्ञितात्।<br>
बलिः स तस्य विहितः प्रजापालनवेतनः॥४५॥</p>
<p>शक्यं तत् पुनरादातुं यदब्राह्मणसात्कृतम्।<br>
ब्राह्मणाय तु यद् दत्तं न तस्याहरणं पुनः॥४६॥</p>
<p>दानमध्ययनं यज्ञः कर्मास्योक्तं त्रिलक्षणम्।<br>
याजनाध्यापने वृत्तिस्तृतीयस्तु प्रतिग्रहः॥४७॥</p>
<p>स्वकर्मणि द्विजस्तिष्ठन्वृत्तिमाहारयेत् कृताम्।<br>
नासद्भ्यःप्रतिगृह्णीयाद् वर्णेभ्यो नियमे सति॥४८॥</p>
<p>अशुचिर्वचनाद् यस्यशुचिर्भवति पूरुषः।<br>
शुचिश्चैवाशुचिः सद्यःकथं राजा न देवतम्॥४९॥</p>
<p>तथैवान्ये प्रणिहिताः श्रद्धेयाश्चित्रवादिनः।<br>
चोरा ह्युत्साहयेयुस्तांस्तस्करा(न्) पूर्वतस्कराः॥६१॥</p>
<p>अन्नपानमहादानैः समाजोत्सवदर्शनैः।<br>
तथा चौर्यापदेशैश्च कुर्युस्तेषां प्रसर्पणम्॥६२॥</p>
<p>ये तत्र नोपसर्पन्ति सृताः प्रणिहिता अपि।<br>
तेऽभिसृत्य ग्रहीतव्याः सपुत्रपशुबान्धवाः॥६३॥</p>
<p>अचोरा अपि दृश्यन्ते चोरैः सह समागताः।<br>
यादृच्छिकान् नैव तु तान् राजा दण्डेन शासयेत्॥६४॥</p>
<p>यांस्तत्र चोरान् गृह्णीयात् तानाताड्य निबध्य च।<br>
अवघुष्य च सर्वत्र वध्याश्चित्रवधेन ते॥६५॥</p>
<p>लोप्त्रादिरहिताश्चोरा राज्ञावध्या ह्यनागमम्।<br>
सहोढान् सोपकरणांश्चोरान् क्षिप्रं विवासयेत्६६॥</p>
<p>स्वदेशघातिनो ये स्युस्तथा मार्गोपरोधिनः।<br>
तेषांसर्वस्वमादाय भूयो निन्दां प्रवर्तयेत्॥६७॥</p>
<p>सहोढान् विमृशेच्चोरान् गृहीत्वा परिशङ्कया।<br>
भयोपधाभिश्चित्राभिर्ब्रूयुः सत्यं यथा हि ते॥६८॥</p>
<p>देशं कालं तथा जातिं नाम रूपं प्रतिश्रयम्।<br>
कृत्यं कर्म सहायांश्च प्रष्टव्याःस्युर्निगृह्य ते॥६९॥</p>
<p>वर्णस्वराकारभेदात् ससन्दिग्धनिवेदनात्।<br>
अदेशकालदृष्टत्वाद् वासस्याप्यविशोधनात्॥७०॥</p>
<p>असद्व्ययात् पूर्वचौर्यादसत्संसर्गकारणात्।<br>
लेशैरप्यवगन्तव्या न होढेनैव केवलम्॥७१॥</p>
<p>गोरसेक्षुविकाराणां तथालवणतैलयोः।<br>
पक्वान्नानां कृतान्नानां मद्यानामामिषस्य च॥८३॥</p>
<p>सर्वेषामल्पमूल्यानां मूल्यात् पञ्चगुणो दमः।<br>
तुलाधारिममेयानां गणिमानां च सर्वशः॥८४॥</p>
<p>एभ्यस्तूत्कृष्टमूल्यानां मूल्याद् दशगुणो दमः।<br>
धान्यं दशभ्यः कुम्भेभ्यो हरतोऽभ्यधिकं वधः॥८५॥</p>
<p>घृते त्वेकादशगुणं दण्डं दाप्योऽब्रवीन्मनुः।<br>
हिरण्यरजतादीनामुत्तमानां च वाससाम्॥८६॥</p>
<p>रत्नानां चैव मुख्यानां शतादभ्यधिके वधः।<br>
पुरुषं हरतो वासो दण्डस्तूत्तमसाहसः॥८७॥</p>
<p>सर्वस्वं स्त्रीं तु कन्यां तु हरतो वध एव च।<br>
चतुर्विंशा(त् प? व)रः पूर्वः परः षण्णवतिर्भवेत्॥८८॥</p>
<p>शतानि पञ्च तु वरो मध्यमोद्विशतावरः।<br>
सहस्रं तूत्तमो ज्ञेयः परः पञ्चशतावरः॥८९॥</p>
<p>त्रिविधः साहसेष्वेवं दण्ड उक्तः स्वयम्भुवा।<br>
प्रथमे ग्रन्थिभेदानामङ्गुल्यङ्गुष्ठयोर्वधः॥९०॥</p>
<p>द्वितीये चैव यच्छेषंदण्डः पूर्वश्चसाहसः।<br>
गोषु ब्राह्मणसंस्थासु स्थूरायाश्छेदनं भवेत्॥९१॥</p>
<p>दासीं तुहरतो नित्यमर्धपादावकर्तनम्।<br>
येन येन यथाङ्गेन स्तेनो नृषु विचेष्टते।<br>
छेत्तव्यं तत्तदेवास्य तन्मनोरनुशासनम्॥९२॥</p>
<p>गरीयसि गरीयांसमगरीयसि वा पुनः।<br>
स्तेने निपातयेद् दण्डं न यथा प्रथमे तथा॥९३॥</p>
<p>दश स्थानानि दण्डस्य मनुः स्वायम्भुवोऽब्रवीत्।<br>
त्रिषु वर्णेषु तानि स्युरक्षतो ब्राह्मणो व्रजेत्॥९४॥</p>
<p>उपस्थमुदरं जिह्वाहस्तौ पादौ च पञ्चमम्।<br>
चक्षुर्नासा च कर्णौ च स्तनौदेहस्तथैव च॥९५॥</p>
<p>अपराधं परिज्ञाय देशकालौच तत्त्वतः।<br>
सारानुबन्धावालोच्य दण्डं दण्ड्येषु पातयेत्॥९६॥</p>
<p>न मित्रकारणाद् राज्ञोविपुलाद् वाधनागमात्।<br>
उत्स्रष्टव्याः साहसिकास्तस्करा लोकवञ्चकाः॥९७॥</p>
<p>यावानवध्यस्य वधे तावान् वध्यस्य मोक्षणे।<br>
भवत्यधर्मो नृपतेर्धर्मस्तु विनियच्छतः॥९८॥</p>
<p>न जातु ब्राह्मणंहन्यात् सर्वपापेष्वपि स्थितम्।<br>
निर्वासंकारयेत् कामं समग्रधनमक्षतम्॥९९॥</p>
<p>सर्वं वापि हरेद्राजा चतुर्थंवावशेषयेत्।<br>
विप्रेभ्योऽनुस्मरन् धर्मं प्राजापत्यमिति स्थितिः॥१००॥</p>
<p>ब्राह्मणस्यापराधेषु चतुर्ष्वङ्को विधीयते।<br>
गुरुतल्पेसुरापाने स्तेये ब्राह्मणहिंसने॥१०१॥</p>
<p>गुरुतल्पे भगः कार्यः सुरापाने सुराध्वजः।<br>
स्तेये तु श्वपदं कृत्वा शिखिपत्तेन पूरयेत्॥१०२॥</p>
<p>विशिराः पुरुषः कार्यो ललाटे ब्रह्मघातिनः।<br>
असम्भाष्यश्चकर्तव्यस्तन्मनोरनुशासनम्॥१०३॥</p>
<p>राजा स्तेनेन गन्तव्यो मुक्तकेशेन धीमता।<br>
आचक्षाणेन तत् स्तेयमेवंकर्मास्मि शाधि माम्॥१०४॥</p>
<p>अनेना भवति स्तेनः स्वकर्मप्रतिवेदनात्।<br>
राजानं तत् स्पृशेदेन उत्सृजन्तं सकिल्बिषम्॥१०५॥</p>
<p>राजभिर्धृतदण्डास्तु कृत्वा पापानि मानवाः।<br>
निर्मलाः स्वर्गमायान्ति सन्तः सुकृतिनो यथा॥१०६॥</p>
<p>शासनाद् वापि मोक्षाद् वा स्तेनो मुच्येत किल्बिषात्।<br>
अशासत् तमसौ राजा स्तेनस्याप्नोति किल्बिषम्॥१०७॥</p>
<p>गुरुरात्मवतां शास्ता राजा शास्ता दुरात्मनाम्।<br>
अथ प्रच्छन्नपापानां शास्ता वैवस्वतो यमः॥१०८॥</p>
<p>अष्टापाद्यं तु शूद्रस्य स्तेये भवति किल्बिषम्।<br>
द्व्यष्टापाद्यं तु वैश्यस्य द्वात्रिंशत क्षत्रियस्य तु॥१०९॥</p>
<p>ब्राह्मणस्य चतुष्षष्टिंमनुः स्वायम्भुवोऽब्रवीत्॥११०॥</p>
<p>शारीरश्चार्थदण्डश्च दण्डस्तु द्विविधः स्मृतः।<br>
शारीरो द्विविधः प्रोक्तोह्यर्थदण्डस्त्वनेकधा॥१११॥</p>
<p>काकण्यादिस्त्वर्थदण्डः सर्वस्वान्तस्तथैव च।<br>
शारीरस्त्ववरोधादिजीवितान्तस्तथा स्मृतः॥११२॥</p>
<p>काकण्यादिस्तु यो दण्डः स तु माषपरः स्मृतः।<br>
(कार्षा? माषा)परार्धोयः प्रोक्तः कार्षापणपरस्तु सः॥११३॥</p>
<p>कार्षापणापरार्धस्तु चतुष्कार्षापणोत्तरः।<br>
द्व्यवरोऽष्टपरश्चान्यस्त्र्यवरो द्वादशोत्तरः॥११४॥</p>
<p>कार्षापणाद्या ये प्रोक्ताः सर्वे ते स्युश्चतुर्गुणाः।<br>
एवमन्येऽपि बोद्धव्याः प्राक् च ते पूर्वसाहसात्॥११५॥</p>
<p>कार्षापणोदक्षिणस्यां दिशि रूढःप्रवर्तते।<br>
पणैर्निबद्धः पूर्वस्यां षौडशैव पणाः स तु॥११६॥</p>
<p>पञ्चनद्याः प्रदेशे तु या संज्ञा व्यवहारिकी।<br>
कार्षापणप्रमाणं तुनिबद्धमिह वै तया॥११७॥</p>
<p>कार्षापणोऽब्धिकाज्ञेयश्चत(स्रोव?स्रस्ता)स्तु धानकः।<br>
ते द्वादश सुवर्णं स्याद् दीना(रा? र)श्चित्रकःस्मृतः॥११८॥</p>
<p>वार्तां त्रयीमप्यथ दण्डनीतिं राजानुवर्तेत सदाप्रमत्तः।<br>
हन्यादुपायैर्विविधैर्गृहीत्वा पुरे चराष्ट्रे चविघुष्य चोरान्॥११९॥</p>
<p>इति प्रकीर्णकमष्टादशंविवादपदम्॥</p>
<p>&lt;MISSING_FIG href=&quot;../books_images/U-IMG-1729434308Screenshotfrom2024-10-2019-54-54.png&quot;/&gt;</p>
<p><strong>अथ दिव्यप्रकरणम्।</strong></p>
<p>संशयस्यास्तु ये केचिन्महापातकिनश्च ये।<br>
अभिशस्ताः परैश्चापिते शोध्याः संशयैरिह॥१॥</p>
<p>घटोऽग्निरुदकं चैव विषंकेशश्चपञ्चमः।<br>
पञ्चैतान्याह दिव्यानि दूषितानां विशोधने॥२॥</p>
<p>सन्दिग्धेऽर्थेभिशस्तानां परीक्षार्थंमहात्मना।<br>
नारदेन पुरा प्रोक्ताःसत्यानृतविभाजिकाः॥३॥</p>
<p>कारयेत चतुर्हस्तां समांलक्षणलक्षिताम्।<br>
तुलां काष्ठमयीं राजा शिक्यप्रान्तावलम्बिनीम्॥४॥</p>
<p>दक्षिणोत्तरसंस्थानावुभावेकत्रसङ्गतौ।<br>
स्तम्भौ कृत्वा समे देशे तयोः संस्थापयेत् तुलाम्॥५॥</p>
<p>आयसेन तु पाशेन मध्ये संगृह्य धर्मवित्।<br>
योजयेत सुसंयत्तां तुलां प्रागपरायताम्॥६॥</p>
<p>वादिनोऽनुमतेनैनां कारयेन्नान्यथा नृपः।<br>
तोलयित्वान्तरं पूर्वं चिह्नं कृत्वा धटस्य तु॥७॥</p>
<p>तुलितो यदि वर्धेत स विशुद्धो हि धर्मतः।<br>
समो वा हीयमानो वान विशुद्धो भवेन्नरः॥८॥</p>
<p>धर्मपर्यायवचनैर्धट इत्यभिधीयते।<br>
त्वं वेत्सि सर्वभूतानां पापानि सुकृतानि च॥९॥</p>
<p>त्वमेव देव! जानीषे न विदुर्यानि मानवाः।<br>
व्यवहाराभिशस्तोऽयं मानुषःशुद्धिमिच्छति॥१०॥</p>
<p>तदेनं संशयारूढंधर्मतस्त्रातुमर्हसि।<br>
अतः परं प्रवक्ष्यामि लोहस्य विधिमुत्तमम्।<br>
द्वात्रिंशदङ्गुलाख्यंतु मण्डलान्मण्डलान्तरम्॥११॥</p>
<p>मण्डलस्य प्रमाणं तु कुर्यात् तद्धटसम्मितम्।<br>
अष्टाभिर्मण्डलैरेवमङ्गुलानां शतद्वयम्॥१२॥</p>
<p>चतुर्विंशत् समाख्यातं भूमेस्तु परिकल्पनम्।<br>
मण्डलैस्तुततः क्लृप्तैः सोपवासः शुचिर्नरः॥१३॥</p>
<p>सवासा जलमाप्लुत्य त्वार्द्रकेशः समाहितः।<br>
सप्ताश्वत्थस्य पत्राणि तथा सौत्राणि तन्तवः(?)॥१४॥</p>
<p>हुताशतप्तं लोहस्य पञ्चाशत्पलिकं समम्।<br>
हस्ताभ्यां पिण्डमादाय व्रजेत् सप्त शनैः शनैः॥१५॥</p>
<p>न मण्डलमतिक्रामेन्नाप्यर्वाक्स्थापयेत् पदम्।<br>
न पातयेत् तामप्राप्तो यावद् भूः परिकल्पिता॥१६॥</p>
<p>भयात् पातयते यस्तु दग्धो वान विभाव्यते।<br>
पुनस्तं हारयेल्लोहंस्थितिरेवं दृढीकृता॥१७॥</p>
<p>तीर्त्वानेन विधानेन मण्डलानि कृतानि तु।<br>
न दग्धः सर्वथा यस्तु स विशुद्धो भवेदिह॥१८॥</p>
<p>अनेन विधिना कार्यो हुताशसमयः सदा।<br>
त्वमेव सर्वभूतानामन्तश्चरसि नित्यशः॥१९॥</p>
<p>प्रच्छन्नानि मनुष्याणां पापानि सुकृतानि च।<br>
त्वमेव देव! जानीषेन विदुर्यानि मानवाः॥२०॥</p>
<p>व्यवहाराभिशस्तोऽयं मानुषःशुद्धिमिच्छति।<br>
तदेनं संशयारूढंधर्मतस्त्रातुमर्हसि॥२१॥</p>
<p>अतःपरं प्रवक्ष्यामि पानीयविधिमुत्तमम्।<br>
नातिक्रूरेण धनुषा प्रेरयित्वा शरत्रयम्॥२२॥</p>
<p>पानीये मज्जये(रं?द् य)स्तु शङ्कायां प्रतिवर्तते।<br>
मध्यमस्तु शरो यः स्यात् पुरुषेण बलीयसा॥२३॥</p>
<p>प्रत्यानीते तु तेनाथतस्य शुद्धिर्भविष्यति॥२४॥</p>
<p>स्त्रियस्तु न बलात्कार्या न पुमांसोऽतिदुर्बलाः।<br>
भीरुत्वाद् योषितो मृत्युर्निरुत्साहतया कृशः॥२५॥</p>
<p>वारिमध्ये मनुष्यस्य (त्व) अङ्गं यदि न दृश्यते।<br>
अतोऽन्यथा न शुद्धः स्यादेकाङ्गमपि दर्शयन्॥२६॥</p>
<p>स्थानादन्यत्र वा गच्छन् यस्मिन् पूर्वं निवेशितः।<br>
तोयमध्ये मनुष्यस्य गृहीत्वोरुं सुसंयतः॥२७॥</p>
<p>लग्नस्तु निश्चलस्तिष्ठेद् यावत् प्राप्तस्तु सायकः।<br>
(प्राप्तं तु सायकं दृष्ट्वा जलादुत्थाय प्राङ्मुखम्?)।</p>
<p>आनीतं तु शरं दृष्ट्वाजलादुत्थाय प्राङ्मुखः।<br>
प्रणिपत्य नृपं गच्छेत् सर्वांश्चैव सभासदः॥२८॥</p>
<p>त्वमम्भः! सर्वभूतानामन्तश्चरसि नित्यशः।<br>
प्रच्छन्नानि मनुष्याणां पापानि सुकृतानि च॥२९॥</p>
<p>त्वमेव देव! जानीषेन विदुर्यानि मानवाः।<br>
व्यवहाराभिशस्तोऽयं मानुषःशुद्धिमिच्छति॥३०॥</p>
<p>तदेनं संशयारूढं धर्मतस्त्रातुमर्हसि॥३१॥</p>
<p>अतःपरं प्रवक्ष्यामि विषस्य विधिमुत्तमम्।<br>
अपराह्णे न मध्याह्ने न सन्ध्यायां तु धर्मवित्॥३२॥</p>
<p>शरद्ग्रीष्मवसन्तेषु वर्षासु च विवर्जयेत्।<br>
भग्नं च वारितं चैव धूपितं मिश्रितं तथा।<br>
कालकूटं मलं चैव विषं यत्नेन वर्जयेत्॥३३॥</p>
<p>शार्ङ्गं हैमवतं शस्तं रूपवर्णरसान्वितम्।<br>
महादोषवते दद्याद् राजा तत्त्वबुभुत्सया॥३४॥</p>
<p>न वृद्धातुरबालेषु नच स्वल्पापराधिषु॥३५॥</p>
<p>विषस्य पलषड्भा(गं? गो) भागो विंशतिम(स्य तत्? स्तु यः)।<br>
तदष्टभागशुद्धं तु शो(ध्य? ध्ये) दद्याद् घृताप्लुतम्॥३६॥</p>
<p>यथोक्तेन विधानेन विद्वान् स्पृष्ट्वानुमोदितः।<br>
सोपवासस्तु खादेत देवब्राह्मणसन्निधौ॥३७॥</p>
<p>विषवेगक्रमापेतं सुखेन यदि जीवति।<br>
विशुद्धमिति तं ज्ञात्वा राजा सत्कृत्य मोक्षयेत्॥३८॥</p>
<p>अतःपरं प्रवक्ष्यामि कोशस्य विधिमुत्तमम्।<br>
मध्याह्ने सोपवासस्य स्नातस्यार्द्राम्बरस्य च॥३९॥</p>
<p>न शूद्रस्याव्यसनिनः कोशपानं विधीयते।<br>
यद्भक्तः सोऽभियुक्तः स्यात् तद्देवत्यं तु प्राङ्मुखः॥४०॥</p>
<p>प्रत्युच्चार्य ततोर्ध्वास्यंपाययेत् प्रसृतित्रयम्।<br>
द्विसप्ताहान्तरात् तस्य त्रिसप्ताहेन वा शुभः॥४१॥</p>
<p>प्रत्यात्मिकं तु दृश्येत सैव तस्य विभावना।<br>
ऊर्ध्वं त्रिसप्तदिवसाद् वैकृतं सुमहद्यदि॥४२॥</p>
<p>नाभियोज्यः स विदुषा कृतकालव्यतिक्रमात्।<br>
महापराधे निर्दोषे कृतघ्नेक्लीबकुत्सिते।<br>
नास्तिकव्रात्यबालेषु कोशपानं विचर्जितम्॥४३॥</p>
<p>चराचरस्य जगतो जलेश! प्राणधारणम्।<br>
मानुषोऽयं त्वया देव! धर्मतः शुद्धिमिच्छति॥४४॥</p>
<p>अद्भ्यश्चाग्निरभूत् यस्मादतस्तोयेविशेषतः।<br>
तस्मात् सत्येन भगवञ्जलेश!त्रातुमर्हसि॥४५॥</p>
<p>यथोक्तेन विधानेन पञ्च दिव्यानि धर्मवित्।<br>
ददद् राजाभिशस्तेभ्यः प्रेत्य चेह च नन्दति॥४६॥</p>
<p>इति पञ्चदिव्यानि॥</p>
<p>&lt;MISSING_FIG href=&quot;../books_images/U-IMG-1729441964Screenshotfrom2024-10-2022-02-23.png&quot;/&gt;</p>
<p>समाप्तैषा नारदीयमनुस्मृतिः॥</p>
<p>&lt;MISSING_FIG href=&quot;../books_images/U-IMG-1729442004Screenshotfrom2024-10-2022-03-04.png&quot;/&gt;</p>
<p><strong>॥अथ॥</strong></p>

  </div>
</article>


        

        



    <aside class="card border noPrint" id="section-tree-item-dharmaH_smRtiH_brahmadatta-sangrahaH_1_nAradIyamanusmRtiH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/smRtiH/brahmadatta-sangrahaH/1/nAradIyamanusmRtiH/">नारदीयमनुस्मृतिः </a>
            <a data-toggle="collapse" href="#section-tree-item-body-dharmaH_smRtiH_brahmadatta-sangrahaH_1_nAradIyamanusmRtiH_md" role="button" aria-expanded="false" aria-controls="section-tree-item-body-dharmaH_smRtiH_brahmadatta-sangrahaH_1_nAradIyamanusmRtiH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_smRtiH_brahmadatta-sangrahaH_1_nAradIyamanusmRtiH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: नारदीयमनुस्मृतिः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
