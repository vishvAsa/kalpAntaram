<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ०२ असाधारण-व्यवहार-मातृका-प्रकरणम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="०२ असाधारण-व्यवहार-मातृका-प्रकरणम्">
  <meta property="og:description" content="[अथ सटीकायाज्ञवल्क्यस्मृतौ
असाधारणव्यवहारमातृकाप्रकरणम् । (२) ]
सामान्यतश् चतुर्धा व्यवहारः । तस्येदानीं क्रमम् आह ।
अभियोगम् अनिस्तीर्य नैनं प्रत्यभियोजयेत् ।
अभियुक्तं च नान्येन नोक्तं विप्रकृतिं नयेत् ॥ २.९ ॥
स्वस्याक्षेपं परेण कृतम् अनुद्धृत्यैनं क्षेप्तारं न प्रत्यभियोजयेन् नाक्षिपेत् । तत्र व्यवहारे स्वयं प्रतियोगी तं परेणार्थिना प्रक्रान्तं परिसमाप्य पश्चात् स्वयम् अर्थी भूत्वानेन सह व्यवहारान्तरम् आरभेतेत्य् अर्थः । तथान्येनार्थिनाभियुक्तं तावन् नाभियुञ्जीत । यावत् स व्यवहारो न परिसमाप्यते । तथा यत् स्वयं व्यवहाराङ्गतयोक्तं तद्विप्रकृतिं विरोधं न नयेन् न प्रापयेत् । पूर्वापरविरुद्धं न भाषेतेत्य् अर्थः ॥ २.९ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="०२ असाधारण-व्यवहार-मातृका-प्रकरणम्">
  <meta itemprop="description" content="[अथ सटीकायाज्ञवल्क्यस्मृतौ
असाधारणव्यवहारमातृकाप्रकरणम् । (२) ]
सामान्यतश् चतुर्धा व्यवहारः । तस्येदानीं क्रमम् आह ।
अभियोगम् अनिस्तीर्य नैनं प्रत्यभियोजयेत् ।
अभियुक्तं च नान्येन नोक्तं विप्रकृतिं नयेत् ॥ २.९ ॥
स्वस्याक्षेपं परेण कृतम् अनुद्धृत्यैनं क्षेप्तारं न प्रत्यभियोजयेन् नाक्षिपेत् । तत्र व्यवहारे स्वयं प्रतियोगी तं परेणार्थिना प्रक्रान्तं परिसमाप्य पश्चात् स्वयम् अर्थी भूत्वानेन सह व्यवहारान्तरम् आरभेतेत्य् अर्थः । तथान्येनार्थिनाभियुक्तं तावन् नाभियुञ्जीत । यावत् स व्यवहारो न परिसमाप्यते । तथा यत् स्वयं व्यवहाराङ्गतयोक्तं तद्विप्रकृतिं विरोधं न नयेन् न प्रापयेत् । पूर्वापरविरुद्धं न भाषेतेत्य् अर्थः ॥ २.९ ॥">
  <meta itemprop="wordCount" content="5294">
  <meta name="twitter:card" content="summary">
  <meta name="twitter:title" content="०२ असाधारण-व्यवहार-मातृका-प्रकरणम्">
  <meta name="twitter:description" content="[अथ सटीकायाज्ञवल्क्यस्मृतौ
असाधारणव्यवहारमातृकाप्रकरणम् । (२) ]
सामान्यतश् चतुर्धा व्यवहारः । तस्येदानीं क्रमम् आह ।
अभियोगम् अनिस्तीर्य नैनं प्रत्यभियोजयेत् ।
अभियुक्तं च नान्येन नोक्तं विप्रकृतिं नयेत् ॥ २.९ ॥
स्वस्याक्षेपं परेण कृतम् अनुद्धृत्यैनं क्षेप्तारं न प्रत्यभियोजयेन् नाक्षिपेत् । तत्र व्यवहारे स्वयं प्रतियोगी तं परेणार्थिना प्रक्रान्तं परिसमाप्य पश्चात् स्वयम् अर्थी भूत्वानेन सह व्यवहारान्तरम् आरभेतेत्य् अर्थः । तथान्येनार्थिनाभियुक्तं तावन् नाभियुञ्जीत । यावत् स व्यवहारो न परिसमाप्यते । तथा यत् स्वयं व्यवहाराङ्गतयोक्तं तद्विप्रकृतिं विरोधं न नयेन् न प्रापयेत् । पूर्वापरविरुद्धं न भाषेतेत्य् अर्थः ॥ २.९ ॥">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/smRtiH\/yAjJNavalkyaH\/aparArkaH\/02_vyavahAraH\/02_asAdhAraNa-vyavahAra-mAtRkA-prakaraNam\/".replace(basePath, "/");
  pageVars.pageParams = {};
  pageVars.pageSource = "dharmaH\/smRtiH\/yAjJNavalkyaH\/aparArkaH\/02_vyavahAraH\/02_asAdhAraNa-vyavahAra-mAtRkA-prakaraNam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ०२ असाधारण-व्यवहार-मातृका-प्रकरणम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०२ असाधारण-व्यवहार-मातृका-प्रकरणम्">०२ असाधारण-व्यवहार-मातृका-प्रकरणम्</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[अथ सटीकायाज्ञवल्क्यस्मृतौ</p>
<p>असाधारणव्यवहारमातृकाप्रकरणम् । (२) ]</p>
<p><em>सामान्यतश् चतुर्धा व्यवहारः । तस्येदानीं क्रमम् आह</em> ।</p>
<blockquote>
<p><strong>अभियोगम् अनिस्तीर्य नैनं प्रत्यभियोजयेत् ।</strong><br>
<strong>अभियुक्तं च नान्येन नोक्तं विप्रकृतिं नयेत् ॥ २.९ ॥</strong></p></blockquote>
<p>स्वस्याक्षेपं परेण कृतम् अनुद्धृत्यैनं क्षेप्तारं न प्रत्यभियोजयेन् नाक्षिपेत् । तत्र व्यवहारे स्वयं प्रतियोगी तं परेणार्थिना प्रक्रान्तं परिसमाप्य पश्चात् स्वयम् अर्थी भूत्वानेन सह व्यवहारान्तरम् आरभेतेत्य् अर्थः । तथान्येनार्थिनाभियुक्तं तावन् नाभियुञ्जीत । यावत् स व्यवहारो न परिसमाप्यते । तथा यत् स्वयं व्यवहाराङ्गतयोक्तं तद्विप्रकृतिं विरोधं न नयेन् न प्रापयेत् । पूर्वापरविरुद्धं न भाषेतेत्य् अर्थः ॥ २.९ ॥</p>
<p><em>अत्रापवादम् आह</em> ।</p>
<blockquote>
<p><strong>कुर्यात् प्रत्यभियोगं च कलहे साहसेषु च ।</strong></p></blockquote>
<p>कलहादाव् अभियुक्तो ऽभियोगम् अनिस्तीर्यापि प्रत्यभियोगं कुर्यात् । यथाहम् अनेन शप्तस् ताडितो वेत्य् अभियुक्तः परिहारम् अकृत्वैव ब्रूते — अहम् अनेन शप्तस् ताडितो वेति । अत एवात्र विषये निर्णयम् आह नारदः ।</p>
<blockquote>
<p>पूर्वम् आक्षारयेद् यस् तु नियतं स्यात् स दोषभाक् ।<br>
पश्चाद् यः सो ऽप्य् असत्कारी पूर्वे तु विनयो गुरुः ॥</p></blockquote>
<p>आक्षारयेद् अपराध्नुयात् । युगपदपराधे ऽपि स एवाह ।</p>
<blockquote>
<p>पारुष्यदोषावृतयोर् युगपत्संप्रवृत्तयोः ।<br>
विशेषश् चेन् न लभ्येत विनयः स्यात् समस्तयोः ॥</p></blockquote>
<p>विनयो दण्डः । कलहो वाक्पारुष्यम् । साहसो दण्डपारुष्यम् ॥</p>
<p><em>वादिप्रतिवादिकार्यम् उक्तम् । अधुना परीक्षकाणां कार्यम् आह</em> ।</p>
<blockquote>
<p><strong>उभयोः प्रतिभूर् ग्राह्यः समर्थः कार्यनिर्णये ॥ २.१०। ॥</strong></p></blockquote>
<p><strong>[६१८]</strong></p>
<p>उभ्ययोर् अर्थिप्रत्यर्थिनोः प्रतिभूर् ग्राह्यो यः समर्थः कार्यनिर्णये निर्णीतकार्यविषय इत्य् अर्थः । निर्णीते च कार्ये जितवतो धनदानं राज्ञे च दण्डदानम् । प्रतिभूग्रहणं वस्तुसामर्थ्यान् निर्णयकरणस्य पुरस्ताद् भवति । प्रतिभुवो ऽसंभवे कात्यायन आह ।</p>
<blockquote>
<p>अथ चेत् प्रतिभूर् नास्ति कार्ययोग्यस् तु वादिनोः ।<br>
स रक्षितो दिनस्यान्ते दद्याद् भृत्याय वेतनम् ॥</p></blockquote>
<p>स पराजितो वादी ॥ २.१० ॥</p>
<p><em>पराजितं प्रत्य् आह</em> ।</p>
<blockquote>
<p><strong>निह्नवे भावितो दद्याद् धनं राज्ञे च तत्समम् ।</strong><br>
<strong>मिथ्याभियोगी द्विगुणम् अभियोगाद् धनं वहेत् ॥ १.११ ॥</strong></p></blockquote>
<p>निह्नवो मिथ्योत्तरम् । तद्वादी पूर्ववादिना भावितो दैवमानुषप्रमाणबलेन प्रतिज्ञातम् अर्थम् अङ्गीकारितस् तद् अग्रवादिने तत्समं च राज्ञे दण्डं दद्यात् । यस् तु प्रमाणरहितम् अभियोगं कुरुते सो ऽभियोगाद् अभियोगविषयाद् धनाद् द्विगुणं धनं वहेद् राज्ञे प्रापयेत् । एतच् च सपणव्यवहारविषयम् । अस्ति च पणरहितो ऽपि व्यवहारः । यत् आह नारदः ।</p>
<blockquote>
<p>सोत्तरो ऽनुत्तरश् चैव स विज्ञेयो द्विलक्षणः ।<br>
सोत्तरो ऽत्यधिको यत्र विलेखात् पूर्वकः पणः ॥</p></blockquote>
<p>भाषालेखात् पूर्वत्र विवादविषयाद् धनाद् अधिकः पणो यत्रोपेयते स सोत्तरो व्यवहारः ॥ २.११ ॥</p>
<p><em>व्यवहारदर्शनं प्रति विषयविशेषे कालविशेषम् आह</em> ।</p>
<blockquote>
<p><strong>साहसस्तेयपारुष्यगोऽभिशापात्यये स्त्रियाम् ।</strong><br>
<strong>विवादयेत् सद्य एव कालो ऽन्यत्रेच्छया स्म्र्तः ॥ २.१२ ॥</strong></p></blockquote>
<p>सहसा बलेन हठाज् जनसमक्षं यत् परहिंसादि क्रियते तत् साहसम्, स्तेयं प्रसिद्धम्, पारुष्यं वचसा कायेन वा परस्य दुःखोत्पादनम्, गोशब्द उपजीव्यद्रव्योपलक्षणार्थः । अभिशापः पापाभिशंसनम् । तस्य पारुष्यान्तर्भावे ऽपि पृथग्वचनम् आदरार्थम् । अत्ययो विनाशः । एषु विषयेषु स्त्रीविषये च सद्यस् तद् अहर् एव विवादयेद् व्यवहारं पश्येत् । उक्तविषयाद् अन्यत्र यद्य् उत्तरवादी सद्यो <strong>[६१९]</strong> नोत्तरं दातुं इच्छति किं तु कालान्तरे तदा तदिच्छातो ऽन्यो ऽप्य् उत्तरस्य कालो भवति । अत्र बृहस्पतिः ।</p>
<blockquote>
<p>विनिश्चिते पूर्वपक्षे ग्राह्याग्राह्यविशेषिते ।<br>
प्रतिज्ञार्थे स्थिरीभूते लेखयेद् उत्तरं ततः ॥<br>
शालीनत्वाद् भूयात् तद्वत् प्रत्यर्थी स्मृतिविभ्रमात् ।<br>
कालं प्रार्थयते यत्र तत्रेमं लब्धुम् अर्हति ॥</p></blockquote>
<p>कात्यायनः ।</p>
<blockquote>
<p>सद्यःकृतेषु कार्येषु सद्य एव विवादयेत् ।<br>
कालातीते तु वा कालं दद्यात् प्रत्यर्थिने प्रभुः ॥</p></blockquote>
<p>सद्यःकृतेषु स्मृतिसंभवात् सद्य एवोत्तरदानम् इत्य् अभिप्रायः ।</p>
<blockquote>
<p>श्रुत्वा लेखयतो ह्य् अर्थं प्रत्यर्थी कारणाद् यदि ।<br>
कालं विवादे याचेत तस्य देयो न संशयः ॥<br>
सद्यःकृते सद्य एव समातीते दिनं क्षिपेत् ।<br>
षडब्दिके त्रिरात्रं तु सप्ताहं द्वादशाब्दिके ॥<br>
विंशात् परे दशाहं तु मासार्धं वा लभेत सः ।<br>
मासं त्रिंशत्समातीते त्रिपक्षं परतो भवेत् ॥<br>
कालात् संवत्सराद् अर्वाक् त्व् अयम् एषां यथेप्सितम् ।<br>
कालं शक्तिं विदित्वा तु कार्याणां च बलाबलम् ॥<br>
अल्पं वा बहुकालं वा दद्यात् प्रत्यर्थिने प्रभुः ।<br>
यो वा यस्मिन् समाचारः पारम्पर्यक्रमागतः ॥<br>
तं परीक्ष्य यथान्यायम् उत्तरं दापयेन् नृपः ।<br>
मूलं वा साक्षिणो वाथ परदेशस्थिता यदा ॥<br>
तत्र कालो भवेत् पुंसां स्वदेशे दातुमासमात् (स्वदेशसमागमात्?) ।</p></blockquote>
<p>समा वर्षम्, मूलं धनम् । साक्षिग्रहणं प्रमाणोपलक्षणार्थम् । येषां देशान्तरे धनं प्रमाणं वा साक्ष्यादि विद्यते तेषां पुंसां यावता कालेन तन्मूलधनाद्य् आनीयते तावकालस् तेषां दातुम् अर्हो भवतीत्य् अर्थः ।</p>
<blockquote>
<p>दिनं मासार्हमासौ वा ऋतुः संवत्सरो ऽपि वा ।<br>
क्रियास्थित्यनुरूपस् तु देयः कालः परेण तु ॥</p></blockquote>
<p>तथा ।</p>
<blockquote>
<p>धेन्वाम् अनडुहि क्षेत्रे स्त्रीषु प्रजनने तथा ।<br>
न्यासे याचितके दत्ते तथैव क्रयविक्रये ॥</p></blockquote>
<p><strong>[६२०]</strong>	कन्याया दूषणे स्तेये कलहे साहसे निधौ ।</p>
<blockquote>
<p>उपाधौ कूटसाक्ष्ये च सद्य एव विवादयेत् ॥<br>
व्यपैति गौरवं यत्र विनाशस् त्याग एव च ।<br>
कालं तत्र न कुर्वीत कार्यम् आत्ययिकं हि तत् ॥ २.१२ ॥</p></blockquote>
<p><em>दुष्टलक्षणान्य् आह ।</em></p>
<blockquote>
<p><strong>देशाद् देशान्तरं याति सृक्किणी परिलेढि च ।</strong><br>
<strong>ललाटं स्विद्यते चास्य मुखं वैवर्ण्यम् एति च ॥ २.१३ ॥</strong><br>
<strong>परिशुष्यत्स्कलद्वाक्यो विरुद्धं बहु भाषते ।</strong><br>
<strong>वाक्चक्षुः पूजयति नो तथौष्ठौ निर्भुजत्य् अपि ॥ २.१४ ॥</strong><br>
<strong>स्वभावाद् विकृतिं गच्छेन् मनोवाक्कायकर्मभिः ।</strong><br>
<strong>अभियोगे ऽथ वा साक्ष्ये दुष्टः स परिकीर्तितः ॥ २.१५ ॥</strong></p></blockquote>
<p>सृक्किणी गल्लयोर् अन्तर्भागौ परितः सर्वतो लेढि जिह्वया स्पृशति । परिशुष्यतास्येनोच्चार्यमाणं वाक्यं परिशुष्यत् । परिशुष्यत्स्खलद्वाक्यम् अस्य स तथोक्तः । विरुद्धं पूर्वापरविरुद्धम्, वाक्चक्षुषोः पूजा प्रसन्नता । निर्भुजति वक्री करोति । स्वाभाविको धर्मः स्वभावः । तस्मात् स्वभावाद् विकृतिर् वैपरीत्यम् । तत्र मनःकर्मणो विकृतिर् अज्ञानसंशयविपर्ययाः । वाक्कर्मणस् तु गद्गदत्वादिकम् । कायकर्मणः कम्पादि । य एवंविधः सो ऽभियोगे व्यवहारे साक्षित्वे च दुष्टो वितथवादी प्रकीर्तितः । अन्यत् सुगमम् । तत्र मनुः ।</p>
<blockquote>
<p>बाह्यैर् विभावयेल् लिङ्गैर् भावम् अन्तर्गतं नृणाम् ।<br>
स्वरवर्णेङ्गिताकारैश् चक्षुषा चेष्टितेन च ॥<br>
आकारेणेङ्गितैर् गत्या चेष्टया भाषितेन च ।<br>
नेत्रवक्त्रविकारैश् च गृह्यते ऽन्तर्गतं मनः ॥</p></blockquote>
<p>यदि दुष्टलक्षणानां दुष्टतायां प्रामाण्यं तदा तैर् एव वादिनः प्रतिवादिनो वा पराजये ऽवधारिते दैवमाउषप्रमाणम् अन्तरेणैव व्यवहारसमाप्तिः स्याद् इति दिव्यादिप्रमाणैर् वैयर्थ्यम् (-प्रमाणवैयर्थं?) स्यात् । दुष्टलक्षणाभावे तदर्थवद् इति यद् उच्यते, तर्हि लिखितादिप्रमाणानाम् असाक्षिकत्वेन विधानं नोपपद्यते । उक्तं हि &ldquo;क्रियापादस् तृतीयः स्यात्&rdquo; इति । तस्मान् नैतानि दुष्टतायां प्रमाणानि किं तु <strong>[६२१]</strong> वादिप्रतिवादिनोर् मध्ये कः प्रमाणं करोत्व् इति जिज्ञासायाम् । यत्रैतानि न सन्ति स प्रमाणार्ह इत्य् अवधारणोपयोगितयैषाम् उपन्यासः । ननूत्तरविशेषे सति वादिविशेषं प्रति प्रमाणोपन्यासे वचनतो ऽवधृते पूर्वोक्तजिज्ञासाया अनवसर एव । सत्यम् एवम् ऋणादानादौ । चौर्याद्यभिशापादौ तु दिव्ये प्राप्ते भवति जिज्ञासा । दिव्यं हि मिथ्योत्तरवादिनो ऽपि संभवति न लेख्यसाक्ष्यादिकम् । तस्मात् तर्कवद् एषां प्रमाणानुग्राहकत्वं न प्रमाणत्वम् । युक्तं चैतत् । दोषम् अन्तरेणापि भयादिना तेषाम् उपपत्तेः ॥ २.१३, १४, १५ ॥</p>
<p><em>हीनत्वे कारणान्य् आह</em> ।</p>
<blockquote>
<p><strong>संदिग्धार्थं स्वतन्त्रो यः साधयेद् यश् च निष्पतेत् ।</strong><br>
<strong>न चाहूतो वदेत् किंचिद् धीनो दण्ड्यश् च स स्मृतः ॥ २.१६ ॥</strong></p></blockquote>
<p>साधकबाधकप्रमाणयोर् अपरीक्षणाद् ग्राह्याग्राह्यत्वेन संदिग्धम् अर्थं स्वतन्त्रः परीक्षकादिनिरपेक्षो यो हठेन साधयेत् परम् अङ्गी कारयेत् । यश् च शास्त्रदृष्टोपायेन साधितम् अप्य् अर्थम् अप्रदाय निष्पतेत् पलायेत । यश् च व्यवहारार्थं राज्ञाहूतः स्वपक्षसाधकं परपक्षबाधकं वा न वदेत् । स हीनः स पराजितश् च राज्ञा च दण्ड्यः । साधितं च साधकाय देयम् । हीनस्य दण्डो यत्र वचनं तत्रैवेति ज्ञापयितुं दण्ड्यश् चेति पृथग्वचनम् । नारदः ।</p>
<blockquote>
<p>अनिवेद्य तु यो राज्ञे संदिग्धे ऽर्थे प्रवर्तते ।<br>
प्रसह्य स विनेयः स्यात् स चास्यार्थो न सिध्यति ॥<br>
अन्यवादी क्रियाद्वेषी नोपस्थायी निरुत्तरः ।<br>
आहूतप्रपलायी च हीनः पञ्चविधः स्मृतः ॥<br>
पूर्ववादं परित्यज्य यो ऽन्यम् आलम्बते नरः ।<br>
वादसंक्रमणाज् ज्ञेयो हीनवादी स वै नरः ॥<br>
सम्यक्प्रणिहितं यो ऽर्थं पृष्टः सन् नाभिनन्दति ।<br>
अपदिश्य यम् उद्देश्यं पुनस् तम् अनुधावति ॥</p></blockquote>
<p><strong>[६२२]</strong>	सन्ति ज्ञातार इत्य् उक्त्वा दिशेत्य् उक्तो दिशेन् न यः ।</p>
<blockquote>
<p>धर्मस्थः कारणैर् एतैर् हीनं तम् अपि निर्दिशेत् ॥</p></blockquote>
<p>धर्मस्थः सभ्यो राजा वा । कात्यायनः ।</p>
<blockquote>
<p>श्रावयित्वा यदा कार्यं त्यजेद् अन्यद् वदेद् असौ ।<br>
अन्यपक्षाश्रयस् तेन कृतो वादी स हीयते ॥<br>
व्याजेनैव तु यत्रासौ दीर्घकालम् अभीप्सति ।<br>
सापदेशं च तद् विद्याद् वादहानिकरं स्मृतम् ॥</p></blockquote>
<p>अपदेशश् छलम् ।</p>
<blockquote>
<p>लेखयित्वा तु यो वाक्यं न्यूनं वाप्य् अधिकं पुनः ।<br>
वदेद् वादी स हीयेत नाभियोगं तु सो ऽर्हति ॥</p></blockquote>
<p>अभियोगः पूर्ववादः । स पूर्ववादी । तथा ।</p>
<blockquote>
<p>न मयाभिहितं कार्यम् अभियुज्य परं वदेत् ।<br>
विब्रुवंश् च भवेद् एवं हीनं तम् अपि निर्दिशेत् ॥</p></blockquote>
<p>अयम् अर्थः — विगताभियोगार्थः कार्यं साध्यं प्रतिज्ञाय न मयैतत् प्रतिज्ञातम् इति पूर्वापरविरुद्धं ब्रवीति यस् तं हीनं निर्दिशेद् इति ।</p>
<blockquote>
<p>साक्षिणो यस् तु निर्दिश्य कामतो न विवादयेत् ।<br>
स वादी हीयते तस्मात् त्रिंशद्रात्रात् परेण तु ॥</p></blockquote>
<p>बृहस्पतिः ।</p>
<blockquote>
<p>आहूतप्रपलायी च मौनी साक्षिपराजितः ।<br>
स्ववाक्यप्रतिपन्नश् च हीनवादी चतुर्विधः ॥<br>
प्रपलायी त्रिपक्षेण मौनी वा सप्तभिर् दिनैः ।<br>
साक्षिभिन्नस् तत्क्षणेन प्रतिपन्नश् च हीयते ॥</p></blockquote>
<p>प्रतिपन्नः प्रतिवादिनः संप्रतिपन्नः । नारदः ।</p>
<blockquote>
<p>आचारकरणे दिव्ये कृत्वोपस्थाननिश्चयम् ।<br>
नोपस्थितो यदा कश्चिच् छलं तत्र न कारयेत् ॥<br>
दैवराजकृतो दोषस् तस्मिन् काले यदा भवेत् ।<br>
अवधित्यागमात्रेण न भवेत् स पराजितः ॥<br>
पूर्वोत्तरे संनिविष्टे विचारे संप्रवर्तिते ।<br>
प्रशमय्य मिथो यान्ति दाप्यास् ते द्विगुणं दमम् ॥ २.१६ ॥</p></blockquote>
<p><strong>[६२३]</strong></p>
<p><em>किं च</em> ।</p>
<blockquote>
<p><strong>साक्षिषूभयतः सत्सु साक्षिणः पूर्ववादिनः ।</strong><br>
<strong>पूर्वपक्षे ऽधरीभूते भवन्त्य् उत्तरवादिनः ॥ २.१७ ॥</strong></p></blockquote>
<p>उभयतः साक्षिसंभवे पूर्वपक्षवादिना निर्दिष्टाः साक्षिणः प्रमाणं भवन्तीत्य् उत्सर्गः । यदा तु पूर्वपक्षो ऽधरो जातस् तदोत्तरवादिनिर्दिष्टाः साक्षिणः प्रमाणं भवन्ति । कः पुनर् व्यवहारो ऽस्य वाक्यस्य विषयः । न तावन् मिथ्योत्तरवान् । न हि तत्र वादिद्वयस्य साक्षिणः संभवन्ति । तथा हि — [सुवर्णशतं मे धारयसीति] पूर्वपक्षवादिनाभियुक्तो नाहं धारय इत् मिथ्योत्तरवादी ब्रूते । तत्र साक्षिणाम् असंभव एव, यो ह्य् अर्थो ऽन्येषाम् उपलब्धुं योग्यस् तत्रैव तेषां साक्षित्वसंभवः । न च मिथ्यावाद्युक्तो ऽर्थः परेषाम् उपलम्भयोग्यो येन ते तत्र सक्षिणः स्युः । भुक्तिलिखितयोस् तु प्रमाणत्वम् अत्र नाशङ्कनीयम् एव । तस्मान् न मिथ्योत्तरवान् व्यवहारो ऽस्य विषयः । नापि प्रत्यवस्कन्दोत्तरवान् । तत्र पूर्वपक्षवादिनः प्रमाणोपन्यासोपयोगाभावात् । तथा हि — सुवर्णशतं धारयसीति पूर्ववादी सति प्रत्यवस्कन्दे ब्रूते — सत्यं धारितवान् अस्मि किं तु मया तत् तुभ्यं दत्तम् इति धारणस्य परेणाङ्गीकृतत्वान् न परमाणसाध्यता । सिध्य्(द्ध)साध्यताप्रसङ्गात् । किं तु प्रतिवादिन एव प्रमाणम् उत्तरवादिना वाच्यम् । एवं प्राङ्न्यायोत्तरवान् अपि व्यवहारो नास्य वाक्यस्य विशेषः । न ह्य् उत्तरवादिनिर्दिष्टैर् एव साक्षिभिः प्राङ्न्यायदर्शिभिस् तैर् दत्तेन वा जितपत्रेण पूर्ववादिनः पराजय उत्तरवादिनश् च विजयः सिध्यति । तस्मान् निर्विषयम् इवेदं वाक्यं प्रतिभाति । उच्यते — प्रत्यवस्कन्दप्राङ्न्यायोत्तरवान् न्यायो ऽस्य विषयः । सन्ति हि तत्र पूर्ववादिनो ऽपि साक्षिणः । तथा हि — प्रत्यवस्कन्दिना यद् धारितवन् अस्मि तन् मया तुभ्यम् अर्पितम् इत्य् उक्ते पूर्ववादी यदैव(वं) प्रत्युत्तरं कुरुते — सत्यं त्वयार्पितं तत् तु पुरुषान्तराय दत्तं न तु मां प्रत्य् आत्मानम् अनृणीकर्तुम् । एतच् च साक्षिभिर् अहं संभावयामीत्य् एवंविधोत्तरप्रत्युत्तरयोर् उभयतः साक्षिसद्भावः । तथा प्राङ्न्यायोत्तरे ऽपि यदैव(वं) पूर्ववाद्य् उत्तरं करोति — सत्यं प्राङ्न्याये कदचित् त्वयाहं पराजितो ऽस्मि किं तु तन्न्यायं कुदृष्टं कृत्वा न्यायान्तरे मया भवान् पराजित इति । तदोभ्यत्रापि साक्षिसद्भावः । तत्रेदं वचनम् । <strong>[६२४]</strong></p>
<blockquote>
<p>साक्षिषूभयतः सत्सु साक्षिणः पूर्ववादिनः । इति ।</p></blockquote>
<p>यदा तु पूर्ववादिनः प्रत्युत्तरभावाद् अधरीभावस् तदेदम् उच्यते ।</p>
<blockquote>
<p>पूर्व्पक्षे ऽधरीभूते भवन्त्य् उत्तरवादिनः । इति ।</p></blockquote>
<p>अत एव नारदः ।</p>
<blockquote>
<p>द्वयोर् विवदतोर् अर्थे द्वयोः सत्सु च साक्षिषु ।<br>
पूर्वपक्षो भवेद् यस्य भवेयुस् तस्य साक्षिणः ॥</p></blockquote>
<p>कात्यायनः ।</p>
<blockquote>
<p>कारणात् पूर्वपक्षो ऽपि ह्य् उत्तरत्वं प्रपद्यते ।<br>
अतः क्रिया सदा प्रोक्ता पूर्वपक्षप्रसाधनी ॥</p></blockquote>
<p>क्रिया प्रत्याकलना । नारदः ।</p>
<blockquote>
<p>आधर्यं पूर्वपक्षस्य यस्मिन्न् अर्थवशाद् भवेत् ।<br>
विवादे साक्षिणस् तत्र प्रष्टव्याः प्रतिवदिनः ॥ २.१७ ॥</p></blockquote>
<p><em>पराजितेन व्यवहारविशेष्(षे) यद् देयं तद् आह ।</em></p>
<blockquote>
<p><strong>सपणश् चेद् विवादः स्यात् तत्र हीनं तु दापयेत् ।</strong><br>
<strong>दण्डं च स्वपणं चैव धनिने धनम् एव च ॥ २.१८ ॥</strong></p></blockquote>
<p>पणसहितश् चेद् विवादो व्यवहारस् तस्मात् तत्र हीनं पराजितं वादिनं शास्त्रोक्तदण्डसहितं पणं राज्ञे, साधितं च धनं धनिने, प्राङ्विवाको दापयेत् । प्राड्विवाकाभावे राजा स्वयम् एव गृह्णीयात् । धनं च धनिने दापयेत् । जितेन मयैतावद् देयम् इत्य् अभ्युपेतं धनं पणः ॥ २.१८ ॥</p>
<p><em>व्यवहारे द्रष्टव्ये नृपं प्रति हेयम् उपादेयम् आह ।</em></p>
<blockquote>
<p><strong>छलं निरस्य भूतेन व्यवहारान् नयेन् नृपः ।</strong><br>
<strong>भूतम् अप्य् अनुपन्यस्तं हीयते व्यवहारतः ॥ २.१९ ॥</strong></p></blockquote>
<p>वादिना प्रतिवादिना वाभिधीयमानं छलं प्रमादं वा परित्यज्य भूतेन तात्त्विकेनार्थेन विशिष्टान् व्यवहारान् नयेन् निर्णयेत् । यतो भूतम् अपि वस्तु वादिप्रतिवादिभ्याम् अनुपन्यस्तम् अनिवेदितं व्यवहारतो व्यवहारेण हीयते त्यज्यते । व्यवहारे खलु लिखितादीनि प्रमाणानि भवन्ति । न च तेषां भूनानुसारित्वनियमो ऽस्ति, भवति हि कदाचिद् ऋणापकरणे कृते लिखिते च देशान्तरदौ स्थिते तद्बलात् पुनरभियोगं करोतीति । एवं साक्षिष्व् अपि देशान्तरस्थितेषु । <strong>[६२५]</strong> तस्माद् वादिप्रतिवादिनौ सामादिभिर् उपायैर् भूतवदिनौ कुर्यात् । एष व्यवहारेषु मुख्यः कल्पः । अस्यालाभे लिखितादिनिमित्ता व्यवस्थादरणीया । बृहस्पतिः ।</p>
<blockquote>
<p>पूर्वोत्तरार्थे लिखिते प्रक्रान्ते कार्यनिर्णये ।<br>
द्वयोः संतप्तयोः संधिः स्याद् अयःखण्डयोर् इव ॥<br>
प्रमाणसमता यत्र भेदः शास्त्रचरित्रयोः ।<br>
तत्र राजाज्ञया संधिर् उभयोर् अपि शस्यते ॥</p></blockquote>
<p>चरित्रम् आचारः ॥ २.१९ ॥</p>
<p><em>भूतो ऽप्य् अर्थश् छलव्यवहारेण यथा हीयते तथा दर्शयति ।</em></p>
<blockquote>
<p><strong>निह्नवे लिखिते ऽनेकम् एकदेशविभावितः ।</strong><br>
<strong>दाप्यः सर्वं नृपेणार्थं न ग्राह्यस् त्व् अनिवेदितः ॥ २.२० ॥</strong></p></blockquote>
<p>अनेकं वस्तु रत्नरुक्मरजतादिकं पूर्ववादिना लिखितं भवति । यथेदम् इदम् अयं मे धारयतीति । तस्योत्तरवादिना न किंचिद् धारये ऽहम् इति निह्नवे कृते तत्र पूर्ववादिना लिखितादिप्रमाणेन तदेकदेशम् अपि परो यदि विभावितो ऽङ्गीकारितस् तदा सर्वम् एव प्रतिज्ञातम् अर्थम् उत्तरवादी नृपेण दाप्यः । यस् तु भाषाकाले पूर्ववादिना प्रामाणिको ऽप्य् अर्थो न निवेदितः स राज्ञा दापनीयतया न ग्राह्यः । एतत् तु वचनम् अपह्नववादिनः सावष्टम्भे प्रतिवचने द्रष्टव्यम् । यथैतेषाम् अर्थानां मधे यद्य् एकम् अप्य् अर्थमयीं साधयति तदा सर्वान् एतान् अहं दधामीति । कुत एतत् । छलोदाहरणपरत्वाद् अस्य वाक्यस्य । अन्यथा,</p>
<blockquote>
<p>अनेकार्थाभियोगे ऽपि यावत् संसाधयति धनी (-येद् धनी) ।<br>
साक्षिभिस् तावद् एवासौ लभते साधितं धनम् ॥</p></blockquote>
<p>इति कात्यायनवचनविरोधः स्यात् । तत्र च साक्षिसाधितावशिष्टम् अर्थं साधयितुं प्रमाणान्तरम् अर्थिनोपादेयम् । यत् तु नारदेनोक्तम्,</p>
<blockquote>
<p>अनेकार्थाभियुक्तेन सर्वार्थव्यपलापिना ।<br>
विभावितैकदेशेन देयं यद् अभियुज्यते ॥</p></blockquote>
<p>इति, तद् अपि सावष्टम्भमिथ्योत्तरविषयम् । यत् तु कात्यायन आह,</p>
<blockquote>
<p>साध्यार्थांशे ऽपि गदिते साक्षिभिः सकलं भवेत् ।<br>
स्त्रीसङ्गे साहसे चौर्ये यत् साध्यं परिकल्पितम् ॥</p></blockquote>
<p>इति, तस्यायम् अर्थः — स्त्रीसङ्गादिविषये साध्यस्यार्थस्यैकदेशे ऽपि तस्यैव साध्यस्यार्थस्यैकदेशान्तरेणाविनाभूते साक्षिभिर् गदिते सकलं साध्यं गदितं <strong>[६२६]</strong> भवेद् इति । यथा युवत्या परस्त्रिया भगिन्यादिव्यतिरिक्तया सहैकस्मिञ् शयने स्वयं युवा सकलां रात्रिं रहसि निरालोके प्रदेशे शयितवान् इति साक्षिभिर् गदिते तत्संभोगो विनैव साक्षिवचनं सिध्यति ॥ २.२० ॥</p>
<p><em>धर्मशास्त्रयोर् विरोधो न्यायबलेन परिहार्यः । धर्मशास्त्रार्थशास्त्रयोस् तु विरोधो ऽर्थशास्त्रं बाधत इत्य् आह</em> ।</p>
<blockquote>
<p><strong>स्मृत्योर् विरोधे न्यायस् तु बलवान् व्यवहारतः ।</strong><br>
<strong>अर्थशास्त्रात् तु बलवद् धर्मशास्त्रम् इति स्थितिः ॥ २.२१ ॥</strong></p></blockquote>
<p>स्मृत्योर् वेदमूलयोर् विरोधे तत्प्रामाण्यनिर्वाहाय भिन्नविषयव्यवस्थापको ऽनुमानार्थापत्त्यात्मको न्यायो ऽपेक्षणीयत्वाद् बलवान् । तस्मिन् सति स्मृतेः प्रामान्यात् । धर्मशास्त्रार्थशास्त्रयोस् तु विरोधे धर्मशास्त्रं बलवत्, अर्थशास्त्रं दुर्बलम् अतस् तद्बाध्यं तद्वशेन तु धर्मशास्त्रं बाधमानस्य ब्रह्महत्याप्रायश्चित्तम् । तद् उक्तम् आपस्तम्बेन- &ldquo;धर्मार्थसंनिपाते ऽर्थग्राहिण्य् एतद् एव&rdquo; इति । पञ्चलक्षणकाल् लिङ्गाल् लिङ्गिनि ज्ञानम् अनुमानम् । पक्षधर्मत्वं सपक्षे सत्त्वं विपक्षाद् व्यावृत्तिर् अबाधितविषयत्वम् असत्प्रतिपक्षत्वम् इति पञ्च लक्षणानि । तदभावे त्व् असिद्धविरुद्धानैकान्तिककालात्ययापदिष्टप्रकरणसमा हेत्वाभासाः । दृष्टः(ष्ट)श्रुतोवाक्यो(ताभ्याम)न्यथा कल्पनम् अर्थापत्तिः । प्रमाणान्तरदृष्टार्थविषया स्मृतिर् अर्थशास्त्रम् । वैदि(वेदै)कसमधिगम्यार्थविषया तु धर्मशास्त्रम् । तथा च भविष्यत्पुराणम् ।</p>
<blockquote>
<p>दृष्टार्था तु स्मृतिः काचिद् अदृष्टार्था तथा परा ।<br>
दृष्टादृष्टार्थरूपान्या न्यायमूला तथा परा ॥<br>
अनुवादस्मृतिस् त्व् अन्या शिष्टैर् दृष्टा तु पञ्चमी ।<br>
सर्वा एता वेदमूला दृष्टार्थं परिहृत्य तु ॥</p></blockquote>
<p>आसाम् उदाहरणान्य् अपि तत्रैव । यथा ।</p>
<blockquote>
<p>षाड्गुण्यस्य् यथायोगं प्रयोगात् कार्यगौरवात् ।<br>
सामादीनाम् उपायानां योगो व्याससमासतः ॥<br>
अध्यक्षाणां च निक्षेपः कण्टकानां निरूपणम् ।<br>
दृष्टार्थेयं स्मृतिः प्रोक्ता ऋषिभिर् गरुडाग्रज ॥</p></blockquote>
<p><strong>[६२७]</strong>	संध्योपास्तिः सदा कार्या शुनो मांसं न भक्षयेत् ।</p>
<blockquote>
<p>अदृष्टार्था स्मृतिः प्रोक्ता ऋषिभिर् ज्ञानकोविदैः ॥<br>
पालाशं धारयेद् दण्डम् उभयार्थं विदुर् बुधाः ।<br>
विरोधे तु विकल्पः स्याज् जपहोमश्रुतौ यथा ॥<br>
श्रुतौ दृष्टं यथा कार्यं स्मृतौ न सदृशं यदि ।<br>
अनूक्तवादिनी सा तु पारिव्राज्यं यथा गृहात् ॥</p></blockquote>
<p>जपहोमश्रुतौ यथेति । सूर्योदयावधिसावित्रीजपानुदितहोमविषया स्मृतिः । अनु(नू)क्तवादिनी, अनूद्यवादिनी यथा — &ldquo;पुत्रैषणायाश् च वित्तैषणायाश् च लोकैषणायाश् च व्युत्थायाथ भिक्षाचर्यं चरन्ति&rdquo; इत्य् अनयोदितं &ldquo;ब्राह्मणः प्रव्रजेद् गृहाद्&rdquo; इति मनुस्मृतिर् वदति । तथा सति,</p>
<blockquote>
<p>श्रुत्या सह विरोधे तु बाध्यते विषयं विना ।<br>
व्यवस्थाया विरोधो ऽतः कार्यो ऽन्यत्र परीक्षकैः ॥<br>
स्मृत्यर्थेन विरोधे तु अर्थशास्त्रस्य बाधनम् ।<br>
परस्परविरोधे तु न्याययुक्तं प्रमाणवत् ॥<br>
अदृष्टार्थे विकल्पस् तु व्यवस्थासंभवे सति ।<br>
स्मृतिशास्त्रविकल्पस् तु आकाङ्क्षापूरणे सति ॥</p></blockquote>
<p>अद्षृटार्थयोः स्मृत्योर् अन्योन्यनिरपेक्षत्वे सति विषयव्यवस्थापकन्यायाभावे च सत्य् अर्थयोर् विकल्पः । सापेक्षत्वे तु समुच्चयः । नैरपेक्ष्ये व्यवस्थापकन्यायसद्भावे व्यवस्थितविकल्पः । तस्मिन्न् असति त्व् अव्यव्स्थितविकल्पो ग्राह्यः । तत्र च विषयव्यवस्थापकस् तावत् सामान्यविशेषन्यायो वृद्धव्यवहारे प्रसिद्धः, यथा ब्राह्मणेभ्यो दधि दीयतां तक्रं कौण्डिन्यायेति । तेन न्यायेन स्मृतिविरोधः परिह्रियते । यथा,</p>
<blockquote>
<p>न जातु ब्राह्मणं हन्यात् सर्वपापेष्व् अपि स्थितम् ।</p></blockquote>
<p>इति साधारणो ब्राह्मणवधनिषेधः । तस्य क्वचिद् विशेषो ऽपवादः । यद् आह मनुर् एव ।</p>
<blockquote>
<p>गुरुं वा बालवृद्धौ वा श्रोत्रियं वा बहुश्रुतम् ।<br>
**आततायिनम् आयान्तं हन्याद् एवाविचारयन् ॥ इति ।। <strong>[६२८]</strong></p></blockquote>
<p>एवं च सामान्यविशेषन्यायेन कासांचित् स्मृतीनां विरोधः परिहरणीयः कासांचित् तु कल्पनानर्थक्यप्रसङ्गादिना न्यायान्तरेणेति । मनुस्मृतितदन्यस्मृत्योर् तु मनुस्मृतिः प्रशस्ता । अत एव बृहस्पतिः ।</p>
<blockquote>
<p>वेदार्थोपनिबन्धत्वात् प्राधान्यं तु मनुस्मृतौ ।<br>
मन्वर्थविपरीता या स्मृतिः सा न प्रशस्यते ॥ इति ॥ २.२१ ॥</p></blockquote>
<p><em>साध्यार्थे साधनान्य् आह</em> ।</p>
<blockquote>
<p><strong>प्रमाणं लिखितं भुक्तिः साक्षिणश् चेति कीर्तितम् ।</strong><br>
<strong>एषाम् अन्यतमाभावे दिव्यान्यतमम् उच्यते ॥ २.२२ ॥</strong></p></blockquote>
<p>प्रमीयते परिच्छिद्यते ऽनेनेति प्रमाणं लिखितादि । एषां मध्ये यद्य् एकम् अपि न स्यात् तदा वक्ष्यमाणानां घटादिदिव्यानां मध्ये केनचित् साध्यं साधनीयम् । बृहस्पतिः ।</p>
<blockquote>
<p>द्विप्रकारा क्रिया प्रोक्ता मानुषी दैविकी तथा ।<br>
एकैका नैकधा भिन्ना ऋषिभिस् तत्त्ववेदिभिः ॥<br>
साक्षिलेख्यानुमानं च मानुषी त्रिविधा क्रिया ॥</p></blockquote>
<p>अनुमानं भुक्तिः । तया भोक्तुर् भोग्ये स्वाम्यम् अनुमीयते । तथा ।</p>
<blockquote>
<p>घटाद्या धर्मजात्यन्ता दैवी नवविधा क्रिया ।</p></blockquote>
<p>कात्यायनः ।</p>
<blockquote>
<p>प्रमाणैर् हेतुना वापि दिव्येनैव तु निश्चयम् ।<br>
सर्वेष्व् अपि विवादेषु सदा कुर्यान् नराधिपः ॥<br>
पुर्वाभावे तु यत्नेन नान्यथैव कथंचन ॥</p></blockquote>
<p>पूर्वं नाम मानुषं प्रमाणम्, तस्याभावे दिव्यम् ।</p>
<blockquote>
<p>यद्य् एको मानुषीं कुर्याद् अन्यः कुर्यात् तु दैविकीम् ।<br>
मानुषीं तत्र गृह्णीयान् न तु दैवीं क्रियां नृपः ॥</p></blockquote>
<p>यथा प्रथमं वादि भ्रूते सुवर्णसहस्रं मे धारयते ऽयम् इति मानुषेण प्रमाणेन साधयामीति । उत्तरवादी तु ब्रूते, नाहं सुवर्णस्हस्रं धारय इति दिव्येन विभावयामीति ।</p>
<blockquote>
<p>येद्य् एकदेशप्राप्तापि क्रिया विद्येत मानुषी ।<br>
सा न्याय्या न तु पूर्णापि दैविकी वदतां नृणाम् ॥</p></blockquote>
<p>यथा सुवर्णशतं मयास्मै द्विकशतवृद्ध्या दत्तम् । पुनश् च <strong>[६२९]</strong> पञ्चकशतवृद्दिर् अङ्गीकृता । तत्र सुवर्णसहस्रांशे मानुषं प्रमाणं वृद्ध्यंशे तु दिव्यम् इति यद्य् अपि प्रमेयैकदेशम् अपि व्याप्नोति मानुषी क्रिया तथापि सैव ग्राह्या न तु संपूर्णप्रमेयव्यापिन्य् अपि दिव्या क्रिया । यत्र तु प्रमेयांशे मानुषी न संभवति तत्र दिव्यैव ग्राह्या । पितामहः ।</p>
<blockquote>
<p>स्थावरेषु विवादेषु दिव्यानि परिवर्जयेत् ।<br>
साक्षिभिर् लिखितेनाथ भुक्त्या वैनं प्रसाधयेत् ॥</p></blockquote>
<p>कात्यायनः ।</p>
<blockquote>
<p>वाक्पारुष्ये च भूमौ च दिव्यं न परिकल्पयेत् ।<br>
दत्तादत्ते तथादत्ते स्वामिना निर्णये सति ॥<br>
विक्रीयादानसंबन्धे क्रीत्वा धनम् अयच्छति ।<br>
द्यूते समाह्वये चैव विवादे समुपस्थिते ॥<br>
साक्षिणः साधनं प्रोक्तं न दिव्यं न च लेख्यकम् ।<br>
पूगश्रेणीगणादीनां या स्थितिः परिकीर्तिता ॥<br>
तस्यां तु साधनं लेख्यं न दिव्यं न च साक्षिणः ।<br>
द्वारमार्गक्रियाभोगजलवाहादिके तथा ॥<br>
भुक्तिर् एव हि गुर्वी स्यान् न लेख्यं न च साक्षिणः ।<br>
प्रक्रान्तसाहसे वादे पारुष्ये दण्डवाचिके ॥<br>
बालोद्भूतेषु कार्येषु साक्षिणो दिव्यम् एव च ॥</p></blockquote>
<p>व्यासः ।</p>
<blockquote>
<p>रहःकृतं प्रकाशं च कार्यं द्विविधम् उच्यते ।<br>
प्रकाशं साक्षिभिर् भाव्यम् दैविकेन रहःकृतम् ॥</p></blockquote>
<p>बृहस्पतिः ।</p>
<blockquote>
<p>वाक्पारुष्ये महीवादे निषिद्धा दैविकी क्रिया ।<br>
प्रदातव्या प्रयत्नेन साहसेषु चतुर्ष्व् अपि ॥<br>
लिखिते साक्षिवादे च संदिग्धिर् जायते यदि ।<br>
अनुमाने च संभ्रान्ते तत्र दिव्यं विशोधनम् ॥<br>
नृपद्रोहे साहसे च कल्पयेद् दैविकीं क्रियाम् ॥</p></blockquote>
<p>मानुष्या अभाव एतत् । न च व्यर्थं वचनम् । मिथ्योत्तर्वादिनः क्रियाप्राप्त्यर्थत्वात् । न हि मिथ्योत्तरवादिनो दैविकी क्रिया प्राप्ता । नारदः ।</p>
<p><strong>[६३०]</strong>	अरण्ये निर्जने रात्राव् अन्तर्वेश्मनि साहसे ।</p>
<blockquote>
<p>न्यासापह्नवे चैव दिव्या संभवति क्रिया ॥</p></blockquote>
<p>पितामहः ।</p>
<blockquote>
<p>महाशापाभिशापेषु निक्षेपहरणे तथा ।<br>
दिव्यैः कार्यं परीक्षेत राजा सत्स्व् अपि साक्षिषु ॥</p></blockquote>
<p>तत्र हि साक्षिणाम् अनृताभिधानत्वं विधास्यति — &ldquo;वर्णिनां हि वधो यत्र&rdquo; इत्यादिना । अत एव कात्यायनः ।</p>
<blockquote>
<p>समत्वं साक्षिणां यत्र दिव्यैस् तत्रापि शोधयेत् ।<br>
प्राणान्तिकविवादेषु विद्यमानेषु साक्षिषु ।<br>
दिव्यम् आलम्बते वादी न पृच्छेत् तत्र साक्षिणः ॥</p></blockquote>
<p>गुणतः संख्यातश् च साक्षिणां समत्वे तद्विप्रतिपत्तौ च दिव्यं वेदितव्यम् । यथा वादिनः प्रतिवादिनो वा यत्र प्राणान्तिको दण्डस् तत्र सत्स्व् अपि साक्षिषु दिव्यम् एव । व्यासः ।</p>
<blockquote>
<p>न मयैतत् कृतं लेख्यं कूटम् एतेन कारितम् ।<br>
अधरीकृत्य तत् पत्रम् अर्थे दिव्येन निर्णयम् ॥</p></blockquote>
<p>कुर्याद् इति शेषः । कात्यायनः ।</p>
<blockquote>
<p>यत्र स्यात् सोपधं लख्यं तद् राज्ञः श्रावितं यदि ।<br>
दिव्येन शोधयेत् तत् तु राजा धर्मासनस्थितः ॥</p></blockquote>
<p>नारदः ।</p>
<blockquote>
<p>निर्णीते व्यवहारे तु प्रमाणम् अफलं भवेत् ।<br>
लिखितं साक्षिणो वापि पूर्वम् आवेदितं न चेत् ॥ २.२२ ॥<br>
<strong>सर्वेष्व् एव विवादेषु बलवत्य् उत्तरा क्रिया ।</strong><br>
<strong>आधौ प्रतिग्रहे क्रीते पूर्वा तु बलवत्तरा ॥ २.२३ ॥</strong></p></blockquote>
<p>व्यवहर्तृभिर् एकां क्रियां कृत्वा तद्विरुद्धापरा क्रियते । तत्रोत्तरा क्रिया विवादेषु बलीयसी पूर्वस्या बाधिका भवति । यथा — देवदत्तेन पूर्वं पञ्चकशतवृद्ध्या स्वधनम् अधमर्णाय दत्त्वा पुनः कुतो ऽपि हेतोर् द्विकशतवृद्धिः क्रियते । यथा क्षेत्रादिकं साधिं गृहीत्वा धनं ददात्य् उत्तमर्णः । पश्चान् नायम् आधिर् मया गृह्यते । किं त्व् आधिम् अन्तरेणैवैकं तद् धनं भवान् धारयताम् इति । तत्र द्वितीयैव क्रिया प्रामाणिकी । आधिप्रतिग्रहक्रीतविषयविवादे तु पूर्वैव क्रियानुसरणीया नोत्तरा । यथा — क्षेत्रादिकम् आधिं गृहीवा विक्रीय दत्वा <strong>[६३१]</strong> वा पुनस् तस्यैव क्षेत्रस्य पुरुषान्तरं प्रत्य् अधमर्णेन दानं विक्रयो वा क्रियते । तदा पूर्वक्रिया सत्योत्तरा मिथ्या, पूर्वकृताभ्यां दानक्रियाभ्यां स्वामित्वनिवृत्तौ पुनर् अस्वामिना क्रियमाणौ दानविक्रयौ न सिध्यतः । आधिकरणेन तु यद्य् अपि स्वामिभावो न निवर्त्यते तथापि प्रतिबध्यते । ततश् च तस्य क्षेत्रस्याधित्वानिवृत्तौ पुरुषान्तरं प्रत्य् आधित्वं कर्तुं नैव शक्यते ॥ २.२३ ॥</p>
<p><em>भूम्यादिधनविषये स्वामित्वं प्रति भुक्तेः क्वचिद् विषय आगमसापेक्षायाः क्वचिच् च तन्निरपेक्षायाः प्रामाण्यं वक्ष्यति तस्या विशेषणं तावद् आह ।</em></p>
<blockquote>
<p><strong>पश्वतो ऽब्रुवतो भूमेर् हानिर् विंशतिवार्षिकी ।</strong><br>
<strong>परेण भुज्यमानाया धनस्य दशवार्षिकी ॥ २.२४ ॥</strong><br>
<strong>आधिसीमोपनिक्षेपजडबालधनैर् विना ।</strong><br>
<strong>तथोपनिधिराजस्त्रीश्रोत्रियाणां धनैर् अपि ॥ २.२५ ॥</strong></p></blockquote>
<p>आध्यादिव्यतिरिकाया भूमेः परेण प्रत्यर्थिना विंसतिवर्षाणि यावद् भुज्यमानाया अर्थिनः पश्यत इमां भूमिम् एष भुङ्क्त इति प्रत्यक्षम् उपलभमानस्याब्रुवतो ऽनाक्षिपतो हानिः स्वस्वामिसंबन्धाभावो भवति । एवं भूव्यतिरिक्तस्य धनस्य दश वर्षाणि भुज्यमानस्य हानिः । एवंविधा हि भुक्तिस् तूष्णींभूतस्य पश्यतः स्वामित्वे सति न घटते । किं तु भोक्तुर् एव स्वामित्वे सति भुज्यत इति भवति तत्र भुक्तिः प्रमाणम् । अधमर्णेनोत्तमर्णस्य विश्वासार्थं यावत् ते धनं ददानि तावद् इदं त्वय्य् आहितम् अस्त्व् इति आधीयमानं धनम् आधिः । सीमा प्रसिद्धा । निक्षेप एवोपनिक्षेपः, तम् आह नारदः ।</p>
<blockquote>
<p>स्वं द्रव्यं यत्र विस्रम्भान् निक्षिपत्य् अविशङ्कितः ।<br>
निक्षेपो नाम तत् प्रोक्तं व्यवहारपदं बुधैः ॥ इति ।</p></blockquote>
<p>जडो मन्दबुद्धिः । आ षोडशाद् वर्षाद् बालः । तद् आह नारदः ।</p>
<blockquote>
<p>गर्भस्थैः सदृशो ज्ञेय आष्टमाद् वत्सराच् छिशुः ।<br>
बाल आ षोडशाज् ज्ञेयः पौगण्डश् चापि शब्द्यते ॥<br>
परतो व्यवहारज्ञः स्वतन्त्रः पितराव् ऋते ॥</p></blockquote>
<p>बालधनं च रक्षकान्तराभावे राज्ञा रक्षणियम् इत्य् आह गौतमः- &ldquo;रक्ष्यं बालधनम् आ व्यवहारप्राप्तेः&rdquo; इति । <strong>[६३२]</strong> उपनिधिं वक्ष्यति । प्रसिद्धम् अन्यत् । जडग्रहणम् असामर्थ्यमात्रोपलक्षणार्थम् । अत्र च व्यासः ।</p>
<blockquote>
<p>वर्षाणि विंशतिर् यस्य भूर् भुक्ताथ परैर् इह ।<br>
सति राज्ञि समर्थस्य तस्य सेह न सिध्यति ॥</p></blockquote>
<p>नारदः ।</p>
<blockquote>
<p>प्रत्यक्षपरिभोगात् तु स्वामिनो द्विदशाः समाः ।<br>
आध्यादयो ऽपि जीयेरन् स्त्रीनरेन्द्रधनाद् ऋते ॥</p></blockquote>
<p>आध्यादयो ऽपि जीयेरन् किं पुनर् अन्यत् । तस्माद् आध्यादिव्यतिरिक्तस्य यथोक्तया भुक्त्या स्वत्वसिद्धिः । एवं चाधिसीमोपनिक्षेपेत्यादेर् अविरोधः । तथा ।</p>
<blockquote>
<p>उपेक्षां कुर्वतस् तस्य तूष्णीभूतस्य तिष्ठतः ।<br>
काले ऽतिपन्ने पूर्वोक्तो व्यवहारो न सिध्यति ॥</p></blockquote>
<p>तस्योपेक्षकस्य व्यवहारो व्यवहारफलं स्वामित्वं न सिध्यतीत्य् अर्थः । व्यासः ।</p>
<blockquote>
<p>उपेक्षिता यथा धेनुर् विना पालेन नश्यति ।<br>
पश्यतो ऽन्यैस् तथा भुक्ता भूमिः कालेन हीयते ॥</p></blockquote>
<p>बृहस्पतिः ।</p>
<blockquote>
<p>रिक्थिभिर् वा परैर् द्रव्यं समक्षं यस्य दीयते ।<br>
अन्यस्य भुञ्जतः पश्चान् न स तल् लब्धुम् अर्हति ॥<br>
पश्यन्न् अन्यस्य ददतः क्षितिं यो न निवारयेत् ।<br>
सतापि लेख्येन भुवं न पुनस् ताम् अवाप्नुयात् ॥</p></blockquote>
<p>क्रयप्रतिग्रहादिलिखितेनापि तां भूमिं नासाव् अवाप्नुयात् । एतच् च व्यवहारस्थितिम् आश्रित्योच्यते । न भूमिगतिम् । अत एव मनुः ।</p>
<blockquote>
<p>अजडश् चेद् अपोगण्डो विषये चास्य भुज्यते ।<br>
भग्नं तद् व्यवहारेण भोक्ता तद् धनम् अर्हति ॥</p></blockquote>
<p>तथा च यत् परमार्थतः परकीयम् एव व्यवहारेणैवार्जितं तत् प्रत्यवायभयाद् एव यथास्थानं गमयितव्यम् । यत् तु नारदेनोक्तम्,</p>
<blockquote>
<p>अनागमं च यो भुङ्क्ते बहून्य् अब्दशतान्य् अपि ।<br>
**चौरदण्डेन तं पापं दण्डयेत् पृथिवीपतिः ॥। <strong>[६३३]</strong></p></blockquote>
<p>[इति, तत्] बहुबालादिधनविषयम् । पूर्वक(ज)भूमिभोक्तृपुरुषविषयं वा । अत एव वक्ष्यति &ldquo;आगमस् तु कृतो येन&rdquo; इत्यादि ॥ २.२५ ॥</p>
<p><em>आध्याद्यपहर्तुर् दण्डम् आह</em> ।</p>
<blockquote>
<p><strong>आध्यादीनां निहन्तारं दापयेद् धनिने धनम् ।</strong><br>
<strong>दण्डं च तत्समं राज्ञे शक्त्यपेक्षम् अथापि वा ॥ २.२६ ॥</strong></p></blockquote>
<p>पूर्वश्लोकनिर्दिष्टानाम् आधिप्रभृतीनाम् अपहन्(र्?)तारं यद् अपहृतम् आध्यादिकं तत् तत्स्वामिने दापयेत् । तत्समं च दण्डं राज्ञे यथाशक्ति ततो ऽत्यधिकम् ऊनं वा यावतास्य दमो भवति तदर्थत्वाद् दण्डस्य । तद् आह गौतमः- &ldquo;दण्डो दमनाद् इत्य् आहुस् तेनादान्तान् दमयेत्&rdquo; इति । मनुः ।</p>
<blockquote>
<p>धनेनापि यथा स्तेनान् निग्रहीतुं न शक्नुयात् ।<br>
तदैष सर्वम् अप्य् एतत् प्रयुञ्जीत चतुष्टयम् ॥</p></blockquote>
<p>धिग्दण्डवाग्दण्डादिचतुष्टयम् । तत्र वधदण्डो न ब्राह्मणस्येत्य् आह ।</p>
<blockquote>
<p>दश स्थानानि दण्डस्य मनुः स्वायंभुवो ऽब्रवीत् ।<br>
त्रिषु वर्णेषु तानि स्युर् अक्षतो ब्राह्मणो व्रजेत् ॥<br>
उपस्थम् उदरं जिह्वा हस्तौ पादौ च पञ्चमम् ।<br>
चक्षुर् नासा च कर्णौ च धनं देहस् तथैव च ॥</p></blockquote>
<p>कात्यायनः ।</p>
<blockquote>
<p>धनदानासहं ब(बु)द्ध्वा स्वामिनः कर्म कारयेत् ।<br>
अशक्तो बन्धनागारं प्रवेश्यो ब्राह्मणाद् ऋते ॥</p></blockquote>
<p>गौतमः- &ldquo;न शारीरो ब्राह्मणस्य दण्डः कर्मनियोगविख्यापनविवासनाङ्ककरणान्य् अवृत्तौ&rdquo; । अवृत्तौ दण्डदानासामर्थ्य इत्य् अर्थः । एतच् चोत्तमसाहसदण्डप्राप्तिविषये द्रष्टव्यम् । यद् आह नारदः ।</p>
<blockquote>
<p>वधः सर्वस्वहरणं पुरान् निर्वासनाङ्कने ।<br>
तदङ्गच्छेद इत्य् उक्तो दण्डस् तूत्तमसाहसः ॥<br>
अविशेषेण वर्णानाम् एष दण्डविधिः स्मृतः ।<br>
शिरसो मुण्डनं दण्डस् तस्य निर्वासनं पुरात् ॥<br>
ललाटे चाभिशस्ताङ्कः प्रयाणं गर्दभेन च ।</p></blockquote>
<p><strong>[६३४]</strong>	गुरुतल्पे भगः कार्यः सुरापाने सुराध्वजः ॥</p>
<blockquote>
<p>स्तेये तु स्वपदं कार्यं ब्रह्महत्य(ण्य)शिरः(राः) पुमान् ॥</p></blockquote>
<p>आपस्तम्बः- &ldquo;चक्षुर्निरोधो ब्राह्मणस्य&rdquo; । अस्यार्थः — ब्राह्मणस्य विवासनसमये वाससा चक्षुषी निरोध्ये इति ॥ २.२६ ॥</p>
<p><em>भुक्तः प्रमाणतयोक्ताया विषयविशेषे सहकार्यन्तरम् आह</em> ।</p>
<blockquote>
<p><strong>आगमो ऽत्यधिको भोगाद् विना पूर्वक्रमागतात् ।</strong><br>
<strong>आगमे ऽपि बलं नैव भुक्तिः स्तोकापि यत्र नो ॥ २.२७ ॥</strong></p></blockquote>
<p>आगमः स्वामिभावप्रतिपादकः क्रयप्रतिग्रहादिको ऽर्थः सो ऽधिको ऽपरो द्वितीयो भोगात् । भोग्यम् अपेक्ष्य भोगस्य स्वामित्वपरिच्छेदं कुर्वत आगमः सहकारीत्य् अर्थः । न ह्य् आगमरहिताद् भोगाद् भोग्ये भोक्तुः स्वामित्वं शक्यं निश्चेतुम् । फलभोग्यादाव् अस्वामिनो ऽपि भोगदर्शनात् । ननु च पित्रादिभिस् त्रिभिर् यद् भुक्तं तद्विषयश् चतुर्थस्य पुरुषस्य भोगो विनैवागमं स्वामिभावं भोक्तुः साधयति । तत् कथम् आगमसापेक्षस्य प्रामाण्यम् इत्य् अत आह — विना पूर्वक्रमागताद् इति । पितृपितामहप्रपितामहाः पूर्वे तेषां क्रमाद् य आगतो भोगस् तस्माद् यः पृथक् ततो यो ऽन्यो भोगस् तस्यागमसापेक्षस्य प्रामाण्यम् । ननु चागमः साक्ष्यादिप्रमाणपरिच्छिन्नो भोगनिरपेक्ष एव स्वामित्वं साधयतीति किम् अत्र भोगेन कार्यम् इत्य् अत्राह — आगमे ऽपि बलम् इत्यादि । यद्विषया स्तोकापि भुक्तिर् न विद्यते, तद्विषयम् आगमाश्रितं बलं सामर्थ्यं प्रामाण्यलक्षणं नैवास्ति । अयम् अभिप्रायः — यद्य् अपि पूर्वम् अस्य क्रयः प्रतिग्रहो वात्र क्षेत्रादौ जात इति लिखितादिवशान् निश्चितं तथापीदानींतनं स्वामित्वं विना भुक्त्या न सिध्यति, मध्ये दानविक्रयादिसंभवात् । तस्माद् इदानींतनं स्वामित्वं साधयितुम् आगमेन वर्तमाना भुक्तिः सहकारितयो(या)पेक्षितव्या । अत्र नारदः ।</p>
<blockquote>
<p>विद्यमाने ऽपि लिखिते जीवत्स्व् अपि साक्षिषु ।<br>
विशेषतः स्थावराणां यत्र भुक्तं न तत् स्थिरम् ॥</p></blockquote>
<p>तथा ।</p>
<blockquote>
<p>आगमेन विशुद्धेन भोगो याति प्रमाणताम् ।<br>
**अविशुद्धागमो भोगः प्रामाण्यं नाधिगच्छति ॥। <strong>[६३५]</strong></p></blockquote>
<p>विशुद्धेन प्रमाणपरिच्छिन्नेनागमेन सहितो भोगः प्रमाणतां यातीत्य् अर्थः । मनुः ।</p>
<blockquote>
<p>संभोगो यत्र दृश्येत न दृश्येतागमः क्वचित् ।<br>
आगमः कारणं तत्र न संभोग इति स्थितिः ॥</p></blockquote>
<p>अत्रागमः स्वामित्वपरिच्छेद(दे) संभोगसहितः कारणं न तु केवलः संभोग इत्य् उक्तम् । व्यासः ।</p>
<blockquote>
<p>आगमो दीर्घकालश् च च्छेदोपाधिविवर्जितः ।<br>
प्रत्यर्थिसंनिधानश् च पञ्चाङ्गो भोग इष्यते ॥</p></blockquote>
<p>आद्यपुरुषभोगविषयम् एतत् । आगमविशेषान् आह बृहस्पतिः ।</p>
<blockquote>
<p>विद्यया क्रयबन्धेन शौर्यभागान्वयागतम् ।<br>
सपिण्डस्याप्रजस्यांशः स्थावरं सप्तधाप्यते ॥</p></blockquote>
<p>तथा ।</p>
<blockquote>
<p>संविभागक्रयप्राप्तं पित्र्यं लब्धं च राजतः ।<br>
स्थावरं सिद्धिम् आप्नोति भुक्त्वा हानिम् उपेक्षया ॥<br>
प्राप्तमात्रं येन भुक्तं स्वीकृत्यापरिपन्थितम् ।<br>
तस्य तत्सिद्धिम् आप्नोति हानिं चोपेक्षया तथा ॥<br>
अध्यासनात् समारभ्य भुक्तिर् यस्याविघातिनी ।<br>
त्रिंशद्वर्षाण्य् अविच्छिन्ना तस्य तां न विचालयेत् ॥</p></blockquote>
<p>अध्यासनं परिग्रहः ।</p>
<blockquote>
<p>यद्य् एकशासने ग्रामक्षेत्रारामाश् च लेखिताः ।<br>
एकदेशोपभोगे ऽपि सर्वे भुक्ता भवन्ति ते ॥ २.२७ ॥</p></blockquote>
<p><em>स्तोकभुक्तिर् एषा, न सर्वभुक्तिर् आगमापेक्षेत्य् आह</em> ।</p>
<blockquote>
<p><strong>आगमस्तु कृतो येन सो ऽभियुक्तस् तम् उद्धरेत् ।</strong><br>
<strong>न तत्सुतस् तत्सुतो वा भुक्तिस् तत्र गरीयसी  ॥ २.२८ ॥</strong></p></blockquote>
<p>येनागमः क्रयादिः कृतः सो ऽभियुक्तस् तम् आगमं लिखितादिप्रमानेनोद्धरेत् साधयेत् । तस्यागमकर्तुः सुतः पौत्रो वाभियुक्तो नागमम् उद्धरेत् । यतस् तयोर् भुक्तिर् एव गरीयसी गुरुतरा । आगमोद्धरणं विनैव प्रमाणत्वं तस्या गरीयस्वात्(स्त्वम्) । ननु चाधिबोगस्य स्वामित्वम् अन्तरेण दर्शनान् न <strong>[६३६]</strong> भोगस्यागमनिरपेक्षस्याप्रामाण्यं युज्यते संशयहेतुत्वात् । मैवम् । शास्त्रेषु खलूत्सर्गतो भुक्तेः स्वामिभावं प्रति प्रमाणता कीर्त्यते । अपवादतया पुनर् आध्यादिभुक्तिः । ततश् च यत्राधिभुक्तिर् इयम् इति साक्षिलिखितादिभिः सिध्यति तत्रैवापवादः । अन्यत्रौत्सर्गिकं स्वस्वामिभाव एव भुक्तेः प्रामाण्यम् इति आगमकर्तुः सुतस्यापि भुक्त्यैव स्वाम्यसिद्धिर् इहोच्यते । सा स्मार्तकालातिक्रमे सति द्रष्टव्या । स्मार्तश् च कालः पुरुषत्रयभुक्तिकालात्मकः । तथा च स्मृत्यन्तरम् ।</p>
<blockquote>
<p>स्मार्ते काले क्रिया भूमेः सागमा भुक्तिर् इष्यते ।<br>
अस्मार्ते ऽनुगमाभावात् क्रमात् त्रिपुरुषागता ॥ इति ।</p></blockquote>
<p>पुरुषभोगकालस्य च परिमाणम् आह नारदः ।</p>
<blockquote>
<p>वर्षाणि विंशतिर् भुक्ता स्वामिना व्याहृता सती ।<br>
भुक्तिः सा पौरुषी भुक्तिर् द्विगुणा च द्विपौरुषी ॥<br>
त्रिपौरुषी च त्रिगुणा न तत्रान्वेष्य आगमः ॥</p></blockquote>
<p>कात्यायनः ।</p>
<blockquote>
<p>मुख्या पैतामही भुक्तिः पैतृकी चापि संमता ।<br>
त्रिभिर् एतैर् अविच्छिन्ना स्थिरा षष्ट्याब्दिकी मता ॥</p></blockquote>
<p>ततश् च वर्षषष्टेः पूर्वं स्मार्तः कालः । ऊर्ध्वम् अस्मार्तः । अथ वा,</p>
<blockquote>
<p>वर्षाणि पञ्चत्रिंशत् तु पौरुषो भोग उच्यते ।</p></blockquote>
<p>इत्य् एतत् स्मरणानुसारेण पञ्चोत्तरं (?) वर्षशतं स्मार्तः कालः । ऊर्ध्वम् अस्मार्तः । अनयोश् च पक्षयोः स्मर्तृपुरुषसद्भावासद्भावकृता व्यवस्था । आहर्तुः स्मार्तकाले व्यतीते पर्यनुयोगे च सत्य् आगमः साध्यो भवत्य् एव । अत एवाविशेषेण बृहस्पतिर् आह ।</p>
<blockquote>
<p>आहर्ता शोधयेद् भुक्तिम् आगमं वापि संसदि । इति ।</p></blockquote>
<p>यत् पुनर् अनन्तरम् उक्तम्,</p>
<blockquote>
<p>तत्पुत्रो भुक्तिम् एवैकां पौत्रादिषु न किंचन ।</p></blockquote>
<p>इति, तद् आहर्तृपुत्रस्य स्मार्तकालान्तर्गतायां भुक्तौ पौत्रस्य च तदतिरिक्तकालायां वेदितव्यम् । यत् तु कात्यायनवचनम्,</p>
<blockquote>
<p>आदौ तु कारणं दानं मध्ये भुक्तिस् तु सागमा ।<br>
कारणं भुक्तिर् एवैका संतता या त्रिपौरुषी ॥</p></blockquote>
<p>इति, चतुर्थस्य पुंसो भुक्तिः प्रमाणतयोपन्यसनीयेति गमयति, तत् तस्यापि स्मार्तकालानन्तःपातिभुक्तौ सत्यां वेदितव्यम् । यत् तु व्यासवचनम्,</p>
<p><strong>[६३७]</strong>	यद्विनागमम् अत्यन्तं भुक्तं पूर्वैस् त्रिभिर् भवेत् ।</p>
<blockquote>
<p>न तच् छक्यम् अपाहर्तुं क्रमात् त्रिपुरुषागतम् ॥</p></blockquote>
<p>इति, तच् च नारदवचनम् ।</p>
<blockquote>
<p>अन्यायेनापि यद् भुक्तं पित्रा पूर्वतरैस् त्रिभिः ।<br>
न तच् छक्यम् अपाहर्तुं क्रमात् त्रिपुरुषागतम् ॥</p></blockquote>
<p>इति, (?) यद्य् अपि वस्तुगत्या मूलपुरुषस्य नास्त्य् आगमस् तथापि तत्प्रभृतिपुरुषत्रयेण साधिकं वर्षशतं यावद् भुक्ता भूश् चतुर्था पुरुषाद् अन्येनापहर्तुम् अशक्या निरागमत्वनिश्चयाभावात् । अनागमत्वनिश्चयो हि भुक्तेर् बाधकं तदभावे च प्रमाणम् इति । यथोष्णजलज्ञानस्य व्यवहाराबाधाद् भ्रान्तित्वे ऽपि प्रामाण्यम् । यदा तु चतुर्थस्यापि भुक्तौ वर्तमानायां वर्षशतात्यये ऽपि प्रथमभुक्तेर् अनागमत्वनिश्चयो ऽस्ति तदा ततो ऽपहर्तव्यैव भुज्यमाना भूः । प्रथमा हि तत्र भुक्तिर् बाधकप्रत्यययोगाद् अप्रमाणम् अप्रमाणप्रभा(भ)वत्वाच् चोत्तरा अपि भुक्तयो ऽप्रमाणम् । एतद्विषयाण्य् एव,</p>
<blockquote>
<p>अनागमं तु यो भुङ्क्ते बहून्य् अब्दशतान्य् अपि ।<br>
चौरदण्डेन तं पापं दण्डयेत् पृथिवीपतिः ॥</p></blockquote>
<p>इति नारदादीनां वचनानि । अत्र च प्रथमभोक्तुर् एव दण्डो न तु तत्सुतादीनाम्, तेभ्यस् तु भूर् एव ग्राह्या । तथा च स्मृत्यन्तरम् ।</p>
<blockquote>
<p>आगमस् तु कृतो येन स दण्ड्यस् तम् अनुद्धरन् ।<br>
न तत्सुतस् तत्सुतो वा भोग्यहानिस् तयोर् अपि ॥ इति ।</p></blockquote>
<p>बृहस्पतिः ।</p>
<blockquote>
<p>भुक्तिस् त्रिपौरुषी सिध्येत् परेषां नात्र संशयः ।<br>
अनिवृत्ते सपिण्डत्वे सकुल्यानां न सिध्यति ॥<br>
अस्वामिना तु यद् भुक्तं गृहक्षेत्रापणादिकम् ।<br>
सुहृद्बन्धुसकुल्यस्य न तद् भोगेन हीयते ॥<br>
वैवाह्यश्रोत्रियैर् भुक्तं राज्ञामात्यैस् तथैव च ।<br>
सुदीर्धेणापि कालेन तेषां सिध्यति तन् न तु ॥</p></blockquote>
<p>कात्यायनः ।</p>
<blockquote>
<p>सनाभिभिर् बान्धवैश् च यद् भुक्तं स्वजनैस् तथा ।<br>
भोगात् तत्र न सिद्धिः स्याद् भोगम् अन्यत्र कल्पयेत् ॥ २.२८ ॥</p></blockquote>
<p><em>न तत्सुतस् तत्सुतो वेत्य् अस्यापवादम् आह</em> ।</p>
<blockquote>
<p><strong>यो ऽभियुक्तः परेतः स्यात् तस्य रिक्थि तम् उद्धरेत् ।</strong><br>
<strong>न तत्र कारणं भुक्तिर् आगमेन विना कृता ॥ २.२९ ॥</strong></p></blockquote>
<p><strong>[६३८]</strong></p>
<p>य आहर्तागमविषयेणाभियुक्तः स तु निर्णीते व्यवहारे परेतो मृतः स्यात् तदा तस्य रिक्थी धनग्राही पुत्रादिस् तम् अभियोगम् उद्धरेत् । व्यवहारं समापयेद् इत्य् अर्थः । यस्मात् तत्रोक्तविषय आगमरहिता भुक्तिर् न कारणम् अप्रमाणं स्वामिभावे । तस्मात् प्रमाणतो ऽभियोगोद्धारः कार्यः ॥ २.२९ ॥</p>
<p><em>व्यवहारद्रष्टॄणां प्रबलदुर्बलभावम् आह</em> ।</p>
<blockquote>
<p><strong>नृपेणाधिकृताः पूगाः श्रेणयो ऽथ कुलानि च ।</strong><br>
<strong>पूर्वं पूर्वं गुरु ज्ञेयं व्यवहारविधौ नृणाम् ॥ २.३० ॥</strong></p></blockquote>
<p>नृपेणाधिकृता राज्ञा व्यवहारदर्शने नियुक्ताः, पूगाः समूहाः, एकशिल्पोपजीविनः श्रेणयः, कुलानि कृषीवलाः । एषां पाठक्रमानुसारेण पूर्वं पूर्वम् उत्तरोत्तरापेक्षया गुरु नृणां व्यवहारदर्शने बलीयः । तेन कुलदृष्टे व्यवहारे कुलदृष्टत्वशङ्कायां श्रेण्या परीक्षणं युक्तम् । श्रेणिदृष्टे पूगैः पूगदृष्टे नृपाधिकृतैर् न तु विपरीतकृतम् । अत्र नारदः ।</p>
<blockquote>
<p>कुलानि श्रेणयश् चैव गणाश् चाधिकृतो नृपः ।<br>
प्रतिष्ठा व्यवहाराणां गुर्व्य् एषाम् उत्तरोत्तरम् ॥ २.३० ॥</p></blockquote>
<p><em>व्यवहारनिवृत्तिकारणान्य् आह</em> ।</p>
<blockquote>
<p><strong>बलोपाधिविनिर्वृत्तान् व्यवहारान् निवर्तयेत् ।</strong><br>
<strong>स्त्रीनक्तमन्तरागारबहिःशत्रुकृतांश् तथा ॥ २.३१ ॥</strong></p></blockquote>
<p>बलादिनिर्वृत्तान् स्त्र्यादिकृतांश् च व्यवहारान् राजा निवर्तयेत् । ततश् च व्यवहारांस् तान् एव पुनः प्रवर्तयेद् इति तात्पर्यार्थः । बलं हठः । उपाधिर् लोभद्वेषादिः । स्त्रीणां कर्तृत्वं द्रष्टृतयार्थिप्रत्यर्थितया वा । नक्तंकृता रात्रिकृताः । अन्तरागारकृता वेश्ममध्यकृताः । बहिर् ग्रामाद् बहिस् तत्र कृताः । शत्रुकृताः शत्रुदृष्टाः । नक्तानत्रागारबहिर्ग्रहणेन रहःकारणम् उपलक्ष्यते । नारदः ।</p>
<blockquote>
<p>स्त्रीषु रात्रौ बहिर् ग्रामाद् अन्तर्वेश्मनि रात्रिषु ।<br>
व्यवहारः कृतो ऽप्य् एष पुनः कर्तव्यताम् इयात् ॥ २.३१ ॥</p></blockquote>
<p><em>किं च</em> ।</p>
<blockquote>
<p><strong>मत्तोन्मत्तार्तव्यसनिबालभीतादियोजितः ।</strong><br>
<strong>असंबद्धक्र्तश् चैव व्यवहारो न सिध्यति ॥ २.३२ ॥</strong></p></blockquote>
<p><strong>[६३९]</strong></p>
<p>मत्तादिकृतो व्यवहारो न सिध्यति व्यावर्तेत इत्य् अर्थः । मत्तो मद्यादिना । उन्मत्तो ग्रहादिना । आर्तो व्याध्यादिना । व्यसनी कितवादिः, पुत्रवियोगादिमान् वा । बालभीतौ प्रसिद्धौ । अर्थिना प्रत्यर्थिना वा यो व्यवहारकरणाय न प्रहितः सो ऽसंबद्धः । तथा च कात्यायनः ।</p>
<blockquote>
<p>अधिकारो ऽभियुक्तस्य नेतरस्याप्य् असंगतेः ।<br>
इतरो ऽप्य् अभियुक्तेन प्रहितो ऽधिकृतो मतः ॥</p></blockquote>
<p>इतरो ऽप्य् असंबद्धो ऽप्य् अभियुक्तेनोत्तरवादिना प्रहितो ऽधिकृत उत्तरवादी कृतो मत उत्तरवादित्वेन संमतो मन्वादीनाम् ।</p>
<blockquote>
<p>समर्थितो ऽर्थिना यो ऽन्यो ऽपरो धर्माधिकारिणि ।<br>
प्रतिवादी स विज्ञेयः प्रतिपन्नश् च यः स्वयम् ॥</p></blockquote>
<p>धर्माधिकारिणि प्राड्विवाके प्रतिपन्नः प्रतिवादित्वेन स्वयं वादिनाङ्गीकृतः ।</p>
<blockquote>
<p>अप्रगन्भजडोन्मत्तवृद्धस्त्रीबालरोगिणाम् ।<br>
पूर्वोत्तरं वदेद् बन्धुर् नियुक्तो ऽन्यो ऽथ वा नरः ॥</p></blockquote>
<p>कात्यायनः ।</p>
<blockquote>
<p>ब्रह्महत्यासुरापाने स्तेये गुर्वङ्गनागमे ।<br>
अन्येष्व् असह्यवादेषु प्रतिवादी न दीयते ॥</p></blockquote>
<p>वादिप्रतिवादिनोः प्रतिनिधिः प्रतिवादी ।</p>
<blockquote>
<p>मनुष्यमारणे स्तेये परदाराभिमर्शने ।<br>
अभक्ष्यभक्षणे चैव कन्याहरणदूषणे ॥<br>
पारुष्ये कूटकरणे नृपद्रोहे तथैव च ।<br>
प्रतिवादी न दाप्यः स्यात् कर्ता तु विवदेत् स्वयम् ॥<br>
अर्थिना संनियुक्तो वा प्रत्यर्थिप्रहितो ऽपि वा ।<br>
यो यस्यार्थे विवदते तयोर् जयपराजयौ ॥</p></blockquote>
<p>नारदः ।</p>
<blockquote>
<p>यो न भ्राता न च पिता न पुत्रो न नियोगकृत् ।<br>
परार्थवादी दण्ड्यः स्याद् व्यवहारेषु विब्रुवन् ॥</p></blockquote>
<p>कात्यायनः ।</p>
<blockquote>
<p>दासाः कर्मकराः शिष्या नियुक्ता बान्धवास् तथा ।<br>
वादिनो न च दण्ड्याः स्युर् यस् ततो ऽन्यः स दण्डभाक् ॥ २.३२ ॥</p></blockquote>
<p><em>किं च ।</em></p>
<blockquote>
<p><strong>प्रनष्टाधिगतं देयं नृपेण धनिने धनम् ।</strong><br>
<strong>विभावयेन् न चेल् लिङ्गैस् तत्समं दण्डम् अर्हति ॥ २.३३ ॥</strong></p></blockquote>
<p><strong>[६४०]</strong></p>
<p>यदि राष्ट्रे कस्यचिद् धनं प्रनष्टं नृपेण च स्वयं पुरुषान्तरद्वारेण वाधिगतं यस्य नष्टं स चेत् स्वरूपसंख्यादिभिर् लिङ्गैस् तद् विभावयति संवादयति तदा तस्मै नृपेण देयं न चेद् विभवयति तदा स्तेयप्रवृत्तत्वात् प्रनष्टद्रव्यसमेन धनेन दण्डनीयः ॥ २.३३ ॥</p>
<p><em>अस्वामिकनिधिसमधिगमविषयम् इदानीम् आह</em> ।</p>
<blockquote>
<p><strong>राजा लब्ध्वा निधिं दद्याद् द्विजेभ्यो ऽर्धं द्विजः पुनः ।</strong><br>
<strong>विद्वान् अशेषम् आदद्यात् स सर्वस्य प्रभुर् यतः ॥ २.३४ ॥</strong></p></blockquote>
<p>निधिं हिरण्यादिकं क्षितेर् अन्तर्हितम् अप्रज्ञायमानस्वामिकं राजा लब्ध्वा तदर्धं ब्राह्मणेभ्यो दद्यात् । द्वितीयम् अर्धं स्वयम् आददीतेत्य् अर्थसिद्धम् । यदि पुनर् विद्वान् वेदार्थज्ञो द्विजोत्तमो लभेत तदा स सर्वम् एवाददीत । यस्मात् सर्वस्य पृथिवीगतस्य स स्वामी । मनुः ।</p>
<blockquote>
<p>यत्र पश्येन् निधिं राजा पुराणं निहितं क्षितौ ।<br>
तस्माद् द्विजेभ्यो दत्वार्धम् अर्धं कोशे निवेशयेत् ॥</p></blockquote>
<p>पुराणम् इति वदन्न् अज्ञायमानस्वामिकत्वं दर्शयति ।</p>
<blockquote>
<p>विद्वांस् तु ब्राह्मणो दृष्ट्वा पूर्वोपनिहितं निधिम् ।<br>
अशेषतो ऽप्य् आददीत सर्वस्याधिपतिर् हि सः ॥</p></blockquote>
<p>वसिष्ठः- &ldquo;ब्राह्मणश् चेद् अधिगच्छति षट्सु कर्मसु वर्तमानः सर्वं हरेत्&rdquo; ॥ २.३४ ॥</p>
<p><em>विद्वद्व्यतिरिक्तेन निधौ दृष्ट आह ।</em></p>
<blockquote>
<p><strong>इतरेण निधौ लब्धे राजा षष्ठांशम् आहरेत् ।</strong><br>
<strong>अनिवेदितविज्ञातो दाप्यस् तं दण्डम् एव च ॥ २.३५ ॥</strong></p></blockquote>
<p>इतरेणाविदुषा ब्राह्मणेन निधौ लब्धे प्राप्ते तस्य षष्ठम् अंशं राजा जनपदपालकः आहरेद् अधिगच्छेत् । तथा वसिष्ठेनोक्तम्- &ldquo;अप्रज्ञायमानवित्तं यो ऽधिगच्छेद् राजा तद् धरेद् अधिगन्त्रे षष्ठम् अंशं प्रदाय&rdquo; इति । गौतमः- &ldquo;निध्यधिगमो राजधनम् । तद् ब्राह्मणस्याभिरूपस्याब्राह्मणो ऽप्य् आख्यातं षष्ठम् अंशं लभेतेत्य् एके&rdquo; इति । **[६४१] **यः पुनर् अनिवेदितविज्ञातः । निवेदनम् अत्र निधिलाभकथनम् । तद् एव निवेदितम् । तद् अस्य न विद्यत इत्य् अनिवेदितः स चासाव् अनिवेदि(सौ विज्ञा)तश् चेत्य् अनिवेदितविज्ञातः । स तं निधिं दण्डं च दाप्यः । एतद् उक्तं भवति — निधिं लब्ध्वा यो राज्ञे न निवेदयति ततो निधिर् दण्डश् च राज्ञा ग्राह्य इति । यस् तु स्वनिधिम् एवोपलभेत तं प्रत्य् आह मनुः ।</p>
<blockquote>
<p>ममायम् इति यो ब्रूयान् निधिं सत्येन मानवः ।<br>
तस्याददीत षड्भागं राजा द्वादशम् एव वा ॥<br>
अनृतं तु वदन् दण्ड्यः राजा द्वादशम् एव वा ॥</p></blockquote>
<p>गुणापेक्षया भाषाल्पत्वमहत्त्वे व्यवस्थापनीये ॥ २.३५ ॥</p>
<blockquote>
<p><strong>देयं चौरहृतं द्रव्यं राज्ञा जानपदाय तु ।</strong><br>
<strong>अददद् धि समाप्नोति किल्बिषं तस्य यस्य तत् ॥ २.३६ ॥</strong></p></blockquote>
<p>[इत्य् असाधारणव्यवहारमातृकाप्रकरणम् ॥ २॥ ]</p>
<p>चौरेणापहृतं तत आदाय जानपदाय तधनस्वामिने राज्ञा दातव्यम् । यस्मात् सो ऽप्रयच्छन् दनस्वामिनः किल्बिषम् आप्नोति । मनुः ।</p>
<blockquote>
<p>दातव्यं सर्ववर्णेभ्यो राज्ञा चौरहृतं धनम् ।<br>
राजा तद् उपयुञ्जानश् चौरस्याप्नोति किल्बिषम् ॥</p></blockquote>
<p>गौतमः- &ldquo;चौरहृतं विजित्य यथास्थानं गमयेत् कोशाद् वा दद्यात्&rdquo; । व्यासः ।</p>
<blockquote>
<p>प्रत्याहर्तुम् अशक्तस् तु धनं चौरहृतं यदि ।<br>
स्वकोशात् तद् धि देयं स्याद् अशक्तेन महीक्षिता ॥ २.३६ ॥</p></blockquote>
<p>[इति श्रीविद्याधरवंशप्रभवश्रीशिलाहारनरेन्द्रजीमूतवाहनान्वयप्रसूत-</p>
<p>श्रीमद्परादित्यदेवविरचिते याज्ञवल्क्यधर्मास्त्रनिबन्धे ऽपरार्के</p>
<p>ऽसाधारणव्यवहारमातृकाप्रकरणम् ॥ २ ॥ ]</p>

  </div>
</article>


        

        



    <aside class="card border noPrint" id="section-tree-item-dharmaH_smRtiH_yAjJNavalkyaH_aparArkaH_02_vyavahAraH_02_asAdhAraNa-vyavahAra-mAtRkA-prakaraNam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/02_asAdhAraNa-vyavahAra-mAtRkA-prakaraNam/">०२ असाधारण-व्यवहार-मातृका-प्रकरणम् </a>
            <a data-toggle="collapse" href="#section-tree-item-body-dharmaH_smRtiH_yAjJNavalkyaH_aparArkaH_02_vyavahAraH_02_asAdhAraNa-vyavahAra-mAtRkA-prakaraNam_md" role="button" aria-expanded="false" aria-controls="section-tree-item-body-dharmaH_smRtiH_yAjJNavalkyaH_aparArkaH_02_vyavahAraH_02_asAdhAraNa-vyavahAra-mAtRkA-prakaraNam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_smRtiH_yAjJNavalkyaH_aparArkaH_02_vyavahAraH_02_asAdhAraNa-vyavahAra-mAtRkA-prakaraNam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०२ असाधारण-व्यवहार-मातृका-प्रकरणम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
