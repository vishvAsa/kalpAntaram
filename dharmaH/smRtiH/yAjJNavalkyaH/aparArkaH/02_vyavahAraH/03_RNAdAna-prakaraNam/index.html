<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ०३ ऋणादान-प्रकरणम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="०३ ऋणादान-प्रकरणम्">
  <meta property="og:description" content="अथ सटीकयाज्ञवल्क्यस्मृतौ
ऋणादानप्रकरणम् । (३)
अस्ति तावद् ऋणादानं नाम व्यवहारपदं तस्य स्वरूपम् आह नारदः ।
ऋणं देयम् अदेयं च येन यस्य यदा च यत् ।
दानग्रहणधर्माच् च तद् ऋणादानम् उच्यते ॥ इति ।
[६४२]
तत्र वृद्दिम् आह ।
अशीतिभागो वृद्धिः स्यान् मासि मासि सबन्धके ।
वर्णक्रमाच् छतं द्वित्रिचतुष्पञ्चकम् अन्यथा ॥ २.३७ ॥
सबन्धक आधिसहिते प्रयोगे यावद् धनं प्रयुक्तं तस्याशीतितमो भागः प्रतिमासं वृद्धिः स्यात् । अन्यथा तु बन्धरहिते प्रयोगे ब्राह्मणादिवर्णानाम् अधर्मर्णत्वं यथावर्णक्रमं द्विकं त्रिकं चतुष्कं पञ्चकं शतं वृद्धिः स्यात् । द्वौ च त्रयः चत्वारश् पञ्च च वृद्धिर् दीयते ऽस्मिन्न् इति द्वित्रिचतुष्पञ्चकं शतम् । वसिष्ठः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="०३ ऋणादान-प्रकरणम्">
  <meta itemprop="description" content="अथ सटीकयाज्ञवल्क्यस्मृतौ
ऋणादानप्रकरणम् । (३)
अस्ति तावद् ऋणादानं नाम व्यवहारपदं तस्य स्वरूपम् आह नारदः ।
ऋणं देयम् अदेयं च येन यस्य यदा च यत् ।
दानग्रहणधर्माच् च तद् ऋणादानम् उच्यते ॥ इति ।
[६४२]
तत्र वृद्दिम् आह ।
अशीतिभागो वृद्धिः स्यान् मासि मासि सबन्धके ।
वर्णक्रमाच् छतं द्वित्रिचतुष्पञ्चकम् अन्यथा ॥ २.३७ ॥
सबन्धक आधिसहिते प्रयोगे यावद् धनं प्रयुक्तं तस्याशीतितमो भागः प्रतिमासं वृद्धिः स्यात् । अन्यथा तु बन्धरहिते प्रयोगे ब्राह्मणादिवर्णानाम् अधर्मर्णत्वं यथावर्णक्रमं द्विकं त्रिकं चतुष्कं पञ्चकं शतं वृद्धिः स्यात् । द्वौ च त्रयः चत्वारश् पञ्च च वृद्धिर् दीयते ऽस्मिन्न् इति द्वित्रिचतुष्पञ्चकं शतम् । वसिष्ठः ।">
  <meta itemprop="wordCount" content="4555">
  <meta name="twitter:card" content="summary">
  <meta name="twitter:title" content="०३ ऋणादान-प्रकरणम्">
  <meta name="twitter:description" content="अथ सटीकयाज्ञवल्क्यस्मृतौ
ऋणादानप्रकरणम् । (३)
अस्ति तावद् ऋणादानं नाम व्यवहारपदं तस्य स्वरूपम् आह नारदः ।
ऋणं देयम् अदेयं च येन यस्य यदा च यत् ।
दानग्रहणधर्माच् च तद् ऋणादानम् उच्यते ॥ इति ।
[६४२]
तत्र वृद्दिम् आह ।
अशीतिभागो वृद्धिः स्यान् मासि मासि सबन्धके ।
वर्णक्रमाच् छतं द्वित्रिचतुष्पञ्चकम् अन्यथा ॥ २.३७ ॥
सबन्धक आधिसहिते प्रयोगे यावद् धनं प्रयुक्तं तस्याशीतितमो भागः प्रतिमासं वृद्धिः स्यात् । अन्यथा तु बन्धरहिते प्रयोगे ब्राह्मणादिवर्णानाम् अधर्मर्णत्वं यथावर्णक्रमं द्विकं त्रिकं चतुष्कं पञ्चकं शतं वृद्धिः स्यात् । द्वौ च त्रयः चत्वारश् पञ्च च वृद्धिर् दीयते ऽस्मिन्न् इति द्वित्रिचतुष्पञ्चकं शतम् । वसिष्ठः ।">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/smRtiH\/yAjJNavalkyaH\/aparArkaH\/02_vyavahAraH\/03_RNAdAna-prakaraNam\/".replace(basePath, "/");
  pageVars.pageParams = {};
  pageVars.pageSource = "dharmaH\/smRtiH\/yAjJNavalkyaH\/aparArkaH\/02_vyavahAraH\/03_RNAdAna-prakaraNam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ०३ ऋणादान-प्रकरणम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०३ ऋणादान-प्रकरणम्">०३ ऋणादान-प्रकरणम्</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>अथ सटीकयाज्ञवल्क्यस्मृतौ</strong></p>
<p><strong>ऋणादानप्रकरणम् । (३)</strong></p>
<p>अस्ति तावद् ऋणादानं नाम व्यवहारपदं तस्य स्वरूपम् आह नारदः ।</p>
<blockquote>
<p>ऋणं देयम् अदेयं च येन यस्य यदा च यत् ।<br>
दानग्रहणधर्माच् च तद् ऋणादानम् उच्यते ॥ इति ।</p></blockquote>
<p><strong>[६४२]</strong></p>
<p><em>तत्र वृद्दिम् आह ।</em></p>
<blockquote>
<p><strong>अशीतिभागो वृद्धिः स्यान् मासि मासि सबन्धके ।</strong><br>
<strong>वर्णक्रमाच् छतं द्वित्रिचतुष्पञ्चकम् अन्यथा ॥ २.३७ ॥</strong></p></blockquote>
<p>सबन्धक आधिसहिते प्रयोगे यावद् धनं प्रयुक्तं तस्याशीतितमो भागः प्रतिमासं वृद्धिः स्यात् । अन्यथा तु बन्धरहिते प्रयोगे ब्राह्मणादिवर्णानाम् अधर्मर्णत्वं यथावर्णक्रमं द्विकं त्रिकं चतुष्कं पञ्चकं शतं वृद्धिः स्यात् । द्वौ च त्रयः चत्वारश् पञ्च च वृद्धिर् दीयते ऽस्मिन्न् इति द्वित्रिचतुष्पञ्चकं शतम् । वसिष्ठः ।</p>
<blockquote>
<p>द्विकं त्रिकं चतुष्कं च पञ्चकं शतं स्मृतम् ।<br>
मासस्य वृद्धिं गृह्णीयाद् वर्णानाम् अनुपूर्वशः ॥</p></blockquote>
<p>बृहस्पतिः ।</p>
<blockquote>
<p>वृद्दिश् चतुर्विधा प्रोक्ता पञ्चधान्यैः प्रकीर्तिता ।<br>
षड्विधान्यैः समाख्याता। तत्त्वतस् ता निबोधत ॥<br>
कायिका कालिका चैव चक्रवृद्धिर् अतो ऽपरा ।<br>
कारिता च शिखावृद्धिर् भोगलाभस् तथैव च ॥<br>
कायिका कर्मसंयुक्ता मासाद् ग्राह्या च कालिका ।<br>
वृद्धेर् वृद्धिश् चक्रवृद्धिः कारिता ऋणिना कृता ॥<br>
प्रत्यहं गृह्यते या तु शिखावृद्धिस् तु सा स्मृता ।<br>
शिखेव वर्धते नित्यं शिरश् छेदान् निवर्तते ॥<br>
मूलं दत्ते तथैवैषा शिखावृद्धिस् तु सा स्मृता ।<br>
गृहीतस्तो(हात् स्तो)मः शदश् क्षेत्राद् भोगलाभः प्रकीर्तितः ॥<br>
शिखावृद्धिं कायिकां च भोगलाभं तथैव च ।<br>
धनी तावत् समादद्याद् यावन् मूलं न शोधितम् ॥</p></blockquote>
<p>स्तोमो निवासनिमित्तः । शदः क्षेत्रफलम् ।</p>
<blockquote>
<p>वसिष्ठवचनप्रोक्तां वृद्धिं वार्धुषिके शृणु ।<br>
पञ्च माषास् तु विंशत्या एवं धर्मो न हीयते ॥</p></blockquote>
<p>कात्यायनः ।</p>
<blockquote>
<p>कृतोद्धारम् अदत्वा यो याचितस् तु दिशं व्रजेत् ।<br>
ऋतुत्रयस्योपरिष्टात् तद् धनम् ऋद्धिम् आप्नुयात् ॥<br>
स्वदेशस्थो ऽपि वा यस् तु न दद्याद् याचितो ऽसकृत् ।<br>
**स भर्त्राकारितो वृद्धिम् अनिच्छन्न् अपि चावहेत् ॥। <strong>[६४३]</strong></p></blockquote>
<p>नारदः ।</p>
<blockquote>
<p>न वृद्धिः प्रीतिदत्तानां स्याद् अनाकारितं क्वचित् ।<br>
अनाकारितम् अप्य् ऊर्ध्वं वत्सरार्धाद् विवर्धते ॥</p></blockquote>
<p>अनाकार्तिअम् अयचितम् इति क्रियाविशेषनत्वान् नपुंसकलिङ्गत्वम् । तथा ।</p>
<blockquote>
<p>प्रीतिदत्तं तु यत् किंचित् तन् न वर्धत्य् अयाचितम् ।<br>
याच्यमानम् अयच्छंस् तु वर्धयेत् पञ्चकं शतम् ॥</p></blockquote>
<p>संवत्सरार्धात् पूर्वम् एतत् ॥ २.३७ ॥</p>
<p><em>अधर्मर्णविशेषवशाद् वृद्धिविशेषम् आह</em> ।</p>
<blockquote>
<p><strong>कान्तारगास् तु दशकं सामुद्रा विंशकं शतम् ।</strong><br>
<strong>दद्युर् वा स्वकृतां वृद्धिं सर्वे सर्वासु जातिषु ॥ २.३८ ॥</strong></p></blockquote>
<p>कान्तारं महावनं तद् गच्छतीति कान्तारगा वस्त्रादिविक्रयकारिणस् ते दशकं शतं दद्युः । समुद्रं तरन्तीति सामुदास् ते तु विंशकं शतं दद्युः । निष्कादिशते गृहीते निष्कादिविंशतिं प्रतिमासं दद्युः । एवं दशके ऽपि शते । अथ वोत्तमर्णसंमतां स्वकृतां सर्वे वर्णा ब्राह्मणादयो वर्णजातिषूत्तमवर्णेषु वृद्धिं दद्युः । एतच् च बन्धकाभावे ऽधमर्णानां कान्तारसमुद्रगमनौत्सुक्ये च वेदितव्यम् ॥ २.३८ ॥</p>
<p><em>द्रव्यविशेषं प्रति वृद्धिविशेषम् आह</em> ।</p>
<blockquote>
<p><strong>संततिस् तु पशुस्त्रीणां रसस्याष्टगुणा परा ।</strong><br>
<strong>वस्त्रधान्यहिरण्यानां चतुस्त्रिद्विगुणा परा ॥ २.३९ ॥</strong></p></blockquote>
<p>पशुस्त्रीणां महिषीप्रभृतीनां वृद्ध्यर्थं प्रयुक्तानां तदीया संततिर् एव वृद्दिः । रसस्य घृतादेर् अष्टगुणा । वस्त्राणां चतुर्गुणा । धान्यानां त्रिगुणा । हिरण्यस्य द्विगुणा । परेति प्रत्येकं संबध्यते । परा परमा । अतः परम् अधिका वृद्धिर् नास्तीत्य् अर्थः । एतच् च स्वकृतवृद्धौ चिरकालम् अदत्तायां वेदितव्यम् । गौतमः- &ldquo;चिरस्थाने द्विगुण्यं प्रयोगस्य&rdquo; । प्रयुक्तस्य धनस्येत्य् अर्थः । मनुः ।</p>
<blockquote>
<p>कुसीदवृद्धिर् द्वैगुण्यं नात्येति सकृदाहिता ।</p></blockquote>
<p>द्विगुणापि वृद्धिर् अधमर्णसंप्रतिपत्त्या मूले निवेशिता पुनर् वर्धत इति सकृद्ग्रहणात् सिध्यति । सुवर्णविषयं चैतत् । कात्यायनः ।</p>
<blockquote>
<p>ग्राह्यं स्याद् द्विगुणं द्रव्यं प्रयुक्तं धनिनां सदा ।<br>
**लभते चेन् न द्विगुणं पुनर् वृद्धिं प्रकल्पयेत् ॥। <strong>[६४४]</strong></p></blockquote>
<p>बृहस्पतिः ।</p>
<blockquote>
<p>हिरण्ये द्विगुणीभूते नष्टे चैवाधर्मणके ।<br>
द्रव्यं तदीयं संगृह्य विक्रीणीत ससाक्षिकम् ॥<br>
रक्षेद् वा कृतमूल्यं तु दशाहं जनसंसदि ।<br>
ऋणानुरूपं परतो गृहीत्वान्यं तु वर्जयेत् ॥<br>
स्वधनं च स्थिरीकृत्य गणनाकुशलैर् नृभिः ।<br>
तद्बन्धुज्ञातिविदितं प्रगृह्णन् नापराध्नुयात् ॥</p></blockquote>
<p>मनुः ।</p>
<blockquote>
<p>धान्ये शदे लवे वाह्ये नातिक्रामति पञ्चताम् ।</p></blockquote>
<p>धान्यादाव् अदत्ते तद्वृद्धिश् चिरकालम् अदीयमानान् मूलात् पञ्चगुणत्वं नातिक्रामति । शदः पुष्पमूलफलादिकं क्षेत्रफलम् । लवो मेषलोमानि चरमीकेश इत्यादि । वाह्यो ऽश्वबलीवर्दादिः । वसिष्ठस् तु रसानां त्रिगुण्यम् आह । द्विगुणं हिरण्यम् । त्रिगुणं धान्यम् । दान्येनैव रसा व्याख्याताः । पुष्पफलानि च तुलाधृतम् अष्टगुणम् अधमर्णशक्त्यनुसारेण नाधिकवृद्धिसंख्यावचनानि व्यवस्थाप्यानि । बृहस्पतिः ।</p>
<blockquote>
<p>हिरण्य द्विगुणा वृद्धिस् त्रिगुणा वस्त्रकुप्यके ।<br>
धान्ये चतुर्गुणा प्रोक्ता शदे वाह्ये लवेषु च ॥</p></blockquote>
<p>कुप्यं त्रपुसीसम् ।</p>
<blockquote>
<p>उक्ता पञ्चगुणा शाके बीजेष्व् अष्टगुणा स्मृता ।<br>
लवणस्नेगमद्येषु वृद्धिर् अष्टगुणा स्मृता ॥<br>
गुडे मधुनि चैवोक्ता प्रयुक्ते चिरकालिके ।<br>
तृणकाष्ठेष्टकासूत्रकिण्वचर्मास्थिवर्मणाम् ॥<br>
हेतिपुष्पफलानां च वृद्धिस् तु न निवर्तते ॥</p></blockquote>
<p>किण्वं सुराद्रव्योपादानकारणम् । चर्म फलकः । वर्म कवचम्, हेतिः शस्त्रम् । विष्णुः- &ldquo;किण्वकर्पाससूत्रचर्मवर्मायुधेष्टकाङ्गारकाणाम् अक्षया । अनुक्तानां हि द्विगुणा&rdquo; ॥ २.३९ ॥</p>
<p><em>किं च</em> ।</p>
<blockquote>
<p><strong>प्रपन्नं साधयन्न् अर्थं न वाच्यो नृपतेर् भवेत् ।</strong><br>
<strong>साध्यमानो नृपं गच्छन् दण्ड्यो दाप्यश् च तद् धनम् ॥ २.४० ॥</strong></p></blockquote>
<p><strong>[६४५]</strong></p>
<p>प्रपन्नम् अङ्गीकृतम् अधमर्णेनार्थं विमतौ सत्यां साधयन्न् उत्तमर्णो नृपतेर् न वाच्यो न निषेध्यो भवति । सो ऽधमर्णः साध्यमानो यदि नृपं गच्छेत् तदासौ राज्ञा दण्ड्यः । तच् च धनम् उत्तमर्णाय दाप्यः । मनुः ।</p>
<blockquote>
<p>धर्मेण व्यवहारेण छलेनाचरितेन च ।<br>
प्रयुक्तं साधयेद् अर्थं पञ्चमेन बलेन च ॥</p></blockquote>
<p>धर्मः सत्यम् । व्यवहारो लिखितसाक्ष्यादिप्रमाणजातम् । छलं छद्म । आचरितं देशाचारः । बलं भोजननिषेधादिना पीडनम् । न्यायवादी तु न पीडनीयः । तद् आह कात्यायनः ।</p>
<blockquote>
<p>पीडयेद् यो धनी कश्चिद् ऋणिकं न्यायवादिनम् ।<br>
तस्माद् अर्थात् स हीयेत तत्समं चाप्नुयाद् दमम् ॥<br>
राजा तु स्वामिनो विप्रं सान्त्वेनैव प्रदापयेत् ।<br>
देशाचारेण चान्यांस् तु दुष्टान् संपीड्य दापयेत् ॥<br>
रिक्थिनं सुहृदं वापि छलेन न च दापयेत् ॥ २.४० ॥</p></blockquote>
<p><em>युगपद् अनेकोत्तमर्णेषु दानप्राप्तौ क्रमम् आह</em> ।</p>
<blockquote>
<p><strong>गृहीतानुक्रमाद् दाप्यो धैनाम् अधमर्णिकः ।</strong><br>
<strong>दत्वा तु ब्राह्मणायैव नृपतेस् तदनन्तरम् ॥ २.४१ ॥</strong></p></blockquote>
<p>समानजातीयेषूत्तमर्णेषु ग्रहणक्रमानुसारेण दानक्रमो ज्ञेयः । भिन्नजातीयेषु तु वर्णक्रमानुसारेण । विप्रनृपग्रहणम् वैश्यशूद्रयोः प्रदर्शनार्थम् । कात्यायनः ।</p>
<blockquote>
<p>एकाहे लिखितं यत् तु तत् तु कुर्याद् ऋणं समम् ।<br>
ग्रहणं रक्षणं लाभम् अन्यथा तु यथाक्रमम् ॥</p></blockquote>
<p>अनेकेषाम् उत्तमर्णानाम् एकस्मिन्न् अहनि यद् ऋणं लिहितं तत् सर्वोत्तमर्णान् प्रति समं तुल्यं राजा कुर्यात् । तथा ग्रहणम् आधिस् तद्रक्षणं लाभसा(मा)ध्युत्तमर्णलाभं च समम् एव कुर्यात् । लिखितस्याहर्भेदे तु यथालिखितक्रमम् ऋणादिकं कुर्यात् ।</p>
<blockquote>
<p>यस्य द्रव्येण यत् पण्यं साधितं यो विभावयेत् ।<br>
**तद् द्रव्यम् ऋणिकेनैव दातव्यं तस्य नान्यथा ॥। <strong>[६४६]</strong></p></blockquote>
<p>यस्योत्तमर्णस्य द्रव्येण वाणिज्यार्थम् अधमर्णेन यत् पण्यं गृहीतं तत् पण्यक्रियावाप्तं धनं स एवोत्तमर्णो लभते । न तत्र पूर्वोक्तम् आश्रयणीयम् ॥ २.४१ ॥</p>
<blockquote>
<p><strong>राज्ञाधर्णिको दाप्यः साधिताद् दशकं शतम् ।</strong><br>
<strong>पञ्चकं च शतं दाप्यः प्राप्तार्थो ह्य् उत्तमर्णिकः ॥ २.४२ ॥</strong></p></blockquote>
<p>न्यायसाधितम् अर्थम् अपेक्ष्य दशकं शतम् अधमर्णिको दाप्यः । साधितार्थस्य यावान् दशमो भागस् तावन्तम् अर्थम् अधमर्णिकाद् राजा गृह्णीयाद् इत्य् अर्थः । तथा लब्धार्थ उत्तमर्णिकः पञ्चकं शतं वृद्ध्यर्थं दाप्यः । राजा गृह्णीयाद् इत्य् अर्थः । अत्र विष्णुः- &ldquo;उत्तमर्णश् चेद् राजानम् इयात् तद्विभावितो ऽधर्मर्णो राज्ञे धनदशभागसमं दण्डं दद्यात् । प्राप्तार्थश् चोत्तमर्णो विंशतिततमम् अंशम्&rdquo; । नारदः ।</p>
<blockquote>
<p>ऋणिकः सधनो यस् तु दौरात्य्मान् न प्रयच्छति ।<br>
राज्ञा दापयितव्यः स्याद् गृहीत्वांशं तु विंशकम् ॥</p></blockquote>
<p>स्वल्पयत्नसाध्यत्वे च सति द्रष्टव्यम् ॥ २.४२ ॥</p>
<p><em>ऋणापाकरणासमर्थम् अधमर्णं प्रति वर्णव्यवस्थया तदपाकरणोपायम् आह</em> ।</p>
<blockquote>
<p><strong>हीनजातिं परिक्षीणम् ऋणार्थं कर्म कारयेत् ।</strong><br>
<strong>ब्राह्मणस् तु परिक्षीणः शनैर् दाप्यो यथोदयम् ॥ २.४३ ॥</strong></p></blockquote>
<p>ब्राह्मणादिर् उत्तमर्णः स्वजात्यपेक्षया हीनजातिं क्षत्रियादिम् अधमर्णं परिक्षीणं निर्धनम् ऋणार्थम् ऋणनिवृत्तये कर्म तृणेन्धनोदकाहरणादिकं कारयेत् । हीनजातिग्रहणं प्रदर्शनार्थम् । तेन समानजातिर् अपि गृह्यते । ब्राह्मणश् चेद् अधमर्णः परिक्षीणस् तदा यथोदयं यथाधनागमं शनैर् अप्रकर्षेण दाप्यः । ब्राह्मणग्रहणम् उत्तमर्णजात्यपेक्षयोत्कृष्टजात्युपलक्षणार्थम् । ततश् च क्षत्रियो वैश्याय, वैश्यः शूद्राय, यथोदयं धनम् एव दाप्यो न कर्म कारणीयः । तथा च मनुः ।</p>
<blockquote>
<p>कर्मणापि समं कुर्याद् धनिकस्याधमर्णिकः ।<br>
समो ऽवकृष्टजातिश् च दद्याच् छ्रेयांस् तु तच् छनैः ॥</p></blockquote>
<p>धनिकापेक्षितं कर्मापि कृत्वा धनिकस्य समं सदृशम् अनृणत्वेनात्मानम् अधमर्णः कुर्यात् । बृहस्पतिः ।</p>
<blockquote>
<p>ऋणिनं निर्धनं कर्म गृहम् आनीय कारयेत् ।<br>
शौण्डिकाद्यं ब्राह्मणस् तु दापनीयः शनैः शनैः ॥</p></blockquote>
<p>शौण्डिकः सुराकर्ता । <strong>[६४७]</strong> कात्यायनः ।</p>
<blockquote>
<p>यदि ह्य् आदाव् अनादिष्टम् अशुभं कर्म कारयेत् ।<br>
प्राप्नुयात् साहसं पूर्वम् ऋञान् मुच्येत चर्णिकः ॥</p></blockquote>
<p>अशुभं विहीनं मलापनयनादिकं कर्मोत्तमर्णः पूर्वम् अनादिष्टम् अकथितम् एव यद्य् अधमर्णं कारयेत्, तदासौ पूर्वसाहसं दण्ड्यो ऽधमर्णश् च तदृणान् मुच्यते ॥ २.४३ ॥</p>
<p><em>यो वृद्धिलोभादिनोत्तमर्णो ऽधमर्णेन दीयमानं धनं न गृह्णाति तं प्रत्य् आह</em> ।</p>
<blockquote>
<p><strong>दीयमानं न गृह्णाति प्रयुक्तं यः स्वकं धनम् ।</strong><br>
<strong>मध्यस्थस्थापितं तत् स्याद् वर्धते न ततः परम् ॥ २.४४ ॥</strong></p></blockquote>
<p>अधमर्णेन दीयमानं यद्य् उत्तमर्णो धनं प्रयुक्तं वृद्ध्यादिहेतोर् न गृह्णाति तदा तद् अधमर्णेन मध्यस्थपुरुषहस्ते स्थापनीयम् । तत ऊर्ध्वं न वर्धते ॥ २.४४ ॥</p>
<p><em>अधमर्णे मृते प्रोषिते वा यैर् ऋणम् अपाकरणीयं तान् आह</em> ।</p>
<blockquote>
<p><strong>अविभक्तैः कुटुम्बार्थे यद् ऋणं तु कृतं भवेत् ।</strong><br>
<strong>दद्युस् तद् रिक्थिनः प्रेते  प्रोषिते वा कुटुम्बिनि ॥ २.४५ ॥</strong></p></blockquote>
<p>कुटुम्बिनि गृहपतौ प्रोषिते मृते वा तत्कुटुम्बभरणार्थम् अविभक्तधनैर् भ्रात्रादिभिर् यत् कृतम् ऋणं तद् रिक्थिनः सर्वे दद्युः । अविभक्तैर् इति बहुवचनम् अविवक्षितार्थम् । तद् आह मनुः ।</p>
<blockquote>
<p>ग्रहीता यदि नष्टः स्यात् कुटुम्बे च कृतव्ययः ।<br>
दातव्यं बान्धवैश् तस्मात् प्रविभक्तधनैः स्वतः ॥</p></blockquote>
<p>नारदः ।</p>
<blockquote>
<p>पितृव्येणाविभक्तेन भ्रात्रा वा यद् ऋणं कृतम् ।<br>
मात्रा वा यत् कुटुम्बार्थे दद्युस् तत् सर्वम् ऋक्थिनः ॥</p></blockquote>
<p>बृहस्पतिः ।</p>
<blockquote>
<p>पितृव्यभ्रातृपुत्रस्त्रीदासशिष्यानुजीविभिः ।<br>
यद् गृहीतं कुट्म्बार्थे तद् गृही दातुम् अर्हति ॥</p></blockquote>
<p>कत्यायनः ।</p>
<blockquote>
<p>कुटुम्बार्थम् अशक्तेन गृहीतं व्याधितेन वा ।<br>
उपप्लवनिमित्ते च दद्याद् आपत्कृते तु तत् ॥<br>
कन्यावैवाहिकं चैव प्रेतकार्ये च यत् कृतम् ।<br>
एतत् सर्वं प्रदातव्यं कुटुम्बेन कृतं प्रभोः ॥</p></blockquote>
<p>प्रभोः प्रभुना दातव्यम् इत्य् अर्थः ॥ २.४५ ॥</p>
<p><em>तत्रापवादं प्रतिप्रसवसहितम् आह ।</em></p>
<p><strong>[६४८]</strong></p>
<blockquote>
<p><strong>न योषित्पतिपुत्राभ्यां न पुत्रेण कृतं पिता ।</strong><br>
<strong>दद्याद् ऋते कुटुम्बार्थान् न पतिः स्त्रीकृतं तथा ॥ २.४६ ॥</strong></p></blockquote>
<p>कुटुम्बार्थाद् ऋणाद् यद् अन्यद् ऋणं पत्या पुत्रेण वा कृतं तत् स्त्री न दद्यात् । तथा पुत्रेण कृतं पिता । भार्यया च कृतं न भर्त्रा । बृहस्पतिः ।</p>
<blockquote>
<p>ऋणं पुत्रकृतं पित्रा शोध्यं यद् अनुमोदितम् ।<br>
सुतस्नेहेन वा दद्यान् नान्यथा दातुम् अर्हति ॥</p></blockquote>
<p>कात्यायनः ।</p>
<blockquote>
<p>योषितस्यामतेनापि कुटुम्बार्थम् ऋणं कृतम् ।<br>
दासस्त्र्यमात्यशिष्यैर् वा दद्यात् पुत्रेण वा भृगुः ॥</p></blockquote>
<p>नारदः ।</p>
<blockquote>
<p>पितुर् एव नियोगाद् वा कुटुम्बभरणाय वा ।<br>
कृतं वा यद् ऋणं कृच्छ्रे दद्यात् पुत्रस्य तत् पिता ॥ २.४६ ॥</p></blockquote>
<p><em>पुत्रपौत्रैर् ऋणं देयम् इति वक्ष्यति तस्यापवादम् आह</em> ।</p>
<blockquote>
<p><strong>सुराकामद्यूतकृतं दण्डशुल्कावशिष्टकम् ।</strong><br>
<strong>वृथादानं तथैवेह पुत्रो दद्यान् न पैतृकम् ॥ २.४७ ॥</strong></p></blockquote>
<p>सुरापानस्त्रीसंभोगद्यूतार्थं यद् ऋणं कृतं यच् च दण्डस्य शुल्कस्य च देयम् अवशिष्टं यच् च वृथादानं तत् पैतृकं पुत्रो न दद्यात् । अत्र कात्यायनः ।</p>
<blockquote>
<p>लिखितं मुक्तकं वापि देयं यत् तु प्रतिश्रुतम् ।<br>
परपूर्वस्त्रियै यत् तु विद्यात् कामकृतं नृणाम् ॥</p></blockquote>
<p>अवशिष्टम् इत्य् अविवक्षितम् । तथाह उशना ।</p>
<blockquote>
<p>दण्डो वा दण्डशेषो वा शुल्कं तच्छेषम् एव वा ।<br>
न दातव्यं तु पुत्रेण यच् च न व्यावहारिकम् ॥</p></blockquote>
<p>न व्यावहारिकं न न्यय्यम् इत्य् अर्थः । निष्फलं दानम् उक्तं स्मृत्यन्तरे ।</p>
<blockquote>
<p>धूर्ते बन्दिनि मल्ले च कुवैद्ये कितवे शठे ।<br>
चाटचारणचौरेषु दत्तं भवति निष्फलम् ॥</p></blockquote>
<p>नारदः ।</p>
<blockquote>
<p>न पुत्रर्णं पिता दद्याद् दद्यात् पुत्रस् तु पैतृकम् ।<br>
कामक्रोधसुराद्यूतप्रातिभाव्यकृतं विना ॥</p></blockquote>
<p>कात्यायनः ।</p>
<blockquote>
<p>यत्र हिंसां समुत्पाद्य क्रोधाद् द्रव्यं विनाश्य वा ।<br>
**उक्तं तुष्टिकरं यत् तु विद्यात् क्रोधकृतं तु तत् ॥। <strong>[६४९]</strong></p></blockquote>
<p>अयम् अर्थः — परस्य हिंसां धनविनाशं कृत्वा तत्तुष्टये यद् द्रव्यं दातव्यत्वेनाङ्गीकृतं तद् ऋणं क्रोधजितम् इति ॥ २.४७ ॥</p>
<p><em>न पतिः स्त्रीकृतं तथेत्य् अस्यापवादम् आह ।</em></p>
<blockquote>
<p><strong>गोपशौण्डिकशौलूषरजकव्याधयोषिताम् ।</strong><br>
<strong>ऋणं दद्यात् पतिस् तासां यस्माद् वृत्तिस् तदाश्रया ॥ २.४८ ॥</strong></p></blockquote>
<p>आभीरसुराकारनटरजकलुब्धकानां स्त्रीभिः कृतम् ऋणं तासां पतिर् अपाकुर्यात् । यस्माद् एषां गोपादीनां वृत्तिः स्थितिस् तदधीना योषिदधीना । गोपादिस्त्रीकृतम् ऋणं यद्य् अपि न कुटुम्बार्थं तथापि तत्पतिभिर् अपनेयम् इत्य् एतदर्थम् इदं वाक्यम् । अन्यथा तु कुटुम्बार्थान् न पतिः स्त्रीकृतं तथेत्य् अनेनैव सिद्धत्वाद् वचनम् इदम् अपार्थकं स्यात् । तथा च नारदः ।</p>
<blockquote>
<p>न च भार्याकृतम् ऋणं कथंचित् पत्युर् आभवेत् ।<br>
आपत्कृताद् ऋते पुंसः कुटुम्बार्थो हि दुस्तरः ॥<br>
अन्यत्र रजकव्याधगोपशौण्दिकयोषिताम् ।<br>
तेषां तत्प्रत्ययावृत्तिः कुटुम्बं च तदाश्रयम् ॥ २.४८ ॥</p></blockquote>
<p><em>ऋणविशेषाद् अन्यद् ऋणं स्त्री न दद्याद् इत्य् आह ।</em></p>
<blockquote>
<p><strong>प्रतिपन्नं स्त्रिया देयं पत्या वा सह यत् कृतम् ।</strong><br>
<strong>स्वयंकृतं वा यद् ऋणं नान्यत् स्त्री दातुम् अर्हति ॥ २.४९ ॥</strong></p></blockquote>
<p>कुटुम्बानुपयोग्य् अपि यत् पतिपुत्रकृतम् ऋणं प्रतिपन्नम् अङ्गीकृतं पत्या सह च यत् कृतं यच् च स्वयंकृतं तत् स्त्रिया देयम् । अन्यद् ऋणं स्त्री न दद्यात् । स्वयंकृतम् इति वचनं कुटुम्बानुपयोगिमातृकम् ऋणं पुत्रेण देयम् इत्य् एतदर्थम् । अन्यथा हि वचनम् अनर्थकं स्यात् । ज्ञातम् एवैतद् ऋते ऽपि वचनात् स्वयंकृतम् ऋणं स्वयं देयम् इति । कात्यायनः ।</p>
<blockquote>
<p>भर्त्रा पुत्रेण वा सार्धं केवनेनात्मना कृतम् ।<br>
ऋणम् एवंविधं देयं नान्यथा तत्कृतं स्त्रिया ॥</p></blockquote>
<p>तत्कृतं पतिपुत्रकृतम् ।</p>
<blockquote>
<p>भर्तुकामेन या भर्त्रा प्रोक्ता देयम् ऋणं त्वया ।<br>
अप्रपन्नापि सा दाप्या धनं यत् संश्रितं स्त्रियाम् ॥</p></blockquote>
<p>धनं भर्तृधनम् ॥ २.४९ ॥</p>
<p><strong>[६५०]</strong></p>
<blockquote>
<p><strong>पितरि प्रोषिते प्रेते व्यसनाभिप्लुते ऽपि वा ।</strong><br>
<strong>पुत्रपौत्रैर् ऋणं देयं निह्नवे साक्षिभावितम् ॥ २.५० ॥</strong></p></blockquote>
<p>ऋणम् अनपाकृत्य पितरि प्रोषिते मृते वापि पानादिव्यसनासक्ते वा तदृणं पुत्रपौत्रैर् देयम् । यदि पुत्रादयो ब्रूयुर् न वयं विद्मो ऽस्मत्पिता पितामहो वा किं तुभ्यं धारयत इति तदा प्रत्यर्थिना साक्ष्यादीनाम् अन्यतमेन प्रमाणेन भावितं सद् देयम् । अत्र च प्रवासादिषु निमित्तेषु ऋणदानविधानात् पैतृकधनाभावे ऽपि पुत्रैर् ऋणं देयं तदभावे च पौत्रैः । अत्र नारदः ।</p>
<blockquote>
<p>नार्वाक् संवत्सराद् विंशात् पितरि प्रोषिते सुतः ।<br>
ऋणं दद्यात् पितृव्ये वा ज्येष्ठे भ्रातर्य् अथापि वा ॥</p></blockquote>
<p>कात्यायनः ।</p>
<blockquote>
<p>विद्यमाने ऽपि रोगार्ते स्वदेशात् प्रोषिते ऽपि वा ।<br>
विंशात् संवत्सराद् देयम् ऋणं पितृकृतं सुतैः ॥<br>
व्याधितोन्मत्तवृद्धानां तथा दीर्घप्रवासिनाम् ।<br>
ऋणम् एवंविधं पुत्राञ् जीवताम् अपि दापयेत् ॥<br>
सांनिध्ये ऽपि पितुः पुत्रैर् ऋणं देयं विभावितम् ।<br>
जात्यन्धपतितोन्मत्तक्षयश्वित्रादिरोगिणः ॥</p></blockquote>
<p>बृहस्पतिः ।</p>
<blockquote>
<p>पित्र्यम् एवागर्तो देयं पश्चाद् आत्मीयम् एव च ।<br>
तयोः पैतामहं पूर्वां देयम् एवम् ऋणं सदा ॥<br>
अतः पुत्रेण जातेन स्वार्थम् उत्सृज्य यत्नतः ।<br>
ऋणात् पिता मोचनीयो यथा न नरकं व्रजेत् ॥</p></blockquote>
<p>एतच् च प्राप्तव्यवहारपुत्रविषयम् । अप्राप्तव्यवहारस्य तु जातस्यापि नाधिकारो ऽसमर्थत्वात् । तथा च कात्यायनः ।</p>
<blockquote>
<p>नाप्राप्तव्यवहारेण पितर्य् उपरते क्वचित् ।<br>
काले तु विधिना देयं वसेयुर् नरके ऽन्यथा ॥</p></blockquote>
<p>पौत्रेण च पैतामहम् ऋणं वृद्धिरहितम् एवापाकरणीयम् । यद् आह बृहस्पतिः ।</p>
<blockquote>
<p>ऋणम् आत्मीयवत् पित्र्यं पुत्रैर् देयं विभावितम् ।<br>
पैतामहं समं देयं न देयं तत्सुतस्य तत् ॥</p></blockquote>
<p>समं वृद्धिरहितम् । तत्सुतस्येति कर्तरि षष्ठी । ततश् च तत्सुतेन न देयम् इत्य् अर्थः । कात्यायनः ।</p>
<blockquote>
<p>यद् दृष्टं दत्तशेषं वा देयं पैतामहं तु तत् ।<br>
**सदोषं व्याहतं पित्रा नैव देयम् ऋणं क्वचित् ॥। <strong>[६५१]</strong></p></blockquote>
<p>यत् पित्रा दृष्टं यच् च तेन दत्तावशेषितं तत् पैतामहं पौत्रेण देयम् । यत् तु तेन व्याहतं निराकृतं यच् च सुरादिव्यसननिमित्तत्वेन दोषयुक्तं न तत् पैतामहं देयम् इत्य् अर्थः ।</p>
<blockquote>
<p>पित्रा दृष्टम् ऋणं यत् तु क्रमायातं पितामहात् ।<br>
निर्दोषं नोद्धृतं पुत्रैर् देयं पौत्रैस् तु तद् भृगुः ॥</p></blockquote>
<p>तथा ।</p>
<blockquote>
<p>ऋणं तु दापयेत् पुत्रं यदि स्यान् निरुपद्रवः ।<br>
द्रविणार्हश् च धुर्यश् च नान्यथा दापयेत् सुतम् ॥</p></blockquote>
<p>द्रविणार्हः पितृधनार्हः । धुर्यः पितृधुरो वोधा ॥ २.५० ॥</p>
<blockquote>
<p><strong>रिक्थग्राह ऋणं दाप्यो योषिद्ग्राहस् तथैव च ।</strong><br>
<strong>पुत्रो ऽनन्याश्रितद्रव्यः पुत्रहीनस्य ऋक्थिनः ॥ २.५१ ॥</strong></p></blockquote>
<p>अत्र प्रतिपदं वाक्यसमाप्तिः । प्रतिवाक्यम् ऋणं दाप्य इति संबध्यते । रिक्थग्राह्य ऋणं दाप्यः । पितृधनं रिक्थम्, ततश् च पुत्रो रिक्थग्राहः प्रथमतः । तदभावे क्षेत्रजादिः पुत्रप्रतिनिधिः । तदभावे पत्नीदुहित्रादिः । अत्र च न पुत्रपरो रिक्थग्राहशब्दः, &ldquo;पुत्रपौत्रैर् ऋणं देयम्&rdquo; इत्य् अनेनैव पित्र्यं धनं पुत्रेणापाकरणीयम् इति विहितत्वात् । ततश् चायम् अर्थः — क्षेत्रजादिको रिक्थग्राहो यदीयं रिक्थं गृह्णाति तदीयम् ऋणम् उत्तमर्णाय राज्ञा दाप्य इति । परस्य योषितं भार्यां यो गृह्णाति स योषिद्ग्राहः । सो ऽपि तस्याः पाणिग्राहस्य यद् ऋणं तद् दाप्यः । अत्र च विवक्षितः पाठक्रमः । ततश् च रिक्थग्राहाभावे योषिद्ग्राह ऋणप्रदः । नारदः ।</p>
<blockquote>
<p>अन्तिमा स्वैरिणीनां या प्रथमा च पुनर्भवाम् ।<br>
ऋणं तयोः पतिकृतं दद्याद् यस् ते समश्नुते ॥</p></blockquote>
<p>ताश् च स एव निरूपयति ।</p>
<blockquote>
<p>परपूर्वाः स्त्रियस् त्व् अन्याः सप्त प्रोक्ता यथाक्रमम् ।<br>
पुनर्भूस् त्रिविधा तासां स्वैरिणी च चतुर्विधा ॥<br>
कन्यैवाक्षतयोनिर् या पाणिग्रहणदूषिता ।<br>
पुनर्भूः प्रथमा प्रोक्ता पुनःसंस्कारकर्मणि ॥<br>
देशधर्मान् अवेक्ष्य स्त्री गुरुभिर् या पर्दीयते ।<br>
उत्पन्नसाहसान्यस्मै सा द्वितीया प्रकीर्तिता ॥</p></blockquote>
<p>उत्पन्नसाहसोत्पन्नपुरुषसंबन्धा ।। <strong>[६५२]</strong></p>
<blockquote>
<p>असत्सु देवरेषु स्त्री बान्धवैर् या प्रदीयते ।<br>
सवर्णायासपिण्डाय सा तृतीया प्रकीर्तिता ॥<br>
स्त्रीप्रसूताप्रसूता वा पत्याव् एव च जीवति ।<br>
कामात् समाश्रयेद् अन्यं प्रथमा स्वैरिणी तु सा ॥<br>
कौमारं पतिम् उत्सृज्य या त्व् अन्यं पुरुषं श्रिता ।<br>
पुनः पत्युर् गृहं यायात् सा द्वितीया प्रकीर्तिता ॥<br>
मृते भर्तरि तत्प्राप्तान् देवरादीन् अपास्य या ।<br>
उपगच्छेत् परं कामात् सा तृतीया प्रकीर्तिता ॥<br>
प्राप्ता देशाद् धनक्रीता क्षुत्पिपासातुरा तु या ।<br>
तवाहम् इत्य् उपगता सा चतुर्थी प्रकीर्तिता ॥</p></blockquote>
<p>तथा ।</p>
<blockquote>
<p>अधनस्य ह्य् अपुत्रस्य मृतस्योपैत् यः स्त्रियम् ।<br>
ऋणं वोढुः स भजते तद् एवास्य धनं स्मृतम् ॥</p></blockquote>
<p>तद् एव भार्यैव । योषिद्ग्राहस् तथैव चेति शौण्डिकादिविषयं वा । यथाह कात्यायनः ।</p>
<blockquote>
<p>निर्धनैर् अनपत्यैस् तु यत् कृतं शौण्डिकदिभिः ।<br>
तत् स्त्रीणाम् उपभोक्ता तु दद्यात् तदृणम् एव हि ॥</p></blockquote>
<p>पुत्रैः पैतृकम् ऋणम् अपाकरणीयम् इत्य् उक्तम्, तत्र विशेषम् आह — पुत्रो ऽनन्याश्रितद्रव्य इति । यः पुत्रो ऽनन्याश्रितद्रव्यः स्वाधीनधनः स पित्र्यम् ऋणं दाप्यः । अन्याश्रितम् अन्याधीनं द्रव्यं धनं यस्य सो ऽन्याश्रितद्रव्यः स न भवतीत्य् अनन्याश्रितद्रव्यः । ततश् च ये भ्रातरो भ्रातृविशेषाधीनधना न ते दाप्याः । किं तु यस् तेषु स्वातन्त्र्येण वर्तते स एव दाप्यः । अत्र पाठक्रमो न विवक्षितः । न ह्य् अत्र दानरूपो धात्वर्थो विधीयते । किं तु तदीयो ऽनन्याश्रितद्रव्यत्वलक्षणो धर्मः । स (न) च धर्म ऽनुष्ठेयः । किं तु धर्मवान् धात्वर्थः । ततश् च यत्र धात्वर्थो विधीयते क्रमेण तत्र क्रमनियमो विवक्ष्यते नान्यत्र । अतो नात्र क्रमो विवक्षितः । यत् तु नारदेनोक्तम्,</p>
<blockquote>
<p>धनस्त्रीहारिपुत्राणाम् ऋणभाग् यो धनं हरेत् ।<br>
पुत्रो ऽसतोः स्त्रीधनिनोः स्त्रीहारी धनिपुत्रयोः ॥</p></blockquote>
<p>इति, तत् पितृधनविभागानर्हपुत्रविषयम् । &ldquo;सवर्णापुत्रो ऽप्य् अन्यायवृत्तौ न लभेतैकेषाम्&rdquo; इति गौतमवचनात् पुत्रस्यापि भागानर्हत्वं प्रतीयते । तथान्धादीनां तदनर्हत्वं विभागप्रकरणे वक्ष्यति । विभागार्हैस् तु पितृधनाभावे ऽपि <strong>[६५३]</strong> पितुर् आनृण्यं कार्यम् इत्य् उक्त- &ldquo;पुत्रपौत्रैर् ऋणं देयम्&rdquo; इति । यत् तु स्त्रीहारिणो ऽसंभवे पुत्रो दाप्य इत्य् अभिधाय पुनर् उक्तम् — पुत्राभावे स्त्रीहारी दाप्य इति, तद् उक्तविशेषपुनर्भूस्वैरिणीभ्याम् अन्यां स्त्रियं यो हरति तद्विषयम् । पुत्रहीनस्य रिक्थिन इति पौत्ररूपरिक्थिविषयम् । तेषां हि पुत्रवतो ऽपि पितामहस्य रिक्थग्रहणयोग्यतास्ति नान्येषां भ्रात्रादीनाम् । यद् आह मनुः ।</p>
<blockquote>
<p>न भ्रातरो न पितरः पुत्रो रिक्थहरः पितुः ।<br>
पिता हरेद् अपुत्रस्य रिक्थं भ्रातर एव वा ॥</p></blockquote>
<p>वक्ष्यति हि ।</p>
<blockquote>
<p>प्रमीतपितृकाणां तु पितृतो भागकल्पना । इति ।</p></blockquote>
<p>तत्र पुत्रपौत्रैर् ऋणं देयम् इत् पुत्रवतो ऽपि पितामहस्य पौत्रैर् ऋणम् अपाकरणीयम् इति अतिप्रसङ्गं निवारयितुम् इदम् उच्यते — पुत्रहीनस्य रिक्थिन इति । अत्र रिक्थिशब्दो रिक्थग्रहणयोगे वर्तते न गृहीतरिक्थ एव । तेन निर्धनस्य पितामहस्य पुत्राभाव एव पौत्रा ऋणापकरणे ऽधिक्रियन्ते न पुत्रसद्भावे । गृहीतरिक्थास् तु पुत्रसद्भावे ऽपि । पैतामहम् ऋणं देयं यथांशम् अपाकुर्युः । अत एव नारदः ।</p>
<blockquote>
<p>अत ऊर्ध्वं पितुः पुत्रा ऋणं दद्युर् यथांशतः ।<br>
विभक्ता वाविभक्ता वा यस् तां चोद्वहते धुरम् ॥<br>
अप्राप्तव्यवहारश् चेत् स्वतन्त्रो ऽपि हि नर्णभाक् ।<br>
स्वातन्त्र्यं हि स्मृतं ज्येष्ठे झैष्ठ्यं गुणवयःकृतम् ॥</p></blockquote>
<p>तथा ।</p>
<blockquote>
<p>क्रमाद् अव्याहतं प्राप्तं पुत्रैर् यन् नर्णम् उद्धृतम् ।<br>
दद्युः पैतामहं पौत्रास् तच् चतुअर्थान् निवर्तते ॥</p></blockquote>
<p>पुत्रो ऽनन्याश्रितद्रव्य इत्य् अस्यापरा व्याख्या — अन्यशब्देनात्र प्रकृतत्वात् पितोच्यते । तेनान्याश्रितद्रव्यशब्देन पितृधनम् उच्यते । तन् न विद्यते यस्य सो ऽनन्याश्रितद्रव्यः पुत्रः । अतो रिक्थग्राहयोषिद्ग्राहयोर् अभाव ऋणं दाप्यः । तत्सद्भावे तु ताव् एव यथाक्रमं दाप्यौ । सन्ति दायानर्हा अपि केचन पुत्राः । यथा द्वादशविधेषु पुत्रेषूच्यमानेषु षाट्पुत्रान् अभिधायाह वसिष्ठः- &ldquo;दायादबान्धवाः&rdquo; इति । तथा- &ldquo;यस्य पूर्वेषां षण्णाम् न कश्चिद् दायहरः स्याद् एते तस्य दानं हरन्तु&rdquo; इति । तथा- &ldquo;अनंशास् त्व् आश्रमान्तरगताः क्लीबोन्मत्तपतिताश् च&rdquo; इति । एषाम् अयम् अर्थः सिद्धः — रिक्थग्राहः पुत्रादिर् दाप्यस् तदभावे योषिद्ग्राहस् तस्याप्य् अभावे दायानर्हः पुत्र इति । तथाह नारदः । <strong>[६५४]</strong></p>
<blockquote>
<p>धनस्त्रीहारिपुत्राणाम् ऋणभाग् यो धनं हरेत् ।<br>
पुत्रो ऽसतोः स्त्रीधनिनोः स्त्रीहारी धनिपुत्रयोः ॥</p></blockquote>
<p>अत्र स्त्रीहारिधनहारिणोर् अभावे पुत्र ऋणप्रद इत्य् अभिधायोक्तं धनिपुत्रयोर् अभावे स्त्रीहारी ऋणप्रद इति । तत्र पूर्वोक्तस्त्रीहारी पुत्रसद्बाव ऋणभाक् । अन्यस्त्रीहारी तु पुत्राभाव इति व्यव्स्था । नारद एव ।</p>
<blockquote>
<p>पुत्रिणी च समुत्सृज्य पुत्रं स्त्री यान्यम् आश्रयेत् ।<br>
तस्या ऋणी हरेद् सर्वं निःस्वायाः पुत्र एव तु ॥</p></blockquote>
<p>ऋणी स्त्रीहारी । तथा च स एवाह ।</p>
<blockquote>
<p>अधनस्य ह्य् अपुत्रस्य मृतस्योपैति य स्त्रियम् ।<br>
ऋणं वोढुः स भजते तद् एवास्य धनं स्मृतम् ॥ इति ।<br>
या तु सप्रधनैव स्त्री सापत्या चान्यम् आश्रयेत् ।<br>
सो ऽस्या दद्याद् ऋणं भर्तुर् उत्सृजेद् वा तथैव ताम् ॥</p></blockquote>
<p>प्रकृष्टं धनं प्रधनं तत्सहिता सप्रधना । कात्यायनः ।</p>
<blockquote>
<p>बालपुत्राधिकार्था च भर्तारं यान्यम् आश्रिता ।<br>
आश्रितस् तद् ऋणं दद्याद् बालपुत्राविधिः स्मृतः ॥<br>
दीर्घप्रवासिनिर्बन्धजडोन्मत्तार्तलिङ्गिनाम् ।<br>
जीवताम् अपि दातव्यं तत्स्त्रीद्रव्यं समाश्रितैः ॥ २.५१ ॥</p></blockquote>
<p><em>विषयविशेषे सप्रसङ्गम् ऋणप्रतिषेधम् आह</em> ।</p>
<blockquote>
<p><strong>भ्रातॄणाम् अथ दम्पत्योः पितुः पुत्रस्य चैव हि ।</strong><br>
<strong>प्रातिभाव्यम् ऋणं साक्ष्यम् अविभक्ते न तु स्मृतम् ॥ २.५२ ॥</strong></p></blockquote>
<p>भ्रात्रादीनाम् अविभक्ते धने परस्परं प्रातिभाव्यादिकं कर्तव्यतया न स्मृतम् । किं तु प्रतिषिद्धम् एव । दम्पती जायापती । प्रतिभुवो भावः प्रातिभाव्यम् । दर्शनविश्वासदानाङ्गीकारकर्ता प्र्तिभूः । ऋणं प्रसिद्धम् । साक्षिणो भावय साक्ष्यम् । अत्राविभक्तग्रहणं भ्रातृविषयम् । पितापुत्रविषय वा । न जायापतिविषयम् । न हि तयोर् धनविभागो ऽस्ति, पतिधने हि जाया स्वामिणी जायात्वाद् एव । अतो दम्पत्योः साधारणं धनम् अशक्यं विभक्तुम् । अत एव आपस्तम्बः- <strong>[६५५]</strong> &ldquo;जायापत्योर् न विभागो पाणिग्रहणाद् धि सहत्वं कर्मसु । तथा पुण्यफलेषु द्रव्यपरिग्रहेषु च&rdquo; इति । नारदः ।</p>
<blockquote>
<p>साक्षित्वं प्रातिभाव्यं च दानग्रहणम् एव च ।<br>
विभक्ता भ्रातरः कुर्युर् नाविभक्ताः परस्परम् ॥<br>
एषां चैताः क्रिया लोके प्रवर्तन्ते स्वरिक्थिनाम् ।<br>
विभक्तान् अवगच्छेयुर् लिख्यम् अप्य् अन्तरेण तान् ॥ २.५२ ॥</p></blockquote>
<p><em>प्रातिभाव्यविशेषांस् तत्फलविशेषांश् चाह</em> ।</p>
<blockquote>
<p><strong>दर्शने प्रत्यये दाने प्रातिभाव्यं विधीयते ।</strong><br>
<strong>आद्यौ तु वितथे दाप्याव् इतरस्य सुता अपि ॥ २.५३ ॥</strong></p></blockquote>
<p>दर्शनविश्वासदानेषु प्रतिभूत्वं विधीयते । तत्र दर्शनविश्वासप्रतिभुवो वितथत्वे मिथ्याभावे सति ताव् एव विवादास्पदीभूतं धनं धनिने दाप्यौ । यस् तु दानप्रतिभूस् तस्य मिथ्यात्वे मिथ्याभावे स दाप्यस् तदभावे तत्पुत्राः । बृहस्पतिः ।</p>
<blockquote>
<p>दर्शने प्रत्यये दाने ऋणिद्रव्यार्पणे तथा ।<br>
चतुष्प्रकारः प्रतिभूः शास्त्रे दृष्टो मनीषिभिः ॥<br>
आहैको दर्शयामीति साधुर् एषो ऽपरो ऽब्रवीत् ।<br>
आदौ तु वितथे दाप्यौ तत्कावावेदितं धनम् ॥<br>
उत्तरौ तु विसंवादे तौ विना तत्सुतौ तथा ॥</p></blockquote>
<p>कात्यायनः ।</p>
<blockquote>
<p>दानोपस्थानविश्वासविवादशपथाय च ।<br>
लग्नकं दापयेद् एव यथायोगं विपर्यये ॥</p></blockquote>
<p>उपस्थानं दर्शनम् । विवादो व्यवहारः । शपथं दिव्यम् । दानविश्वासौ प्रसिद्धौ । एष्व् अर्थेषु लग्नकं प्रतिभुवं विवादधनं दापयेत् । तथा ।</p>
<blockquote>
<p>दर्शनप्रतिभूर् यस् तं देशे काले न दर्शयेत् ।<br>
निबन्धम् आवहेत् तत्र चैवं राजकृताद् ऋते ॥</p></blockquote>
<p>निबन्धं देयं द्रव्यम् । <strong>[६५६]</strong> तथा ।</p>
<blockquote>
<p>नष्टस्यान्वेषणार्थं तु दाप्यं पक्षत्रयं परम् ।<br>
यद्य् असौ दर्शयेत् तत्र मोक्तव्यः प्रतिभूर् भवेत् ॥</p></blockquote>
<p>तथा ।</p>
<blockquote>
<p>गृहीत्वा बन्धकं यस् तु दर्शनस्य स्थितो भवेत् ।<br>
विभाव्य वादिना तत्र दाप्यः स्यात् तद् ऋणं सुतः ॥</p></blockquote>
<p>यो ऽधमर्णाद् बन्धकं गृहीत्वा दर्शनप्रतिभूत्वम् अङ्गीकृत्य मृतस् तस्य सुतस् तव पिता बन्धकग्रहणपूर्वकं प्रातिभाव्यं कृतवान् इति साधयित्वा विवादास्पदं धनं वादिना दाप्यः । असौ यथा ददाति तथा कार्यम् इत्य् अर्थः । बृहस्पतिः ।</p>
<blockquote>
<p>नष्टस्यान्वेषणं कालं दद्यात् प्रतिभुवे धनी ।<br>
देशाध्वरूपतः पक्षं मासं सार्धम् अथापि वा ॥<br>
नात्यन्तं पीडनीयाः स्युर् ऋणं दाप्याः शनैः शनैः ।<br>
स्वसाक्ष्येण नियोज्याः स्युर् विधिः प्रतिभुवाम् अयम् ॥<br>
साधुत्वाच् चेन् मन्दधिय ऋणं दद्युर् अभाविताः ।<br>
यद् अर्थं दापितास् तस्मान् न लभेरन् कथंचन ॥ २.५३ ॥<br>
<strong>दर्शनप्रतिभूर् यत्र मृतः प्रात्ययिको ऽपि वा ।</strong><br>
<strong>न तत्पुत्रा ऋणं दद्युर् दद्युर् दानाय ये स्थिताः ॥ २.५४ ॥</strong></p></blockquote>
<p>प्रात्ययिको विश्वासप्रतिभूः । पौत्रनिवृत्त्यर्थो ऽयम् अनुवादः । तेन दानप्रतिभुवः पौत्रा न दापनीयाः । आह च व्यासः ।</p>
<blockquote>
<p>ऋणं पैतामहं पौत्रः प्रातिभाव्यागतं सुतः ।<br>
समं दद्यात् तत्सुतौ तु न दाप्याव् इति निश्चयः ॥</p></blockquote>
<p>पैतामहम् ऋणं समं वृद्धिरहितं दद्यात् । एवं प्रातिभाव्यनिमित्तं प्रतिभूपुत्रः । तयोर् अधमर्णपौत्रप्रतिभूपौत्रयोः पुत्राव् ऋणं प्रातिभाव्यागतं च न दाप्यौ । कात्यायनः ।</p>
<blockquote>
<p>प्रातिभाव्यागतं पौत्रैर् दातव्यं न तु तत् क्वचित् ।<br>
पुत्रेणापि समं देयम् ऋणं सर्वत्र पैतृकम् ॥</p></blockquote>
<p>प्रातिभाव्यागतम् ऋणं सर्वत्र पुत्रेण समं देयम् । पौत्रैर् न देयम् इत्य् अर्थः ॥ २.५४ ॥</p>
<blockquote>
<p><strong>बहवः स्युर् यदि स्वांशैर् दद्युः प्रतिभुवो धनम् ।</strong><br>
<strong>एकच्छायाश्रितेष्व् एषु धनिकस्य यथारुचि ॥ २.५५ ॥</strong></p></blockquote>
<p>बहवः पुरुषा एकं प्रतिभूत्वां यदावलम्बन्ते तदा ते यथांशम् उत्तमर्णाय धनं दद्युः । यदा त एकच्छायाश्रिताः प्रत्येकं विकल्पेन सकलधनदायकत्वम् <strong>[६५७]</strong> आश्रितास् तदा धनिकेछानुसारेण देयम् । तेषां मध्ये धनिको यं याचते स दद्याद् इत्य् अर्थः । एकाम् अधमर्णस्य छायां सादृश्यं प्रत्येकं श्रिता एकच्छायाश्रिताः ॥ २.५५ ॥</p>
<p><em>अधमर्णैः प्रतिभुवि यत् कर्तव्यं तद् आह</em> ।</p>
<blockquote>
<p><strong>प्रतिभूर् दापितो यत्र प्रकाशं धनिने धनम् ।</strong><br>
<strong>द्विगुणं तत्र दातव्यम् ऋणिकैस् तस्य तद् भवेत् ॥ २.५६ ॥</strong></p></blockquote>
<p>यत्र व्यवहारे प्रकाशं जनसमक्षं प्रतिभूर् अधमर्णदेयधनम् उत्तमर्णाय दापितो ददाति तत्र व्यवहारे तद् धनं द्विगुणम् अधमर्णैर् देयम् । अधमर्णैर् इति बहुवचनम् विवक्षितम् । नारदः ।</p>
<blockquote>
<p>याम् चार्थं प्रतिभूर् दद्याद् धनिकेनोपपीडितः ।<br>
ऋणिकस् तं प्रतिभुवे द्विगुणं प्रतिदापयेत् ॥</p></blockquote>
<p>पीडित इति वचनाद् अपीडिताय समम् एव देयम् । तद् आह कात्यायनः ।</p>
<blockquote>
<p>यस्यार्थे येन यद् दत्तं विधिनाभ्यर्थितेन तु ।<br>
साक्षिभिर् भावितेनैव प्रतिभूस् तत् समाप्नुयात् ॥</p></blockquote>
<p>तथा ।</p>
<blockquote>
<p>प्रातिभाव्यं तु यो दद्यात् पीडितैः प्रतिभावितः ।<br>
त्रिपक्षात् परतः सो ऽर्थं द्विगुणं लब्धुम् अर्हति ॥ २.५६ ॥</p></blockquote>
<p><em>सर्वत्र द्वैगुण्ये प्राप्ते कालात्यये सति यस्य द्रव्यस्य या परा वृद्धिर् उक्ता तां प्रतिभुवे दद्याद् इत्य् आह</em> ।</p>
<blockquote>
<p><strong>संततिः स्त्रीपशुष्व् एव धान्यं त्रिगुणम् एव च ।</strong><br>
<strong>वस्त्रं चतुर्गुणं प्रोक्तं रसश् चाष्टगुणः स्मृतः ॥ २.५७ ॥</strong></p></blockquote>
<p>याः पशुस्त्रियो गोमहिष्यादयः उत्तमर्णाय प्रतिभुवा दत्ताः सत्यो यावत् संततिमत्यो जातास् तावत् संतितिकास् ता अध्मर्णेन प्रतिभुवे देयाः । स्पष्टम् अन्यत् ॥ २.५७ ॥</p>
<p><em>धनिकस्य विस्रम्भहेतुः प्रतिभूर् आधिश् चेति प्रतिभूप्रकरणानन्तरं प्रसक्तम् आधिकरणम् आरभते । तत्राधिस्वरूपं तावन् नारद आह ।</em></p>
<p>_	अधिक्रियत् इत्य् आधिः स विज्ञेयो द्विलक्षणः ।_</p>
<p>_	कृतकालापनेयश् च यावद् देयोद्यतस् तथा ॥_</p>
<p>_	स पुनर् द्विविधः प्रोक्तो गोप्यो भोग्यस् तथैव च ॥ इति ।_</p>
<p><em>तत्रैतावति काले गते धनं दत्वायं मया मोक्ष्यते न चेत् तवैव भवतीति <strong>[६५८]</strong> कृत आधिः कृतकालापनेयः, यावद् धनं ते ददामि तावद् अयम् आधिर् इत्य् एवं कृतो यावद् देयोद्यतः । सो ऽपि प्रत्येकं गो ऽप्य् अभोग्यतया द्विविध इति । तत्र यस्याधेर् यस्मिन् निमित्ते सत्याधित्वनाश उत्तमर्णं प्रति च स्वत्वापत्तिर् यस्य न भवति तद् उभयम् आह</em> —</p>
<blockquote>
<p><strong>आधिः प्रणश्येद् द्विगुणे धने यदि न मोक्ष्यते ।</strong><br>
<strong>काले कालकृतो नश्येत् फलभोग्यो न नश्यति ॥ २.५८ ॥</strong></p></blockquote>
<p>आधिर् उक्तलक्षणो वृद्धिदानाभावे निमित्ते मूलधनद्वैगुण्ये जाते तावद् धनं दत्वाधमर्णेन यदि न मोक्ष्यते तदासौ नश्येद् अधमर्णस्य स्वं न भवेत्, किं तूत्तमर्णस्यैव भवेद् इत्य् अर्थः । यस् तु कालकृतः कृतकालापनेयः स यदि संप्रतिपन्ने काले न मोक्ष्यते ऽधमर्णेन स पूर्ववन् नश्येत् । फलभोग्यस् त्व् आधिर् न कदाचिन् नश्येत् । किं तूत्तमर्णेन यावत् स्वधनं प्राप्यते तावद् उत्पन्नं फलम् एव भोक्तव्यम् । अत्र व्यासः ।</p>
<blockquote>
<p>हिरण्ये द्विगुणीभूते पूर्णे काले कृते ऽवधौ ।<br>
बन्धकस्य धनी स्वामी द्विसप्ताहं परीक्ष्य तु ॥<br>
अतो ऽन्तरा धनं दत्वा ऋणी बन्धकम् आप्नुयात् ॥</p></blockquote>
<p>बृहस्पतिः।</p>
<blockquote>
<p>गोप्याधिर् द्विगुणाद् ऊर्ध्वं कृतकालो यथाविधि ।<br>
श्रावयित्वा ऋणिकुले भोक्तव्यः समनन्तरम् ॥<br>
तत्कालावधिसंयुक्तं स्थानलेख्यं च कारयेत् ॥</p></blockquote>
<p>कात्यायनः ।</p>
<blockquote>
<p>आधाता यत्र न स्यात् तु धनी बन्धं निवेदयेत् ।<br>
राज्ञा ततः स विख्यातो विक्रेय इति धारणा ॥<br>
सवृद्धिकं गृहीत्वा तु शेषं राजन्य् अथार्पयेत् ॥ २.५८ ॥<br>
<strong>गोप्याधिभोगे नो वृद्धिः सोपकारे ऽथ हापिते ।</strong><br>
<strong>नष्टो देयो विनष्टश् च दैवराजकृताद् ऋते ॥ २.५९ ॥</strong></p></blockquote>
<p>गोप्यस्याधेर् गोमहिषीवस्त्रहिरण्यरजतादेर् उत्तमर्णेन वाहनदोहनभूषणादौ भोगे कृते नो वृद्धिर् भवति प्रयुक्तं धनं न वर्धत इत्य् अर्थः । तथा सोपकारे फलभोग्यभूम्यादाव् उपेक्षया हापिते हानिं नीते नो वृद्धिर् इति संबन्धः । हानिर् अत्र कार्याक्षमत्वम् । यत्राधमर्ण आधेर् उपभोगं वृद्धिदानं वाभ्युपगच्छति तद्विषयम् एतत् । दैवराजव्यापारं विनोभयविधो ऽप्य् आधि नष्टो विनष्टो <strong>[६५९]</strong> वाधमर्णायोत्तमर्णेन देयः । नष्टो विकृतः । विनष्टः प्रध्वस्तो ऽपहृतो वा । बृहस्पतिः ।</p>
<blockquote>
<p>भुक्ते चासारतां प्राप्ते मूलहानिः प्रजायते ।<br>
बहुमूल्यं यत्र नष्टम् ऋणिकं तत्र तोषयेत् ॥</p></blockquote>
<p>व्यासः ।</p>
<blockquote>
<p>ग्रहीतृदोषान् नष्टश् चेद् बन्धो हेमादिको भवेत् ।<br>
ऋणं सलाभं संशोध्यं तन्मूल्यं दाप्यते धनी ॥</p></blockquote>
<p>ग्रहीता धनिकः । बन्धो बन्धक आधिर् इत्य् एको ऽर्थः । कात्यायनः ।</p>
<blockquote>
<p>अकामम् अननुज्ञातम् आधिं यः कर्म कारयेत् ।<br>
भोक्ता कर्मफलं दाप्यो वृद्धिं वा न लभेत सः ॥</p></blockquote>
<p>चेतनरूपाधिविषयम् एतत् । नारदः ।</p>
<blockquote>
<p>विनष्टे मूलहानिः स्याद् दैवराजकृताद् ऋते ।</p></blockquote>
<p>मनुः ।</p>
<blockquote>
<p>न एव् एवाधौ सोपकारे कौसीदीं वृद्धिम् आप्नुयात् ।<br>
यः स्वामिनाननुज्ञातम् आधिं भुङ्क्ते विचक्षणः ॥<br>
तेनार्धवृद्धिर् भोक्तव्या तस्य भोगस्य निष्कृतिः ॥</p></blockquote>
<p>अल्पभोगविषयम् एतत् । महोपभोगे तु गोप्याधिभोगे न वृद्धिर् इत्य् उक्तम् । ततश् च भोगानुसारेण वृद्धिहान्यनुसारः कार्यः ॥ २.५९ ॥</p>
<p><em>आधिसाधनम् आह</em> ।</p>
<blockquote>
<p><strong>आधेः स्वीकरणात् सिद्धी रक्ष्यमाणो ऽप्य् असारताम् ।</strong><br>
<strong>यातश् चेद् अन्य आधेयो धनभाग् वा धनी भवेत् ॥ २.६० ॥</strong></p></blockquote>
<p>आधेः स्वीकरणात् परिग्रहाद् आधित्वसिद्धिः । स्वीकरणं च भोग्यादौ भोगपर्यन्तम्, गोप्याधौ तु भाण्डागारप्रवेशपर्यन्तम् । तथा च नारदः ।</p>
<blockquote>
<p>आधिश् च द्विविधः प्रोक्तो जङ्गमः स्थावरस् तथा ।<br>
सिद्धिर् अस्योभयस्यापि भोगो यद्य् अस्ति नान्यथा ॥</p></blockquote>
<p>बृहस्पतिः ।</p>
<blockquote>
<p>क्षेत्रम् एकं द्वयोर् बन्धे दत्तं यत् समकालिकम् ।<br>
येन भुक्तं भवेत् पूर्वं तस्य सिद्धिम् अवाप्नुयात् ।<br>
तुल्यकालोपस्थितयोर् द्वयोर् अपि समं भवेत् ॥</p></blockquote>
<p>विष्णुः- &ldquo;गोचर्ममात्राधिकां भुवम् अन्यस्याधीकृतां तस्माद् अनिर्मोच्यान्यस्य यः प्रयच्छेत् स वध्यः । ऊनां चेत् षोडश सुवर्णान् दाप्यः ।</p>
<blockquote>
<p>एको ऽश्नीयाद् यद् उत्पन्नं नरः संवत्सरं फलम् ।<br>
गोचर्ममात्रा सा क्षोणी स्तोका वा यदि वा बहु ॥</p></blockquote>
<p><strong>[६६०]</strong>	ययोर् निक्षिप्त आधिस् तौ विवदेतां यदा नरौ ।</p>
<blockquote>
<p>यस्य भुक्तिर् जयस् तस्य बलात्कारविना कृता ॥</p></blockquote>
<p>यद्य् असाव् आधिर् धनिना रक्ष्यमाणो ऽप्य् असारताम् अवलम्बते यात्य् एकया संवत्सरवृद्ध्या सहितं मूलधनम् अपाकर्तव्यम् । न शक्नोति चेत् तदाधर्मर्णेनान्य आधिर् आधेयः । धनं वा स्वप्रयुक्तं धनी लभते ॥ २.६० ॥</p>
<p><em>आधिः प्रणश्येद् द्विगुणम् इत्य् अस्यापवादम् आह ।</em></p>
<blockquote>
<p><strong>चरित्रबन्धककृतं सवृद्ध्या दापयेद् धनम् ।</strong><br>
<strong>सत्यंकारकृतं द्रव्यं द्विगुणं प्रतिपादयेत् ॥ १.६१ ॥</strong></p></blockquote>
<p>चरित्रधर्मः स एव बन्धकम् आधिस् तेन यत् कृतम् ऋणं तद् वृद्धिसहितम् उत्तमर्णायाधमर्णं दापयेत् । न तत्राधिनाशो ऽस्तीत्य् अभिप्रायः । तेन धनम् अप्रयच्छतो ऽधमर्णस्य नास्त्य् आनृण्यांशता । इदम् अपाकर्तव्यम् इति संविदं कृत्वा यद् द्रव्यं प्रथमम् अर्प्यते तत् सत्यंकारकृतम् । तद्द्विगुणं विक्रेता स्वकीयदोषवशेन क्रयासिद्धौ क्रेत्रे दद्यात् । एतच् च प्रसङ्गाद् उक्तम् ॥ २.६१ ॥</p>
<blockquote>
<p><strong>उपस्थितस्य मोक्तव्य आधिः स्तेनो ऽन्यथा भवेत् ।</strong><br>
<strong>प्रयोजके ऽसति धनं कुले न्यस्याधिम् आप्नुयात् ॥ २.६२ ॥</strong></p></blockquote>
<p>अधमर्णस्य धनप्रदानपूर्वकम् आधिमोक्षायोद्यतस्योत्तमर्णेन धनम् आदायाधिः प्रत्यर्पणीयः, अन्यथोत्तमर्णश् चौरदण्डभाग् भवेत् । प्रयोजक उत्तमर्णः । तस्मिन्न् असति मृते प्रोषिते वाधर्मणस् तदीयं धनं तत्कुटुम्बे न्यस्य निक्षिप्य स्वकीयम् आधिं लभेत ॥ २.६२ ॥</p>
<p><em>प्रकारान्तरम् आह</em> ।</p>
<blockquote>
<p><strong>तत्कालकृतमूल्यो वा तत्र तिष्ठेद् अवृद्धिकः ।</strong></p></blockquote>
<p>तस्मिन्न् ऋणापाकरणकाले कृतमूल्यो ऽवधारितमूल्यो वृद्धिरहित एवाधिः प्रयोक्तृकुले तिष्ठेत् । यावत् प्रयोक्तुर् आगमनम् । आगते च तस्मिन्न् आधिं तन्मूल्यं वाधमर्णो गृह्णीयात् । प्रोषितप्रयोक्तृविषयं चैतत् ।</p>
<blockquote>
<p>उत्तमर्णेन मूलधनं द्विगुणं फलभोग्याधेर् उपजीव्याधमर्णाय स आधिः प्रत्यर्पणीय इत्य् अनन्तरं वक्ष्यति । तत्र विषये यद्य् अधमर्णस् तदीयो वा स्वजनः को ऽप्य् असंनिहितो विद्यते तदोत्तमर्णेन साक्षिसमक्षं स आधिर् विक्रेतव्य इतीदानीम् आह —<br>
<strong>विना धारणकाद् वापि विक्रीणीत ससाक्षिकम् ॥ २.६३ ॥</strong></p></blockquote>
<p><strong>[६६१]</strong></p>
<p>धारणकाद् अधमर्णाद् विना तदस्ंनिधानाद् इति यावत् । वाशब्दस् तत्स्वजनासंनिधिसमुच्चयार्थः ॥ २.६३ ॥</p>
<blockquote>
<p><strong>यदा तु द्विगुणीभूतम् ऋणम् आधौ तदा खलु ।</strong><br>
<strong>मोच्य आधिस् तदुत्पन्ने प्रविष्टे द्विगुणे धने ॥ २.६४ ॥</strong></p></blockquote>
<p>इति ऋणादानम् ॥ ३ ॥</p>
<p>यदा खलु मूलधनं द्विगुणीभूतं प्रत्याधिः क्रियते । तस्मात् फलभोग्यआद् आधेर् उत्पन्नं धनं त्वया तावद् उपजीव्यं यावन् मूलधनं द्विगुणम् उपजीवितं भवति तदनन्तरम् आधिर् मां प्रत्यर्पणीय इति यावत् । तदा तस्मिन् विषये तत आधेर् द्विगुणे धने प्रविष्टे सत्य् आधिर् उत्तमर्णेनाधमर्णाय देयः । एवं च सति,</p>
<blockquote>
<p>आधिः प्रणश्येद् द्विगुणे धने यदि न मोक्ष्यते ।}</p></blockquote>
<p>इत्य् अनेन वाक्येन यदा तु द्विगुणीभूतम् इत्य् असैव विरोधो नैवाशङ्कनीयो भिन्नविषयत्वात् । तथा हि — द्विगुणे मूलधने प्रविष्टे आधिर् मोच्यत इति उत्तमर्णाधमर्णयोः संप्रतिपत्तिविषयं यदा तु द्विगुणीभूतम् इत्यदिकं वाक्यम् । प्रयुक्तस्य धनस्य प्रतिपादनावधि य आधिः कृतस् तद्विषयम् आधिः प्रणश्येद् द्विगुण इत्यादिकम् । यदा तु द्विगुणीभूतम् इत्यादिवचनप्रतिपादित आधिः क्षयाधिर् इति कथ्यते । स च ऋणव्यवहारारम्भे मध्ये वा कृतो भवत्य् एव क्षयावधिः । इति ऋणादानम् ॥ २.६४ ॥</p>
<p><strong>[इति श्रीविद्याधरवंशप्रभवश्रीशिलाहारनरेन्द्रजीमूतवाहनान्वयप्रसूत-</strong></p>
<p><strong>श्रीमदपरादित्यदेवविरचिते याज्ञवल्क्यधर्मास्त्रनिबन्धे ऽपरार्क</strong></p>
<p><strong>ऋणादानप्रकरणम् ॥ ३ ॥ ]</strong></p>

  </div>
</article>


        

        



    <aside class="card border noPrint" id="section-tree-item-dharmaH_smRtiH_yAjJNavalkyaH_aparArkaH_02_vyavahAraH_03_RNAdAna-prakaraNam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/02_vyavahAraH/03_RNAdAna-prakaraNam/">०३ ऋणादान-प्रकरणम् </a>
            <a data-toggle="collapse" href="#section-tree-item-body-dharmaH_smRtiH_yAjJNavalkyaH_aparArkaH_02_vyavahAraH_03_RNAdAna-prakaraNam_md" role="button" aria-expanded="false" aria-controls="section-tree-item-body-dharmaH_smRtiH_yAjJNavalkyaH_aparArkaH_02_vyavahAraH_03_RNAdAna-prakaraNam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_smRtiH_yAjJNavalkyaH_aparArkaH_02_vyavahAraH_03_RNAdAna-prakaraNam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०३ ऋणादान-प्रकरणम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
