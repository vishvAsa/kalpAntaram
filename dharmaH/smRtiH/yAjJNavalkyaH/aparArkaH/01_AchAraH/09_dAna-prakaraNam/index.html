<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ०९ दान-प्रकरणम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="०९ दान-प्रकरणम्">
  <meta property="og:description" content="अथ सटीकायाज्ञवल्क्यस्मृतौ
दानप्रकरणम् (८)
अतो ऽनन्तरं दानप्रकरणविधिः । पात्राय गोप्रभृति दातव्यम् इति विधास्यति । तदर्थं पात्रस्तुतये ब्राह्मणानाम् एव पात्रत्वात् तत्प्रशंसाम् आह ।
तपस् तप्त्वा ऽसृजद् ब्रह्मा ब्राह्मणान् वेदगुप्तये ।
तृप्त्यर्थं पितृदेवानां धर्मसंरक्षणाय च ॥ १.१९८ ॥
ब्रह्मा तपस् तप्त्वा वेदसंरक्षणाय देवानां पितॄणां च तृप्त्यर्थं धर्मपालनाय च ब्राह्मणान् ससर्ज । अतस् ते विशिष्टकारणोद्भवत्वाद् अनन्यसाध्यवेदगुप्त्यादिप्रयोजनवत्त्वाच् च प्रशस्ताः । तपः सर्वेन्द्रियजयः ॥ १.१९८ ॥
किं च ।
सर्वस्य प्रभवो विप्राः श्रुताध्ययनशीलिनः ।
सर्वस्य पृथ्वीगतस्य वस्तुनः श्रुताध्ययनशीलिनो ब्राह्मणाः प्रभवः स्वामिनः । तथा च मनुः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="०९ दान-प्रकरणम्">
  <meta itemprop="description" content="अथ सटीकायाज्ञवल्क्यस्मृतौ
दानप्रकरणम् (८)
अतो ऽनन्तरं दानप्रकरणविधिः । पात्राय गोप्रभृति दातव्यम् इति विधास्यति । तदर्थं पात्रस्तुतये ब्राह्मणानाम् एव पात्रत्वात् तत्प्रशंसाम् आह ।
तपस् तप्त्वा ऽसृजद् ब्रह्मा ब्राह्मणान् वेदगुप्तये ।
तृप्त्यर्थं पितृदेवानां धर्मसंरक्षणाय च ॥ १.१९८ ॥
ब्रह्मा तपस् तप्त्वा वेदसंरक्षणाय देवानां पितॄणां च तृप्त्यर्थं धर्मपालनाय च ब्राह्मणान् ससर्ज । अतस् ते विशिष्टकारणोद्भवत्वाद् अनन्यसाध्यवेदगुप्त्यादिप्रयोजनवत्त्वाच् च प्रशस्ताः । तपः सर्वेन्द्रियजयः ॥ १.१९८ ॥
किं च ।
सर्वस्य प्रभवो विप्राः श्रुताध्ययनशीलिनः ।
सर्वस्य पृथ्वीगतस्य वस्तुनः श्रुताध्ययनशीलिनो ब्राह्मणाः प्रभवः स्वामिनः । तथा च मनुः ।">
  <meta itemprop="wordCount" content="25026">
  <meta name="twitter:card" content="summary">
  <meta name="twitter:title" content="०९ दान-प्रकरणम्">
  <meta name="twitter:description" content="अथ सटीकायाज्ञवल्क्यस्मृतौ
दानप्रकरणम् (८)
अतो ऽनन्तरं दानप्रकरणविधिः । पात्राय गोप्रभृति दातव्यम् इति विधास्यति । तदर्थं पात्रस्तुतये ब्राह्मणानाम् एव पात्रत्वात् तत्प्रशंसाम् आह ।
तपस् तप्त्वा ऽसृजद् ब्रह्मा ब्राह्मणान् वेदगुप्तये ।
तृप्त्यर्थं पितृदेवानां धर्मसंरक्षणाय च ॥ १.१९८ ॥
ब्रह्मा तपस् तप्त्वा वेदसंरक्षणाय देवानां पितॄणां च तृप्त्यर्थं धर्मपालनाय च ब्राह्मणान् ससर्ज । अतस् ते विशिष्टकारणोद्भवत्वाद् अनन्यसाध्यवेदगुप्त्यादिप्रयोजनवत्त्वाच् च प्रशस्ताः । तपः सर्वेन्द्रियजयः ॥ १.१९८ ॥
किं च ।
सर्वस्य प्रभवो विप्राः श्रुताध्ययनशीलिनः ।
सर्वस्य पृथ्वीगतस्य वस्तुनः श्रुताध्ययनशीलिनो ब्राह्मणाः प्रभवः स्वामिनः । तथा च मनुः ।">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/smRtiH\/yAjJNavalkyaH\/aparArkaH\/01_AchAraH\/09_dAna-prakaraNam\/".replace(basePath, "/");
  pageVars.pageParams = {};
  pageVars.pageSource = "dharmaH\/smRtiH\/yAjJNavalkyaH\/aparArkaH\/01_AchAraH\/09_dAna-prakaraNam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ०९ दान-प्रकरणम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०९ दान-प्रकरणम्">०९ दान-प्रकरणम्</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>अथ सटीकायाज्ञवल्क्यस्मृतौ</strong></p>
<p><strong>दानप्रकरणम् (८)</strong></p>
<p><em>अतो ऽनन्तरं दानप्रकरणविधिः । पात्राय गोप्रभृति दातव्यम् इति विधास्यति । तदर्थं पात्रस्तुतये ब्राह्मणानाम् एव पात्रत्वात् तत्प्रशंसाम् आह ।</em></p>
<blockquote>
<p><strong>तपस् तप्त्वा ऽसृजद् ब्रह्मा ब्राह्मणान् वेदगुप्तये ।</strong><br>
<strong>तृप्त्यर्थं पितृदेवानां धर्मसंरक्षणाय च ॥ १.१९८ ॥</strong></p></blockquote>
<p>ब्रह्मा तपस् तप्त्वा वेदसंरक्षणाय देवानां पितॄणां च तृप्त्यर्थं धर्मपालनाय च ब्राह्मणान् ससर्ज । अतस् ते विशिष्टकारणोद्भवत्वाद् अनन्यसाध्यवेदगुप्त्यादिप्रयोजनवत्त्वाच् च प्रशस्ताः । तपः सर्वेन्द्रियजयः ॥ १.१९८ ॥</p>
<p><em>किं च</em> ।</p>
<blockquote>
<p><strong>सर्वस्य प्रभवो विप्राः श्रुताध्ययनशीलिनः ।</strong></p></blockquote>
<p>सर्वस्य पृथ्वीगतस्य वस्तुनः श्रुताध्ययनशीलिनो ब्राह्मणाः प्रभवः स्वामिनः । तथा च मनुः ।</p>
<blockquote>
<p>ब्राह्मणो जायमानो वै पृथिव्याम् अधिजायते ।<br>
ईश्वरः सर्वभूतानां धर्मकोशस्य गुप्तये ॥</p></blockquote>
<p><strong>[२८२]</strong>	सर्वं स्वं ब्राह्मणस्येदं यत् किंचिज् जगतीगतम् ।</p>
<blockquote>
<p>श्रेष्ठेनाभिजनेनेदं सर्वं वै ब्राह्मणो ऽर्हति ॥ इति ।</p></blockquote>
<p>श्रुतं गुरुतः साङ्गोपाङ्गश्रुतिस्मृतिवाक्यार्थावधारणम् । अध्ययनं श्रुत्यादिपाठः । श्रुताध्ययने शीलयन्ति सम्यग् आचरन्तीत्य् एवंस्वभावाः श्रुताध्ययनशीलिनः । &ldquo;शालिनः&rdquo; इति पाठे ताभ्यां श्लाघमानाः ॥</p>
<blockquote>
<p><strong>तेभ्यः क्रियापराः श्रेष्ठास् तेभ्यो ऽप्य् अध्यात्मवित्तमाः ॥ १.१९९ ॥</strong></p></blockquote>
<p>तेभ्यः श्रुताध्ययनमात्रोपक्षीणव्यापारेभ्यः क्रियापरा धर्मानुष्ठानप्रधानाः । क्रियाशब्दो ऽत्राधर्मवर्जनार्थो ऽपि । अर्थाद् एषां श्रुताध्ययनसिद्धिर् न हि तद्रहिताः क्रियापरा भवन्ति । तेभ्यः केवलधर्मिभ्यो ब्रह्मविदः प्रशस्ततमाः ॥ १.१९९ ॥</p>
<p><em>एवं ब्राह्मणान् प्रशस्य पात्रलक्षणम् आह ।</em></p>
<blockquote>
<p><strong>न विद्यया केवलया तपसा वापि पात्रता ।</strong><br>
<strong>यत्र वृत्तम् इमे चोभे तद् धि पात्रं प्रकीर्तितम् ॥ १.२०० ॥</strong></p></blockquote>
<p>विद्या स्वधर्मब्रह्मविषयं ज्ञानं तया केवलया तपोरहितया तपसा वा स्वधर्मानुष्ठानरूपेण विद्यारहितेन पात्रता न भवति । यतो यत्र ब्राह्मणे वृत्तम् आचारलक्षणम् अस्ति विद्यातपसी च स्तः, तत्पात्रं महर्षिभिः प्रकीर्तितम् । दातारं पापात् तारयतीति पात्रम् । अत एव मनुः ।</p>
<blockquote>
<p>दानं धर्मं निषेवेत नित्यम् ऐष्टिकपौष्टिकम् ।<br>
परितुष्टेन भावेन पात्रम् आसाद्य शक्तितः ॥<br>
यत् किंचिद् अपि दातव्यं याचितेनानसूयता ।<br>
उत्पत्स्यते हि तत् पात्रं यत् तारयति सर्वतः ॥</p></blockquote>
<p>वसिष्ठः ।</p>
<blockquote>
<p>स्वाध्यायाढ्यं योनिमन्तं प्रशान्तं वैतानस्थं पापभीरुं बहुज्ञम् ।<br>
स्त्रीषु क्षान्तं धार्मिकं गोशरण्यं व्रतैः क्लान्तं तादृशं पात्रम् आहुः ।</p></blockquote>
<p>योनिमान् कुलीनः ।</p>
<blockquote>
<p>ये क्षान्तदान्ताः श्रुतपूर्णकर्णा जितेन्द्रियाः प्राणिवधान् निवृत्ताः ।<br>
प्रतिग्रहे संकुचिता गृहस्थास् ते ब्राह्मणास् तारयितुं समर्थाः ॥</p></blockquote>
<p>दाने व्यासः ।</p>
<blockquote>
<p>मातापितृषु यद् दत्तं भ्रातृस्वसृसुतासु च ।<br>
जायात्मजेषु यद् दत्तं सो ऽनिन्द्यः स्वर्गसंक्रमः ॥<br>
पितुः शतगुणं दानं सहस्रं मातुर् उच्यते ।<br>
**अनन्तं दुहितुर् दानं सोदरे दत्तम् अक्षयम् ॥ इति । <strong>[२८३]</strong></p></blockquote>
<p>वचनप्रामान्यान् मातृप्रभृतिभ्यो विद्याहीनेभ्यो ऽपि वक्ष्यमाणं गोभूतप्रभृति दातव्यम् अवश्यम् । तथा च मनुः ।</p>
<blockquote>
<p>शक्तः परजने दाता स्वजने दुःखजीविनि ।<br>
मध्वापातो विषास्वादः स धर्मप्रतिरूपकः ॥<br>
भृत्यानाम् उपरोधेन यः करोत्य् और्ध्वदैहिकम् ।<br>
तद् भवत्य् असुखोदर्कं जीवतो ऽस्य मृतस्य च ॥</p></blockquote>
<p>और्ध्वदैहिकम् आमुष्मिकफलं कर्म । उदर्को ऽन्तः । दक्षः ।</p>
<blockquote>
<p>दयाम् उद्दिश्य यद् दानम् अपात्रेभ्यो ऽपि दीयते ।<br>
दीनान्धकृपणेभ्यश् च तद् आनन्त्याय कल्पते ॥</p></blockquote>
<p>शातातपः ।</p>
<blockquote>
<p>संनिकृष्टम् अधीयानं व्यतिक्रामति यो द्विजः ।<br>
भोजने चैव दाने च स हन्यात् सप्तमं कुलम् ॥</p></blockquote>
<p>भविष्यत्पुराणम् ।</p>
<blockquote>
<p>यस् त्व् आसन्नम् अतिक्रम्य ब्राह्मणं पतिताद् ऋते ।<br>
दूरस्थं भोजयेन् मूढो गुणाढ्यं नरकं व्रजेत् ॥<br>
तस्मान् नातिक्रमेत् प्राज्ञो ब्राह्मणान् प्रातिवेश्मिकान् ।<br>
संबन्धिनस् तथा सर्वान् दौहित्रं विट्पतिं तथा ॥<br>
भागिनेयं विशेषेण तथा बन्धून् गृहाधिप ।<br>
नातिक्रामेन् नरस् त्व् एतान् मूर्खान् अपि च गोपते ॥<br>
अतिक्रम्य महारौद्रं रौरवं नरकं व्रजेत् ॥</p></blockquote>
<p>प्रातिवेश्मिकः समीपगृहवर्ती । विट्पतिर् जामाता । महाभारते ।</p>
<blockquote>
<p>तद्भक्तास् तधना राजंस् तद्गृहाश् तद्व्यपाश्रयाः ।<br>
अर्थिनश् च भवन्त्य् अर्थे तेषु दत्तं महाफलम् ॥</p></blockquote>
<p>अर्थी धनविषय इत्य् अर्थः ।</p>
<blockquote>
<p>कृतसर्वस्वहरणा निर्दोषाः प्रभविष्णुभिः ।<br>
स्पृहयन्ति सुगुप्तानां तेषु दत्तं महाफलम् ॥</p></blockquote>
<p>प्रभविष्नुभिर् बलिभिः कृतसर्वस्वहरणा इत्य् अर्थः ।</p>
<blockquote>
<p>हृतस्वा हृतदाराश् च ये विप्रा देशविप्लवे ।<br>
अर्थार्थम् उपगच्छन्ति तेषु दत्तं महाफलम् ॥<br>
तपस्विनस् तपोनित्यास् तथा भिक्षवराश् च ये ।</p></blockquote>
<p><strong>[२८४]</strong>	अर्थिनः केचिद् इच्छन्ति तेषु दत्तं महाफलम् ॥</p>
<p>दक्षः ।</p>
<blockquote>
<p>व्यसनाप्दृणार्थं च कुटुम्बार्थं च याचते ।<br>
एवम् अन्विष्य दातव्यं सर्वदानेष्व् अयं विधिः ॥<br>
शीलं संवासतो ज्ञेयं शौचं संव्यवहारतः ।<br>
प्रज्ञा संकथया ज्ञेया त्रिभिः पात्रं परीक्ष्यते ॥</p></blockquote>
<p>संवर्तः ।</p>
<blockquote>
<p>श्रोत्रियाय दरिद्राय अर्थिने च विशेषतः ।<br>
यद् दानं दीयते तस्मै तद् दानं शुभकारकम् ॥</p></blockquote>
<p>देवलः ।</p>
<blockquote>
<p>मात्रश् च ब्राह्मणश् चैव श्रोत्रियश् च ततः परम् ।<br>
अनूचानस् तथा भ्रूण ऋषिकल्प ऋषिर् मुनिः ॥<br>
इत्य् एते ऽष्टौ समुद्दिष्टा ब्राह्मणाः प्रथमं श्रुतौ ॥<br>
तेभ्यः परः परः श्रेष्ठो विद्यावृत्तो विशेषतः ।<br>
ब्राह्मणानां कुले जातो जातिमात्रो यदा भवेत् ॥<br>
अनपेतः क्रियाहीनो मात्र इत्य् अभिधीयते ।<br>
एकोद्देशम् अतिक्रम्य वेदस्यादानवान् ऋजुः ॥<br>
स ब्राह्मण इति प्रोक्तो निभृतं सत्रवान् घृणी ।<br>
एकां शाखां सकल्पां च षड्भिर् अङ्गैर् अधीत्य च ॥<br>
षट्कर्मनिरतो विप्रः श्रोत्रियो नाम धर्मवित् ।<br>
वेदवेदाङ्गतत्त्वज्ञः शुद्धात्मा पापवर्जितः ॥<br>
शेषं श्रोत्रियवत् प्राप्तः सो ऽनूचान इति स्मृतः ॥</p></blockquote>
<p>सेषं लक्षणं षट्कर्मनिरतत्वं श्रोत्रियस्येव यः प्राप्तः सो ऽनूचान इत्य् अर्थः ।</p>
<blockquote>
<p>अनूचानगुणोपेतो यज्ञस्वाह्याययन्त्रितः ।<br>
भ्रूण इत्य् उच्यते प्राज्ञैः शेषभोजी जितेन्द्रियः ॥</p></blockquote>
<p>शेषं भृत्यादिभुक्तशेषम् ।</p>
<blockquote>
<p>लौकिकं वैदिकं चैव सर्वं ज्ञानम् अवाप्य यः ।<br>
आश्रमस्थो वशी नित्यम् ऋइषिकल्प इति स्मृतः ॥<br>
ऊर्ध्वरेतास् तपस्य् उग्रो नियताशी त्व् असंशयी ।<br>
शापानुग्रहयोः शक्तः सत्यसंधो भवेद् ऋषिः ॥<br>
निवृत्तः सर्वतत्त्वज्ञः कामक्रोधविवर्जितः ।<br>
ध्यानस्थो निष्क्रियो दान्तस् तुल्यमृत्काञ्चनो मुनिः ॥<br>
एवम् अन्वयविद्याभ्यां वृत्तेन च स्मुच्छ्रितः ।<br>
त्रिशुक्ला नाम विप्रेन्द्राः पूज्यन्ते सवनादिषु ॥</p></blockquote>
<p>अन्वयादीनि त्रीणि शुक्लानि शुद्धानि येषां ते त्रिशुक्लाः । सवनं सोमयागः । वसिष्ठः ।</p>
<blockquote>
<p>यं न सन्तं न चासन्तं नाश्रुतं न बहुश्रुतम् ।<br>
न सुवृत्तं न दुर्वृत्तं वेद कश्चित् स ब्राह्मणः ॥<br>
योगस् तपो दया दानं सत्यं शौचं श्रुतं घृणा ।<br>
विद्या विज्ञानम् आस्तिक्यम् एतद् ब्राह्मणलक्षणम् ॥</p></blockquote>
<p>तथा ।</p>
<blockquote>
<p>किंचिद् वेदमयं पात्रं किंचित् पात्रं तपोमयम् ।<br>
पात्राणाम् अधिकं पात्रं शूद्रान्नं यस्य नोदरे ॥ १.२०० ॥</p></blockquote>
<p><em>इदानीं देयद्रव्येण पात्रेण विशिष्टदानविधिम् अपात्रे दाननिषेधं चाह</em> ।</p>
<blockquote>
<p><strong>गोभूतिलहिरण्यादि पात्रे दातव्यम् अर्चितम् ।</strong><br>
<strong>नापात्रे विदुषा किंचिद् आत्मनः श्रेय इच्छता ॥ १.२०१ ॥</strong></p></blockquote>
<p>प्रत्येकं गोप्रभृतिद्रव्यम् आत्मनः श्रेयः प्रियं स्वर्गादिकम् इच्छतार्चयित्वा पात्राय प्रदेयम् । आदिशब्देन शस्त्रान्तरोक्तम् अन्नादिदेयं संगृह्णाति । अपात्रदानात् प्रत्यवायोदयं विदुषा जानता किंचिद् अप्य् अपात्राय न देयम् । पात्राय दातव्यम् इतिविधिसामर्थ्याद् एवापात्रे न देयम् इति  निषेधे सिद्धे पृथङ्निषेधम् आरभमाणो मुख्यपात्रासंभवे प्रतिषिद्धवर्जस्य पात्रतास्तीति ज्ञापयति । अत्र चापात्रशब्दो न पात्राद् अन्यद् अपात्रम् आह किं तु पात्रविरुद्धम् । यस्य च पात्रत्वं प्रतिषिद्धं तत् तद्विरुद्धम् । येभ्यो न देयं तान् आह मनुः ।</p>
<blockquote>
<p>न वार्य् अपि प्रयच्छेत् तु बैडालव्रतिके द्विजे ।<br>
न बकव्रतिके पापे नावेदविदि धर्मवित् ॥<br>
त्रिष्व् अप्य् एतेषु दत्तं हि विधिनाप्य् अर्जितं धनम् ।<br>
दातुर् भवत्य् अनर्थाय परत्रादतुर् एव च ॥</p></blockquote>
<p>अनर्थः प्रत्यवायः ।</p>
<blockquote>
<p>यः कारणं पुरस्कृत्य व्रतचर्या निषेवते ।<br>
पापं व्रतेन संछाद्य बैडालं नाम तद् व्रतम् ॥</p></blockquote>
<p>कारणं धर्मम् इत्य् अर्थः । व्रतं प्रायश्चित्तम् ।</p>
<blockquote>
<p>प्रतिगृह्याश्रमं यस् तु स्थित्वा तत्र न तिष्ठति ।<br>
आश्रमस्य विरोपेन बैडालं नाम तद् व्रतम् ॥</p></blockquote>
<p><strong>[२८६]</strong>	अव्रतानाम् अमन्त्राणां जातिमात्रोपजीविनाम् ।</p>
<blockquote>
<p>तेषां प्रतिग्रहाद् दोषो न शिला तारयेच् छिलाम् ॥<br>
अपविद्धाग्निहोत्रस्य गुरोर् विप्रियकारिणः ।<br>
द्रविणं नैव दातव्यं सततं पापकारिणः ॥<br>
न प्रतिग्रहम् अर्हन्ति वृषलाध्यापका द्विजाः ।<br>
शूद्रस्याध्यापनाद् विप्रः पतत्य् अत्र न संशयः ॥</p></blockquote>
<p>वसिष्ठः ।</p>
<blockquote>
<p>उपक्रन्दति दातारं गौर् अश्वः काञ्चनं मही ।<br>
अश्रोत्रियस्य विप्रस्य हस्तौ दृष्ट्वा निराकृतेः ॥</p></blockquote>
<p>दक्षः ।</p>
<blockquote>
<p>धूर्ते छद्मनि मल्ले च कुविद्ये कितवे शठे ।<br>
चाटचारणचौरेषु दत्तं भवति निष्फलम् ॥</p></blockquote>
<p>व्यासः ।</p>
<blockquote>
<p>ऊषरे वापिते बीजं यच् च भस्मनि हूयते ।<br>
क्रियाहीनेषु यद् दत्तं न च तत् प्रेत्य नो इह ॥</p></blockquote>
<p>वृद्धमनुः ।</p>
<blockquote>
<p>पात्रभूतो ऽपि यो विप्रः प्रतिगृह्य प्रतिग्रहम् ।<br>
असत्सु विनियुञ्जीत तस्मै देयं न किंचन ॥<br>
संचयं कुरुते यश् च प्रतिगृह्य समन्ततः ।<br>
धर्मार्थं नोपयुङ्क्ते च न तं तस्करम् अर्चयेत् ॥</p></blockquote>
<p>यमः ।</p>
<blockquote>
<p>यस्य वेदश् च वेदी च् विच्छिद्येते त्रिपौरुषम् ।<br>
स वै दुर्ब्राह्मणो नाम यश् चैव वृषलीपतिः ॥</p></blockquote>
<p>वसिष्ठः ।</p>
<blockquote>
<p>उदक्यान्वासते येषां ये च केचिद् अनग्नयः ।<br>
कुलं चाश्रोत्रियं येषां सर्वे ते शूद्रधर्मिणः ॥</p></blockquote>
<p>मनुः ।</p>
<blockquote>
<p>समम् अब्राह्मणे दानं द्विगुणं ब्राह्मणब्रुवे ।<br>
सहस्रगुणम् आचार्ये अनन्तं वेदपारगे ॥</p></blockquote>
<p>समं यावद् धनं तावत् तस्य फलम् इत्य् अर्थः । शातातपः ।</p>
<blockquote>
<p>नेष्टं देवलके दत्तम् अप्रतिष्ठं च वार्दुषौ ।<br>
यच् च निर्णेजके दत्तं निष्फलाशं विधीयते ॥<br>
यश् च लिङ्ग्युचितां वृत्तिम् अलिङ्गेभ्यः प्रयच्छति ।<br>
घोरायां ब्रह्महत्यायां पच्यते नात्र संशयः ॥<br>
अब्राह्मणाश् च षट् प्रोक्ता ऋषिः शातातपो ऽब्रवीत् ।<br>
आद्यो राजाश्रयस् तेषां द्वितीयः क्रयविक्रयी ॥</p></blockquote>
<p><strong>[२८७]</strong>	तृतीयो बहुयाज्यः स्याच् चतुर्थो ग्रामयाजकः ।</p>
<blockquote>
<p>पञ्चमस् तु भृतस् तेषां ग्रामस्य नगरस्य च ॥<br>
अनागतां तु यः पूर्वां सादित्यां चैव पश्चिमाम् ।<br>
नोपासीत द्विजः संध्यां स षष्ठो ऽब्राह्मणः स्मृतः ॥</p></blockquote>
<p>व्यासः ।</p>
<blockquote>
<p>ब्रह्मबीजसमुत्पन्नो मन्त्रसंस्कारवर्जितः ।<br>
जातिमात्रोपजीवी च भवेद् अब्राह्मणः स तु ॥<br>
गर्भाधानादिभिर् युक्तस् तथोपनयनेन च ।<br>
न कर्मकृन् न चाधीते स भवेद् ब्राह्मणब्रुवः ॥</p></blockquote>
<p>यत् तु बृहस्पतिनोक्तम्-</p>
<blockquote>
<p>शूद्रे समगुणं दानं वैश्ये तद्द्विगुणं स्मृतम् ।<br>
क्षत्रिये त्रिगुणं दानं ब्राह्मणे षड्गुणं स्मृतम् ॥</p></blockquote>
<p>इति, तद् अन्नदानविषयम्, &ldquo;कृतान्नम् इतरे&rdquo; इति गौतमवचनात् । कृतान्नं पक्वान्नम् । इतरे क्षत्रियादयः । मनुः ।</p>
<blockquote>
<p>अनर्हते यद् ददाति न ददाति यद् अर्हते ।<br>
अर्हानर्हापरिज्ञानाद् धनाद् धर्माच् च हीयते ॥ इति ।</p></blockquote>
<p>अत्र सामान्यतो गवादिना देयेन पात्रे दानेन विशिष्टं दानं विहितं तत्र दानशब्दार्थं तस्य चावान्तरविशेषान् आह देवलः ।</p>
<blockquote>
<p>अर्थानाम् उदिते पात्रे श्रद्दया प्रतिपादनम् ।<br>
दानम् इत्य् अभिनिर्दिष्टं व्याख्यानं तस्य वक्ष्यते ॥</p></blockquote>
<p>अर्था देयद्रव्याणि तेषां प्रतिपादनं नाम पात्रं प्रति स्वस्वाभिभावापादनपर्यन्तस् त्यागः ।</p>
<blockquote>
<p>द्विहेतु षडधिष्ठानं षडङ्गं षड्विपाकयुक् ।<br>
चतुष्प्रकारं त्रिविधं त्रिनाशं दानम् उच्यते ॥</p></blockquote>
<p>तत्र द्विहेतुकत्वम् आह ।</p>
<blockquote>
<p>नाल्पत्वं वा बहुत्वं वा दानस्याभ्युदयावहम् ।<br>
श्रद्धा शक्तिश् च दानानां षडेतानि प्रचक्षते ॥<br>
पात्रेभ्यो दीयते नित्यं वृद्धिक्षयकरौ हि तौ ॥</p></blockquote>
<p>एको वाशब्द इवार्थे द्वितीयः समुच्चये । यथा नाल्पत्वं दानाभ्युदयस्य कारणं तथा न बहुत्वम् अपि किं तु श्रद्धाशक्ती । शक्तिर् औदार्यम् अपश्चात्तापश् च । षडधिष्ठानत्वम् आह ।</p>
<p><strong>[२८८]</strong>	धर्मम् अर्थं कामं च व्रीडाहर्षभयानि च ।</p>
<blockquote>
<p>अधिष्ठानानि दानानां षड् एतानि प्रचक्षते ॥<br>
पात्रेभ्यो दीयन्ते दानम् अनपेक्ष्य प्रयोजनम् ।<br>
केवलं त्यागबुद्ध्या यद् धर्मदानं तद् उच्यते ॥<br>
प्रोयोजनम् अनपेक्ष्यैव प्रसङ्गाद् यत् प्रदीयते ।<br>
तद् अर्थदानम् इत्य् आहुर् वैदिकं फलहेतुकम् ॥<br>
स्त्रीपानमृगयाक्षाणां प्रसङ्गाद् यद् प्रदीयते<br>
अनर्हेषु च रागेण कामदानं तद् उच्यते ॥<br>
संसदि व्रीडयाश्रुत्य यो ऽर्थो ऽर्थिभ्यः प्रयाचितः ।<br>
प्रदीयते चेत् तद् दानं व्रीडादानम् इति स्मृतम् ॥<br>
दृष्ट्वा प्रियाणि श्रुत्वा च हर्षवद् यत् प्रदीयते ।<br>
हर्षदानम् इति प्राहुर् दानं तद् धर्मचिन्तकाः ॥<br>
अक्रोशान् अर्थहिंसानां प्रतीकाराय यद् भयात् ।<br>
दीयते तापकर्तृभ्यो भयादानं (?) तद् उच्यते ॥</p></blockquote>
<p>षडङ्गत्वम् आह ।</p>
<blockquote>
<p>दाता प्रतिग्रहीता च श्रद्धा दैवं च धर्मयुक् ।<br>
देशकालौ च दानानाम् अङ्गान्य् एतानि षड् विदुः ॥<br>
अपापरोगी धर्मात्मा दित्सुर् अव्यसनः शुचिः ।<br>
अनिन्द्याजीवकर्मा च षड्भिर् दाता प्रशस्यते ॥<br>
त्रिशुक्लः कृशवृत्तिश् च घृणालुः सकलेन्द्रियः ।<br>
विमुक्तो योनिदोषेभ्यो ब्राह्मणः पात्रम् उच्यते ॥</p></blockquote>
<p>त्रिशुल्को व्याख्यातः ।</p>
<blockquote>
<p>सौमुखाद्यभिसंप्रीतिर् अर्थिनां दर्शने सदा ।<br>
सत्कृतिश् चानसूया च तदा श्रद्धेति कीर्त्यते ॥<br>
अपराबाधम् अक्लेशं स्वयं येनार्जितं धनम् ।<br>
स्वल्पं वा विपुलं वापि देयम् इत्य् अभिधीयते ॥<br>
यद्य् अत्र दुर्लभं द्रव्यं यस्मिन् काले ऽपि वा पुनः ।<br>
दानादौ देशकालौ तौ स्यातां श्रेष्ठौ न चान्यथा ॥<br>
अवस्थादेशकलानां पात्रदात्रोश् च संपदा ।<br>
**हीनं वापि भएच् छ्रेष्ठं श्रेष्ठं वाप्य् अन्यथा भवेत् ॥ <strong>[२८९]</strong></p></blockquote>
<p>षड्विपाकत्वम् आह ।</p>
<blockquote>
<p>दुष्फलं निष्फलं हीनं तुल्यं विपुलम् अक्षयम् ।<br>
षड्विपाकयुग् उद्दिष्टं षड् एतानि विपाकतः ॥<br>
नास्तिकस् तेन हिंस्रेभ्यो ऽवराय पतिताय च ।<br>
पिशुनभ्रूणहर्तृभ्यां प्रदत्तं दुष्फलं भवेत् ॥</p></blockquote>
<p>अवरः क्षत्रियादिः ।</p>
<blockquote>
<p>महद् अप्य् अफलं दानं शद्धया परिवर्जितः ।<br>
परबाधकरं दानं परम् अप्य् ऊनतां व्रजेत् ॥<br>
यथोक्तम् अपि यद् दत्तं चित्तेन कलुषेण तु ।<br>
तत् तु संकल्पदोषेण दानं तुल्यफलं भवेत् ॥<br>
यथोक्तैः सकलैः षड्भिर् दानं स्याद् विपुलोदयम् ।</p></blockquote>
<p>उदयः फलम् ।</p>
<blockquote>
<p>अनुक्रोशवशाद् दत्तं दानम् अक्षयतां व्रजेत् ॥</p></blockquote>
<p>अनुश्रोशो दया । दीयत इति दानं गवादि । ध्रुवादिचतुष्प्रकारम् आह ।</p>
<blockquote>
<p>ध्रुवम् आजस्रिकं काम्यं नैमित्तिकम् इति क्रमात् ।<br>
वैदिको दानमार्गो ऽयं चतुर्धा वर्ण्यते द्विजैः ॥<br>
प्रपारामतडाकादि सर्वकामफलं ध्रुवम् ।<br>
तद् आजस्रिकम् इत्य् आहुर् दीयते यद् दिने दिने ॥<br>
अपत्यविजयैश्वर्यस्त्रीबालार्थं यद् इष्यते ।<br>
इच्छासंस्थं तु तद् दानं काम्यम् इत्य् अभिधीयते ॥<br>
कालापेक्षं क्रियापेक्षम् अर्थापेक्षम् इति स्मृतम् ।<br>
त्रिधा नैमित्तिकं प्रोक्तं सहोमं होमवर्जितम् ॥</p></blockquote>
<p>त्रिविधत्वम् आह ।</p>
<blockquote>
<p>नवोत्तमानि चत्वारि मध्यमानि विधानतः ।<br>
अधमानीति शेषाणि त्रिविधत्वम् इदं विदुः ॥<br>
अन्नं दधि मधु त्राणं गोभूरुक्माश्वहस्तिनः ।<br>
दानान्य् उत्तमदानानि उत्तमद्रव्यदानतः ॥<br>
विद्या चाच्छादनवासपरिभोगौषधानि च ।<br>
दानानि मध्यमानीति मध्यमद्रव्यदानतः ॥<br>
उपानत्प्रेङ्खयानानि छत्रपात्रासनानि च ।<br>
दीपक्ष्ठफलादीनि चरमं बहुवार्षिकम् ॥</p></blockquote>
<p><strong>[२९०]</strong>	बहुत्वाद् अर्थजातानां संख्यासेषेषु नेष्यते ।</p>
<blockquote>
<p>अधमान्य् अवशिष्टानि सर्वनानाय् अतो विदुः ॥</p></blockquote>
<p>विनाशित्वम् आह ।</p>
<blockquote>
<p>इष्टं दत्तम् अधीतं वा प्रणश्यत्य् अनुकीर्तनात् ।<br>
श्लाधानुशोचनाभ्यां च भग्नतेजो विपद्यते ॥<br>
तस्माद् आत्मकृतं पुण्यं न वृथा परिकीर्तयेत् ।<br>
उक्तवन्तम् इति प्राहुस् तम् एवं कृतवेदनम् ॥<br>
एवं सर्वगुणोपेतम् उक्तदोषैर् विवर्जितम् ।<br>
कामधुग्धेनुवद्दानं फलत्य् आत्मेप्सितं फलम् ॥<br>
इह कीर्तिं च दानाख्यां स्फीतान् भोगांस् त्रिविष्टपे ।<br>
दानश्रद्धां तृतीये च जन्मनि प्रसवोत्तमे ॥<br>
अन्यायाधिगतां दत्त्वा सकलां पृथिवीम् अपि ।<br>
श्रद्धावर्जम् अपात्राय न कांचिद् भूतिम् आप्नुयात् ॥<br>
प्रदाय शाकमुष्टिं वा श्रद्धाभक्तिसमुद्यताम् ।<br>
महते पात्रभूताय सर्वाभ्युदयम् आप्नुयात् ॥</p></blockquote>
<p>मनुः ।</p>
<blockquote>
<p>श्रद्धयेष्टं च पूर्तं च नित्यं कुर्यात् प्रयत्नतः ।<br>
श्रद्धाकृते ह्य् अक्षये ते भवतः स्वागतैर् धनैः ॥</p></blockquote>
<p>महाभारतम् ।</p>
<blockquote>
<p>एकाग्निकर्म हवनं त्रेतायां यच् च हूयते ।<br>
अन्तर्वेद्यां च यद् दानम् इत्य् अभिधीयते ॥<br>
वापीकूपतडाकानि देवतायतनानि च ।<br>
अन्नप्रदानम् आरामः पूर्तम् इत्य् अभिधीयते ॥</p></blockquote>
<p>नारदः ।</p>
<blockquote>
<p>आतिथ्यं वैश्वदेवश् च इष्टम् इत्य् अभिधीयते ।<br>
पुष्करिण्यस् तथा वाप्यो देवतायतनानि च ॥<br>
अन्नप्रदानम् आरामः पूरम् इत्य् अभिधीयते ।<br>
द्वादश्यां चैव यद् दानं पूर्तम् इत्य् अभिधीयते ॥</p></blockquote>
<p>अनेन चादिशब्देन यज्ञदक्षिणादानाद् दानान्तरं गृह्यते ।</p>
<blockquote>
<p>इष्टापूर्तौ द्विजातीनां धर्मः सामान्य उच्यते ।<br>
अधिकारी भवेच् छूद्रः पूर्ते धर्मे न वैदिके ॥</p></blockquote>
<p>मनुः ।</p>
<blockquote>
<p>यो ऽर्चितं प्रतिगृह्णाति ददात्य् अर्चितम् एव तु ।<br>
**ताव् उभौ गच्छतः स्वर्गं नरकं च विपर्यये ॥ <strong>[२९१]</strong></p></blockquote>
<p>यमः ।</p>
<blockquote>
<p>दानं हि बहुमानाद् यो गुणवद्भ्यः प्रयच्छति ।<br>
स तु प्रेत्य धनं लब्ध्वा पुत्रपौत्रैः सहाश्नुते ॥</p></blockquote>
<p>बहुमान आदरः ।</p>
<blockquote>
<p>परं चानुपहन्येह दानं दत्वा विचक्षणः ।<br>
सुखोदयं सुखोदर्कं प्रेत्य वै लभते धनम् ॥</p></blockquote>
<p>आपस्तम्बः- &ldquo;सर्वाण्य् उदकपूर्वाणि दानानि&rdquo; ॥ १.२०१ ॥</p>
<p><em>न केवलम् अपात्राय न देयं किं तु तेन न प्रतिग्राह्यम् अपीत्य् आह ।</em></p>
<blockquote>
<p><strong>विद्यातपोभ्यां हीनेन नैव ग्राह्याः प्रतिग्रहः ।</strong><br>
<strong>गृह्णन् प्रदातारम् अधो नयत्य् आत्मानम् एव च ॥ १.२०२ ॥</strong></p></blockquote>
<p>विद्यातपोभ्यां हीनेन पात्रलक्षणरहितेन । प्रतिगृह्यत इति प्रतिग्रहः । स न ग्राह्यः । यतो विद्यादिरहितः प्रतिगृह्णन् दातारम् आत्मानं च नरकं नयति ॥ १.२०२ ॥</p>
<blockquote>
<p><strong>दातव्यं प्रत्यहं पात्रे निमित्तेषु विशेषतः ।</strong><br>
<strong>याचितेनापि दातव्यं श्रद्धापूतं च शक्तितः ॥ १.२०३ ॥</strong></p></blockquote>
<p>प्रत्यहम् अनुदितं पात्रे दातव्यम् । निमित्तेषु संक्रान्त्यादिषु तु विशेषत आदरेण दातव्यम् । याचितेन दातव्यम् अपिशब्दाद् अयाचितेन च । तत्रायाचितदानं प्रशस्ततमम् । तथा च शातातपः ।</p>
<blockquote>
<p>अभिगम्य तु यद् दानं यत् तु दानम् अयाचितम् ।<br>
विद्यते सागरस्यान्तस् तस्यान्तो नैव दृश्यते ॥</p></blockquote>
<p>तथा ।</p>
<blockquote>
<p>गत्वा यद् दीयते दानं तद् अनन्तफलं स्मृतम् । ।<br>
सह्स्रगुणम् आहूते याचिते तु तदर्धकम् ॥</p></blockquote>
<p>पात्रे श्रद्धापूतं शक्तित इति च प्रतिवाक्यं संबध्यते । दाननिमित्तं कालः क्रियार्थ इत्य् उक्तं देवलेन- &ldquo;कालापेक्षं क्रियापेक्षम्&rdquo; इत्यादिना । तत्र कालो विधीयते प्रत्यहम् इत्यादिनाहर्मात्रम् । अनेन च रात्रिर् व्युदस्यते । निमित्तेष्व् इत्य् अनेन कालविशेषा अयनादयो निर्दिश्यन्ते । तथा च शातातपः ।</p>
<blockquote>
<p>अयनादौ सदा देयं द्रव्यम् इष्टं गृहे तु यत् ।<br>
षडशीतिमुखे चैव विमुखे चन्द्रसूर्ययोः ॥</p></blockquote>
<p>विमोक्षे वर्तमानयोर् न तु मुक्तयोर् इत्य् अर्थः, &ldquo;उपरागे तु तत्कालम्&rdquo; इति वसिष्ठवचनात् । व्यासः ।</p>
<blockquote>
<p>संक्रान्तौ याति दत्तानि हव्यकव्यानि दातृभिः ।<br>
तानि नित्यं ददात्य् अर्कः पुनर् जन्मनि जन्मनि ॥<br>
शतम् इन्दुक्षये दानं सहस्रं तु दिनक्षये ।<br>
विषुवे शतसाह्स्रं व्यतीपाते त्व् अनन्तकम् ॥</p></blockquote>
<p>संवर्तः ।</p>
<blockquote>
<p>अयनेषु च यद् दत्तं षडशीतिमुखेषु च ।<br>
चन्द्रसूर्योपरागे वा दत्तं भवति चाक्षयम् ॥</p></blockquote>
<p>इन्दुक्षये ऽमावस्यायाम् ।</p>
<blockquote>
<p>एकस्मिन् सावने त्व् अह्नि तिथीनां त्रितयं यदा ।<br>
तदा दिनक्षयः प्रोक्तस् तत्र साहस्रिकं फलम् ॥</p></blockquote>
<p>वसिष्ठः ।</p>
<blockquote>
<p>मृगकर्कटसंक्रान्ती द्वे तूदग्दक्षिणायने ।</p></blockquote>
<p>मृगो मकरः ।</p>
<blockquote>
<p>विषुवे च तुलामेषे तयोर् मध्ये ततो ऽपराः ।<br>
वृषवृश्चिककुम्भेषु सिंहे चैव यदा रविः ॥<br>
एतद् विष्णुपदं नाम विषुवादधिकं फलम् ।<br>
कन्यायां मिथुने मीने धनुष्य् अपि रवेर् गतिः ॥<br>
षडशीतिमुखी प्रोक्ता षडशीतिगुणा फलैः ।<br>
अतीतानागते पुण्ये द्वे तूदग्दक्षिणायने ।<br>
उपरागे तु तत्कालम् अतीते चोत्तरायणे ॥</p></blockquote>
<p>पर्वकालस् तु सर्वसंक्रान्तिषु प्राग् ऊर्ध्वं च भवति । अत एव वसिष्ठेनैव व्यवस्थोक्ता ।</p>
<blockquote>
<p>त्रिंशत्कर्कटके नाड्यो मकरे विंशतिः स्मृताः ।<br>
वर्तमाने तुलमेषे नाड्यस् तूभयतो दश ॥ इति ।</p></blockquote>
<p>अत्र वर्तमान उभतत इति च सर्वैर् एव कर्कटादिभिः संबध्यते, साकाङ्क्षत्वाविशेषात् । तद्विशेषे चैकस्य पाठसंनिधिर् नान्वयनियामको ऽवर्जनीयत्वेनान्यथासिद्धत्वात् ।</p>
<blockquote>
<p>षडशीत्यां व्यतीतायां षष्टिर् उक्तास् तु नाडिकाः ।</p></blockquote>
<p>फलभूयस्त्वाभिप्रायम् एतत् । अत एव षडशीतिमुखे ऽपि पूर्वम् अपि पर्वकालम् आह ।</p>
<blockquote>
<p>विष्णुपद्यां धनुर्मीननृयुक्कन्यासु वै यदा ।<br>
पूर्वोत्तरगतै रात्रौ यदा संक्रमणं भवेत् ॥</p></blockquote>
<p><strong>[२९३]</strong>	पूर्वोत्तरागतै रात्रौ भागैः संक्रमणं भवेत् ।</p>
<blockquote>
<p>पूर्वाह्णे पञ्च नाड्यस् तु पुण्याः प्रोक्ता मनीषिभिः ॥<br>
अपराह्णे तु पञ्चैव श्रौते स्मार्ते च कर्मणि ॥ इति ।</p></blockquote>
<p>अनेन षडशीत्यां संक्रान्त्यां पूर्वरात्रेर् भाविन्याम् अपराह्णे संक्रान्तिकार्यं कर्तव्यम् इत्य् उच्यते । नृयुग् मिथुनराशिः ।</p>
<blockquote>
<p>पुण्याख्या विष्णुपद्यां च प्राक् पश्चाद् अपि षोडश ।<br>
अह्नि संक्रमणे पुण्यम् अहः कृत्स्नं प्रकीर्तितम् ॥<br>
रात्रौ संक्रमणे प्रोक्तं दिनार्धं स्नानदानयोः ।<br>
अर्धरात्राद् अधस् तस्मिन् मध्याह्नस्योपरि क्रिया ॥<br>
ऊर्ध्वं संक्रमणे चोर्ध्वम् उदयात् प्रहरद्वयम् ।<br>
पूर्णे चेद् अर्धरात्रे तु यदा संक्रमते रविः ॥<br>
प्राहुर् दिनद्वयं पुण्यं मुक्त्वा मकरकर्कटौ ॥</p></blockquote>
<p>अत्र चेयं व्यवस्था — पूर्वरात्रसंक्रमणे पूर्वस्याह्न उत्तरार्धे स्नानादिकं कार्यम् अपरत्र संक्रमणे तूत्तरस्याह्नः पूर्वाह्णे । यत् तु वचनम्,</p>
<blockquote>
<p>राहुदर्शनसंक्रान्तिविवाहात्ययवृद्धिषु ।<br>
स्नानदानादिकं कुर्यान् निशि काम्यव्रतेषु च ॥</p></blockquote>
<p>इति, तन् मकरकर्कटसंक्रान्तिविषयम्, &ldquo;मुक्त्वा मकरकर्कटौ&rdquo; इति वचनात् । अनेन वचनेनायनद्वय एव रात्रौ स्नानाद्य् अनुगृह्यते । &ldquo;रात्रौ स्नानं न कुर्वीत&rdquo; इति नेषेधः संक्रान्त्यन्तरे भवत्य् एव । यत् तु,</p>
<blockquote>
<p>त्रिंशत्कर्कटके पुण्यं मकरे विंशतिस् तथा ।<br>
भविष्यद्दक्षिणे पुण्यम् अतीते चोत्तरायणे ॥</p></blockquote>
<p>इति, तत् पुण्यातिशयप्रतिपादनार्थम् । न पुनर् नियमार्थम् । अत एव,</p>
<blockquote>
<p>मध्ये विषुवति दानं विष्णुपदे दक्षिणायने चादौ ।<br>
षडशीतिमुखे ऽतीते तथोदगयने च भूरिफलम् ॥</p></blockquote>
<p>इति स्मरन्ति । अत एवे तेनाविशेषेणोक्तम् ।</p>
<blockquote>
<p>संक्रान्तिसमयः सूक्ष्मो दुर्ज्ञेयो ऽपि मितेक्षणैः ।<br>
तद्योगाद् अप्य् अधश् चोर्ध्वं त्रिंशन् नाड्यः पवित्रिताः ॥</p></blockquote>
<p><strong>[२९४]</strong>	आसन्नसंक्रमं पुण्यं दिनार्धं स्नानदानयोः ।</p>
<blockquote>
<p>रात्रौ संक्रमणे भानोर् विषुवत्य् अयने दिने ॥<br>
या याः संनिहिता नाड्यस् तास् ताः पुण्यतमाः स्मृताः ॥</p></blockquote>
<p>एवं चयम् अर्थः सिद्धो भवति — अतीतत्वं संक्रान्तेर् अनागतत्वं वानादृत्य यत्र दिनार्धे ऽतीतानागता वा संक्रान्तिः प्रत्यासन्ना भवति तत्र स्नानदानादिकं कर्यम् इति । अथ प्रकृतम् उच्यते — क्रियापि हिंसादिः प्रायश्चित्तिरूपस्य दानस्य निमित्तं भवति । यथोक्तं मनुना,</p>
<blockquote>
<p>धनं वा जीवनायालं गृहं वा सप्रिच्छदम् ।<br>
सर्वस्वं वा वेदविदे ब्राह्मणयोपपदयेत् ॥</p></blockquote>
<p>इत्यादि प्रायश्चित्तप्रकरणे । अर्थो ऽपि दाननिमित्तं भवति । यथोक्तं महाभारते ।</p>
<blockquote>
<p>एकां गां दशगुर् दद्याद् दश दद्यात् तु गोशती ।<br>
शतं सहस्रगुर् दद्यात् सर्वे तुलफलाः स्मृताः ॥ इति ।</p></blockquote>
<p>याचितेनापि दातव्यम् इत्य् उक्तम् । तत्र येभ्यो ऽवश्यं दातव्यं तान् आह मनुः ।</p>
<blockquote>
<p>सांतानिकं यक्ष्यमाणम् अध्वगं सार्ववेदसम् ।<br>
गुर्वर्थिपितृमात्रर्थिस्वाध्यायार्थ्युपतापिनः ॥<br>
न वै तान् स्नातकान् विद्याद् ब्राह्मणान् धर्मभैक्षुकान् ।<br>
निःस्वेभ्यो देयम् एतेभ्यो दानं विद्याविशेषतः ॥<br>
एतेभ्यो हि द्विजाग्र्येभ्यो देयम् अन्नं सदक्षिणम् ।<br>
इतरेभ्यो बहिर्वेदि कृतान्नं भुवि दीयते ॥ इति ।</p></blockquote>
<p>सांतानिको यः संतानाय कन्याम् उद्वोढुम् इच्छति । यक्ष्यमाणः सोमयागं करिष्यमाणः । अध्वगो धर्माय प्रचलितः । सार्ववेदसः कृतविश्वजिद्यागः । गुरोर् अर्थो गुर्वर्थस् तदर्थी । एवं पित्रर्थी मात्रर्थी स्वाध्यायार्थी उपतापी रोगी च । ते सर्वे स्नातकाः समावृत्तत्वात् । धर्मभिक्षुकाः, विहितभिक्षाकारित्वात् । ब्राह्मणशब्दात् क्षत्रियादिनिवृत्तिः । दकिष्णाशब्देनात्र गवादिद्रव्यम् एवोच्यते । न तु ऋत्विक्परिक्रियो ऽसंभवत्वात् । इतरे क्षत्रियादयः । बहिर्वेदि क्रतोर् अन्यत्रेत्य् अर्थः । बैर्वेदीति देयम् अन्नं सदक्षिणम् इत्य् अनेन संबध्यते, &ldquo;बहिर्वेदि भिक्षंआणेभ्य&rdquo; इत् गौतमवचनात् । कृतान्नं पक्वान्नम् ॥ १.२०३ ॥</p>
<p><strong>[१.२०४]</strong></p>
<p><em>गोदानेतिकर्तव्यताम् आह</em> ।</p>
<blockquote>
<p><strong>हेमशृङ्गी शफै रौप्यैः सुशीला वस्त्रसंयुता ।</strong><br>
<strong>सकांस्यपात्रा दातव्या क्षीरिणी गौः सदक्षिणा ॥ १.२०४ ॥</strong></p></blockquote>
<p>हेमयुक्त शृङ्गे यस्याः सा हेमशृङ्गी । रौप्य्मयैः खुरैर् विशिष्टा । सुशीला साध्वी । वस्त्रसंयुता वस्त्राच्छादिता । कांस्यपात्रसहिता । क्षीरिणी बहुक्षीरा । सदक्षिणा सुवर्णदक्षिणासहिता गौर् दातव्या । स्कन्दपुराणे ।</p>
<blockquote>
<p>यो नरो गां प्रच्छेत् तु सवत्सां कांस्यदोहनम् ।<br>
हेमशृङ्गीं रौपखुरां दुकूलक्षौमवासिताम् ॥<br>
शय्यास्तरणसंपन्नां बहुपुष्पफलैर् युताम् ।<br>
ब्राह्मणं पूजयित्वा तु गन्धमाल्यैर् अलंकृताम् ॥<br>
देवैर् अध्यासितां तां तु सर्वैर् हस्तद्वयेन तु ।<br>
मृदुबन्धेन बध्नीयाद् अन्तःश्लक्ष्णेन रज्जुना ॥<br>
कुशान् सुवर्णबीजानि तिलान् सिद्धार्थकांस् तथा ।<br>
प्रदद्यात् तां ततो अद्भिश् च मन्त्रेणानेन सुव्रत ॥<br>
सर्वदेवमयीं दोग्ध्रीं सर्वलोकमयीं तथा ।<br>
सर्वलोकनिमित्तां गां सर्वदेवनमस्कृताम् ॥<br>
प्रयच्छामि महासत्त्वाम् अक्षयाय शुभाम् इति ।<br>
ॐ ह्रीं नमो भगवति ब्रह्ममातर् विष्णुभगिनि रुद्रदैवते सर्वपापप्रमोचिनि स्वरूपं स्मर इडे इडान्ते हव्ये चान्द्रे घृतिमति सरस्वति सुश्रुते एह्य् एहि हुं कुरु कुं कुरु सर्वलोकमये एह्य् आगच्छागच्छ स्वाहा । इत् धेनुकर्णजपः ।<br>
प्रतिग्रहीता दाता च ताव् उभौ स्वर्गगामिनौ(णौ) ।<br>
यदि स्मारयते पूर्वं कर्णेन द्विजसत्तम ॥ इति ।</p></blockquote>
<p>मत्स्यपुराणे ।</p>
<blockquote>
<p>एवं दत्वा तु गां तां तु यत्र यत्र प्रजायते ।<br>
तत्र तत्र गता सा तु जन्तुं तारयते बलात् ।<br>
स्वर्गलोकं नरो गत्वा रमते च यथामरः ॥</p></blockquote>
<p><strong>[२९६]</strong>	स तया मानुषे जातो गोसहस्री महाबलः ।</p>
<blockquote>
<p>रूपवान् धनवांश् चैव बहुपुत्रश् च जायते ॥</p></blockquote>
<p>दुकूलं पत्रोर्णम् । क्षौमम् अतसीवल्कलमयं वस्त्रम् । वासिताच्छादिता । देवैर् अध्यासितेत्यादिस् तस्याः स्तुतिः । हस्तद्वयेन बध्नीयाद् इत्य् अर्थः । रज्जुना रज्ज्वेत्य् अर्थः । महाभारते ।</p>
<blockquote>
<p>द्विजातिम् अभिसंपूज्य श्वःकाल्यम् अभिवाद्य च ।<br>
प्रदानार्थे ऽभियुञ्जीत रोहिणीं नियतव्रतः ।<br>
आह्वानं च प्रयुञ्जीत समङ्गा बहुलेति च ॥</p></blockquote>
<p>ब्रह्मपुराणे ।</p>
<blockquote>
<p>गां दद्याद् वेदपूर्णाय विप्राय गृहमेधिने ।<br>
स्वर्णालंकृतशृङ्गीं तां वस्त्रघण्टाविभूषिताम् ॥<br>
कांस्योपदोहनां राजन् नरकात् सप्त पूरुषान् ।<br>
सदक्षिणां ददद् गां तां मोक्षयन् स्वर्गम् आप्नुयात् ॥</p></blockquote>
<p>महाभारते ।</p>
<blockquote>
<p>वृत्तिग्लाने सीदति चातिमात्रं कृष्यर्थं वा होमहेतोः प्रसूत्याम् ।<br>
गुर्वर्थं वा वंशसंवृद्धये वा धेनुं दद्याद् एव कालो विशिष्टः ॥</p></blockquote>
<p>अङ्गिराः ।</p>
<blockquote>
<p>गौर् एकस्मौ प्रदातव्या श्रोत्रियाय विसेषतः ।<br>
सा ह तारयते सर्वान् सप्त सप्त च सप्त च ॥</p></blockquote>
<p>नन्दिपुराणे ।</p>
<blockquote>
<p>अपात्रे सा तु गौर् दत्ता दातारं नरकं नयेत् ।<br>
कुलैकविंशत्या युक्तं ग्रहीतारं च पातयेत् ॥<br>
पात्रेष्व् आध्यात्मिका मुख्या विशुद्धाश् चाग्निहोत्रिणः ।<br>
देवताश् च तथा मुख्या गोदाने ह्य् एतद् उत्तमम् ॥</p></blockquote>
<p>महाभारते ।</p>
<blockquote>
<p>न गोदानात् परं किंचिद् विद्यते वसुधाधिप ।<br>
गौर् हि न्यायागता दत्ता सा हि तारयते कुलम् ॥<br>
यानि कानि न दुर्गाणि दुष्कृतानि कृतानि च ।<br>
तरन्ति चैव पाप्मानं ये धेनुं ददति प्रभो ॥<br>
तिस्रो रात्रीर् अभ्युपोष्याथ भूमौ तृप्ता गावस् तर्पितेभ्यः प्रदेयाः ।<br>
वत्सैः प्रीताः सुव्रतैः सोपचारास् त्र्यहं दत्वा गोरसैर् वर्तितव्यम् ॥</p></blockquote>
<p>जाबालः ।</p>
<blockquote>
<p>होमार्थम् अग्नोत्रस्य यो गां दद्याद् अयाचिताम् ।<br>
त्रिर् वित्तपूर्णा पृथिवी दत्ता तेन न संशयः ॥ १.२०४ ॥</p></blockquote>
<p><em>अधुना फलम् आह ।</em></p>
<p><strong>[२९७]</strong>	<strong>दातास्याः स्वर्गम् आप्नोति वत्सरान् रोमसंमितान् ।</strong></p>
<p>अस्या गोर् उक्तप्रकाराया दातस्या एव यावन्ति रोमाणि तावतो वत्सरान् स्वर्गम् आप्नोति लभते ॥</p>
<p><em>गुणात् फलातिशयम् आह ।</em></p>
<blockquote>
<p><strong>कपिला चेत् तारयति भूय आसप्तमं कुलम् ॥ १.२०५ ॥</strong></p></blockquote>
<p>उक्तप्रकारा गौः कपिला चेद् दीयते तदासौ दातुः सप्त पुरुषान् नरकात् तारयति । भूयःशब्दात् दातारं पूर्वोक्तेन फलेन योजयति । सर्ंवर्तः ।</p>
<blockquote>
<p>दशधेनुप्रदानेन तुल्यैका कपिला मता ॥</p></blockquote>
<p>बृहस्पतिः ।</p>
<blockquote>
<p>हेमशृङ्गीं रौप्यखुरां वस्त्रकांस्याज्यसंयुताम् ।<br>
सवत्सां कपिलां दत्वा सप्त वंश्यान् समुद्धरेत् ॥</p></blockquote>
<p>आदिपुराणे ।</p>
<blockquote>
<p>कपिलां ये प्रयच्छन्ति चैलच्छन्नां स्वलंकृताम् ।<br>
स्वर्णशृङ्गीं रौप्यखुरां मुखालाङ्गूलशोभिताम् ॥<br>
श्वेतवस्त्रपरिच्छन्नां घण्टास्वनरवैर् युताम् ।<br>
सहस्रं यो गवां दद्यात् कपिलां वापि सुव्रत ॥<br>
समाम् एव पुरा प्राह ब्रह्मा ब्रह्मविदां वर ।<br>
यावन्ति रोमकूपाणि कपिलाङ्गे भवन्ति हि ॥<br>
तावत्कोटिसहस्राणि वर्षाणां दिवि मोदते ।<br>
कृष्णां गां ददते यस् तु पटच्छन्नां स्वलंकृताम् ॥<br>
विधिवच् च द्विजातिभ्यो यमलोकं न पश्यति ।<br>
आयुर् आरोग्यम् ऐश्वर्यं दाता कामान् समाप्नुयात् ॥<br>
सुवर्णश्ट्ङ्गाभरणा तथा रौप्यखुरा शुभा ।<br>
पटच्छन्ना शुभा चैव दातव्या वरयोगिने(णे) ॥<br>
यश् च दद्यात् तु गां श्वेतां तस्य पुण्यफलं शृणु ।<br>
जन्मप्रभृति यत् पापं मातृकं पैतृकं च यत् ॥<br>
हस्तोद्धृतजलस्येव तत्क्षणाद् एव नश्यति ।<br>
**गां ददानीह इत्य् एव वाचा पूयेत सर्वशः ॥ <strong>[२९८]</strong></p></blockquote>
<p>महाभारते ।</p>
<blockquote>
<p>समानवत्सां कपिलां धेनुं दत्वा पयस्विनीम् ।<br>
सुव्रतां वस्त्रसंपन्नां ब्रह्मलोके महीयते ॥</p></blockquote>
<p>समानवत्सा सरूपवत्सा । सुव्रता सुशीला ।</p>
<blockquote>
<p>रोहिणीं तुल्यवत्सां तु धेनुं दत्वा पयस्विनीम् ।<br>
सुव्रतां वस्त्रसंछन्नां ब्रह्मलोके महीयते ॥ <br>
समानवत्सां श्वेतां तु धेनुं दत्वा पयस्विनीम् ।<br>
सुव्रतां वस्त्रसंवीताम् इन्द्रलोके महीयते ॥<br>
समानवत्सां शबलां धेनुं दत्वा पयस्विनीम् ।<br>
सुव्रतां वस्त्रसंछन्नां सोमलोके महीयते ॥<br>
वातरेणुसवर्णां तु सवत्सां कामदोहिनीम् ।<br>
प्रदाय वस्त्रसंपन्नां वायुलोके महीयते ॥<br>
गवां पुच्छं गृहीत्वा तु सुसुवर्णेन पाणिना ।<br>
गृहस्थो वेदविद् विप्रो वाचयेत् तत् प्रतिग्रहम् ॥<br>
भोगमोक्षप्रदा श्वेता प्रसूता पापनाशिनी ।<br>
कृष्णा स्वर्गप्रदा ज्ञेया गौरी च कुलवर्धिनी ॥<br>
रक्ता रूपप्रदा ज्ञेया पीता दारिद्र्यघातिनी ।<br>
पुत्रप्रदा कृष्णशारी नीला धर्मप्रवर्धिनी ॥<br>
कपिला सर्वपापघ्नी नानावर्णा च मोक्षदा ॥ इति ।</p></blockquote>
<p>इति गोदानम् ॥ १.२०५ ॥</p>
<p>_उभयमुखीदानं सेतिकर्तव्यताफलविशेषं प्रति साधनत्वेनाह । _</p>
<blockquote>
<p><strong>सवत्सारोमतुल्यानि युगानु उभयतोमुखी ।</strong><br>
<strong>दातास्याः स्वर्गम् आप्नोति पूर्वेण विधिना ददत् ॥ १.२०६ ॥</strong></p></blockquote>
<p>वत्सेन सह वर्तेत इति सवत्सा तस्या रोमाणि सवत्सारोमाणि तैस् तुल्यानि तुल्यसंख्याकानि युगान्य् उभयतोमुखी अर्धप्रसूता गौर् दतुर् आसप्तमं कुलं तारयति । पूर्वोकेतिकर्तव्यतया ददत् प्रयच्छंस् तावन्त्य् एव युगानि स्वर्गम् आप्नोति । युगं देवमानेन चत्वारि वर्षसहस्राणि ॥ १.२०६ ॥</p>
<p><strong>[२९९]</strong></p>
<blockquote>
<p><strong>यावद् वत्सस्य द्वौ पादौ मुखं योन्यां प्रदृश्यते ।</strong><br>
<strong>तावद् गौः पृथिवी ज्ञेया यावद् गर्भं न मुञ्चति ॥ १.२०७ ॥</strong></p></blockquote>
<p>यावद् वत्सस्य जायमानस्य द्वौ पादौ मुखं च योन्यां प्रजनने दृश्यते तावद् असौ गौः पृथिवी ज्ञेयागर्भवोमोदनात् । ततश् च तद्दानाद् दातुः पृथिवीदानफलावाप्तिर् भवति । उभयशिरसं दद्याद् इत्य् अनुवृत्तौ च्यवनः ।</p>
<blockquote>
<p>तस्याः प्रदानकालः प्रसवकालो नान्यं कालं प्रतीक्षते । व्यतीपातविषुवायनषडशीति-मुखविष्णुप्रदाद्या ग्रहणान्ताः सर्व एव पुण्यकालाः । तदैव यत्र स्नाते ब्राह्मणं श्रेयांसं श्रुतशीलसत्यशौचवृत्तजातिगुणादैर् गुणैर् उपेतं विज्ञातं महता कालेन प्रणिपत्य ब्रूयात् । अहम् अतीवार्तो भीतो ऽस्माद् अगाधाद् अपारात् संसारार्णवात् समुत्तारयामि दशावरान् दशापरान् आत्मानं च स्वामिन् भवन्तं दानपात्रम् आसाद्य मदनुग्रहबुद्ध्या नार्थलिप्सया गृह्यताम् इति दाता तम् अनुमन्त्रयेत् । त्वं महीम् अवनिं विश्वधेनाम् इति [र्व् ३.६।१६] जपति । निष्क्रान्ते ऽग्निम् उपसमाधाय देवान् पितॄन् नदीः पर्वतान् वनस्पतीन् उदधीन् नागान् ओषधीस् तर्पयेत् स्वैः स्वैर् मन्त्रैः । तेषां मन्त्रपदानि भवन्ति ।<br>
ये देवासो दिव्येकादश स्थ पृथिव्यां मध्येकादश स्थ ।<br>
अप्सुक्षितो महि नैकादश स्थ ते देवा यज्ञम् इमं जुषध्वम् ॥<br>
[र्व् २.२।४] इति देवानाम् ।<br>
उशन्तस् त्वा हवामह उशन्तः समिधीमहि ।<br>
उशन्नुशत आवह पितॄन् हविषे अत्तवे ॥<br>
इति पितॄणाम् ।<br>
इमं मे गङ्गे यमुने सरस्वति शुतुद्रि स्तोमं सचता परुष्ण्या ।<br>
असिक्न्या मरुद्वृधे वितस्तयार्जीकीये शृणुह्या सुषोमया ॥<br>
[र्व् ८.३।८] इति नदीनाम् ।<br>
अद्रिभिः सुतो मतिभिश् च नो हितः प्ररोचयन् रोदसी मातरा शुचिः ।<br>
**रोमान्य् अव्या समया वि धावति मधोर्धारा पिन्वमाना दिवे दिवे ॥ <strong>[३००]</strong><br>
[र्व् ७.२।३३] इति पर्वतानाम् ।<br>
वनस्पते शतवल्शो वि रोह सहस्रवल्शा वि वयं रुहेम ।<br>
यं त्वाम् अयं स्वधितस् तेजमानः प्रणिनाय महते सौभगाय ॥<br>
[र्व् ६.१।४] इति वनस्पतीनाम् ।<br>
समुद्रज्येष्ठाः सलिलस्य मध्यात् पुनाना यन्त्य् अनिविशमानाः ।<br>
इन्द्रो या वज्रो वृषभो रराद ता आपो देवीर् इह माम् अवन्तु ॥<br>
[र्व् ५.४।१६] इति समुद्राणाम् ।<br>
अहिर् इव भोगैः पर्येति बाहुं ज्याया हेतिं परिबाधमानः ।<br>
हस्तघ्नो विश्वा वयुनानि विद्वान् पुमान् पुमांसं परि पातु विश्वतः ॥<br>
[र्व् ५.१।२१] इति नागानाम् ।<br>
मधु वाता ऋतायते मधु क्षरन्ति सिन्धवः ।<br>
माध्वीर् नः सन्त्व् ओषधीः ॥<br>
[र्व् १.६।१८] इत्य् ओषधीनाम् ।<br>
इति देवादीनाम् ओषधिपर्यन्तानां मन्त्राः । तद् अनु पार्थिवीभिः पृथ्वीं तर्पयेत् ।<br>
ईडे द्यावापृथिवी पूर्वचित्तये ऽग्निं घर्मं सुरुचं यामन्न् इष्टये ।<br>
याभिर्भरे कारम् अंशाय जिन्वथस्ताभिरूषु ऊतिभिर् अश्विना गतम् ॥<br>
[र्व् १.७।३३]<br>
मही द्यौः पृथिवी च न इमं यज्ञं मिमिक्षताम् ।<br>
पिपृतां नो भरीमभिः ॥ [र्व् १.२।६]<br>
ऊर्वी पृथ्वी बहुले दूरे अन्ते उप ब्रुवे नमसा यज्ञे अस्मिन् ।<br>
दधाते ये सुभगे सुप्रतूतीं ध्यावा रक्षतं पृथिवी नो अभ्यात् ॥<br>
[र्व् २.५।६]<br>
गौरीर् मिमाय सलिलानि तक्षत्य् एकपदी द्विपदी सा चतुष्पदी ।<br>
अष्टापदी नवपदी बभूवुषी सहस्राक्षरा परमे व्योमन् ॥<br>
[र्व् २.३।२२] इत्यादिभिश् चतुरशीत्याज्याहुतीर् जुहोति । ब्राह्मणान् भोजयेत् ।<br>
स्वस्ति नो मिमीताम् अश्विना भगः स्वस्ति देव्य् अदितिर् अनर्वणः।<br>
स्वस्ति पूषा असुरो दधातु नः स्वस्ति द्यावापृथिवी सुचेतुना ॥<br>
[र्व् ४.३।७]। <strong>[३०१]</strong><br>
इत्यादिस्वस्त्ययनं वाचयीत । अथास्य व्युष्टिम् उदाहरन्ति — अभक्ष्यभक्षणम् अपेयपानं ब्रह्मघ्नं मातृघ्नं पितृघ्नं सद्य एव पुनात्य् उपाध्यायीं स्वसुतां स्वामिभार्यां मातरं मातृष्वसारं पितृष्वसारं मातुलानीं भगिनीं भागिनेयीं शिष्यजायाम् अन्याम् अप्य् अगम्यां गत्वोभयशिरसं सपरिकरां ब्राह्मणाय दद्यात् । परिकरः स्यात् सुवर्णरूप्यरत्नानि क्षेत्राणि धान्यानि वस्त्राणि रसा लवणाद्याश् चन्दनाद्या गन्धास् तदर्धम् अर्धं वा सर्वस्वं वा सह तया ब्राह्मणाय दद्यान् महापातकविमुक्तये&quot; इति ।</p></blockquote>
<p>मत्यपुराणे ।</p>
<blockquote>
<p>मत्स्य उवाच ।<br>
रुक्मशृङ्गीं रौप्यखुरां मुक्तालाङ्गूलशोभिताम् ।<br>
कांस्योपदोहनां राजन् सवत्सां द्विजपुंगवे ॥<br>
प्रसूयमानां गां दत्वा महत् पुण्यफलं लभेत् ।<br>
यावत् वत्सो योनिगतो यावद् गर्भं न मुञ्चति ॥<br>
तावद् गौः पृथिवी ज्ञेया सशैलवनकानना ।<br>
चतुरन्ता भवेद् दत्ता पृथिवी नात्र संशयः ॥<br>
यावन्ति धेनुरोमाणि वत्सस्य च नराधिप ।<br>
तावत्संख्यान् युगगणान् देवलोके महीयते ॥<br>
पितॄन् पितामाहांश् चैव तथैव प्रपितामहान् ।<br>
उद्धरिष्यत्य् असंदेहं नरकाद् भूरिदक्षिणः ॥<br>
घृतक्षीरवहाः कल्या दधिपायसकर्दमाः ।<br>
यत्र तत्र गतस्यास्य भवन्तीप्सितकामदाः ॥<br>
गोलोकः सुलभस् तस्य ब्रह्मलोकश् च पार्थिव ॥<br>
स्त्रियश् च तं चन्द्रसमानवक्त्राः प्रतप्तजाम्बूनदतुल्यवर्णाः ।<br>
महानितम्बस्तनवृत्तमध्याः सेवन्त्य् अजस्रं नलिनाभनेत्राः ॥</p></blockquote>
<p>वराहपुराणे ।</p>
<blockquote>
<p>सुवर्णशृङ्गी यः कृत्वा रौपयुक्तां खुरेष्व् अथो ।<br>
ब्राह्मणस्य करे दत्वा सुवर्णं रौप्यम् एव वा ॥<br>
कपिलायास् तदा पुच्छं ब्राह्मणस्य करे न्यसेत् ।<br>
उदकं च करे दत्वा वाचयेच् छुद्धयान्वितः ॥</p></blockquote>
<p><strong>[३०२]</strong>	ससमुद्रगुहा तेन सशैलवनकानना ।</p>
<blockquote>
<p>रत्नपूर्णा भवेद् दत्ता पृथिवी नात्र संशयः ॥<br>
पृथिवीदानतुल्येन दानेनानेन मानवः ।<br>
तारितैर् याति पितृभिर् विष्ण्याख्यं यत् परं पदम् ॥<br>
ब्रहस्वहारको गोघ्नो भ्रूणहा पाकभेदकः ।<br>
महापातकयुक्तो ऽपि वञ्चको ब्रह्मदूषकः ॥<br>
निन्दको ब्राह्मणानां च तेषां कर्माभिदूषकः ।<br>
एवं पातकयुक्तो ऽपि गवां दानेन शुध्यति ॥<br>
यश् चोभयमुखीं दद्यात् प्रभूतकनकावृताम् ।<br>
तद् दिनं पायसाहारः पयसा वातिवाहयेत् ॥<br>
सुवर्णस्य सहस्रेण तदर्धेनापि भामिनि ।<br>
तस्याप्य् अर्धं शतं वाथ पञ्चाशच् च ततो ऽर्धकम् ॥<br>
यथाशक्ति प्रदातव्यं वित्तशाठ्यविवर्जितम् ।<br>
इमां गृहाणोभयमुखीं भवांस् त्राता ममास्तु वै ॥<br>
मम वंशविशुद्धिः स्यात् सदा स्वस्तिकरो भव ।<br>
इरावती धेनुमतीति जप्त्वा देवस्योना तदनन्तरम् ॥<br>
प्रतिगृह्णामि तां धेनुं कुटुम्बार्थे विशेषतः ।<br>
स्वस्तिर् भवतु ते नित्यं भद्रं चान्ते नमो नमः ॥<br>
द्यौस् ते प्रतिददामि पृथिवीं ते प्रति गृह्णामि ।<br>
क इदं कस्मा अदाद् इति च वसुंधरे ।<br>
विसृजेद् ब्राह्मणं दधि गां च तस्य गृहं नयेत् ॥</p></blockquote>
<p>इति उभयमुखीदानम् ।</p>
<blockquote>
<p><strong>यथाकथंचिद् दत्वा गां धेनुं वाधेनुम् एव वा ।</strong><br>
<strong>अरोगाम् अपरिक्लिष्टां दाता स्वर्गे महीयते ॥ १.२०८ ॥</strong></p></blockquote>
<p>यथाकथंचिद् यावत् पूर्वोक्तप्रकारवतीं गां धेनुम् अधेनुं वा रोगरहिताम् अपरिक्लिष्टां दत्वा स्वर्गे महीयते पूज्यते । धेनुर् नवप्रसूता । अधेनुर् अनवप्रसूता । अपरिक्लिष्टाकृशा । अत्र महाभारते ।</p>
<blockquote>
<p>न कृशाम् अपवत्सां वा वन्ध्यां रोगान्वितां तथा ।<br>
न व्यङ्गां न परिश्रान्तां दद्याद् गां ब्राह्मणाय वै ॥</p></blockquote>
<p>तथा ।</p>
<blockquote>
<p>पीतोदकां जग्धतृणां दुग्धदोहां निरिन्द्रियाम् ।<br>
उन्मत्ताम् अङ्गहीनां च मृतवत्सां महाशनाम् ॥<br>
केशचैलपुरीषास्थिक्रव्यादां स्यन्दिनीं खलाम् ।<br>
पुनर्नवां यमलसूं नित्यं प्रगलितस्तनीम् ॥<br>
न दद्याद् ब्राह्मणेभ्यश् च सदोषं वृषं तथा ॥</p></blockquote>
<p>पीतोदकत्वजग्धतृणत्वादिना वृद्धत्वम् उपलक्ष्यते । खला दुःशीला । एकस्यापि गोदानादिकर्मणः क्वचिच् छास्त्रे बहुफलं कथ्यते क्वचिच् चाल्पं तद्दातुर् देयस्य पात्रस्य देशकालयोश् च गुणभूयस्त्वाल्पत्वाभ्यां व्यवस्थापनीयम् । तद् आह मनुः ।</p>
<blockquote>
<p>पात्रस्य च विशेषेण श्रद्दधानतयापि च ।<br>
अल्पं वा बहु वा प्रेत्य दानस्यावाप्यते फलम् ॥ इति ।</p></blockquote>
<p>धेनुदानविधिप्रसङ्गेन गुडधेन्यादिविधय उदाह्रियन्ते । तत्र मत्स्यपुराणम् ।</p>
<blockquote>
<p>गुडधेनुविधानस्य यद् रूपम् इह यत् फलम् ।<br>
तद् इदानीं प्रवक्ष्यामि सर्वपापप्रणाशनम् ॥<br>
कृष्णाजिनं चतुर्हस्तं प्राग्ग्रीवं विन्यसेद् भुवि ।<br>
गोमयेनोपलिप्तायां दर्भान् आस्तीर्य यत्नतः ॥</p></blockquote>
<p>हस्तो ऽरत्निः ।</p>
<blockquote>
<p>लघ्वेणकाजिनं तद्वद् वत्सस्य परिकल्पयेत् ।<br>
प्राङ्मुखीं कल्पयेद् धेनुम् उदक्पादां सवत्सकाम् ॥</p></blockquote>
<p>प्राङ्मुखी प्राक्शिराः । वत्सो ऽपि तथैव ।</p>
<blockquote>
<p>उत्तमा गुडधेनुः स्यात् सदा भारचतुष्टयम् ।<br>
वत्सं भारेण कुर्वीत भाराभ्यां मध्यमा स्मृता ॥<br>
अर्धभारेण वत्सः स्यात् कथिता भारकेण तु ।<br>
चतुर्थांशेन वत्सः स्याद् गृहवित्तानुसारतः ॥</p></blockquote>
<p>फलशतं तुला तुलानां विंशतिर् भारः । तद् उक्तम् ।</p>
<blockquote>
<p>तुला स्त्रियां पलशतं भारः स्याद् विंशतिस् तुलाः ।<br>
धेनुवत्सौ घृतास्यौ तौ सितसूत्राम्बरावृतौ ॥</p></blockquote>
<p><strong>[३०४]</strong>	शुक्तिकर्णाव् इक्षूपादौ शुक्तिमुक्ताफलेक्षणौ ।</p>
<blockquote>
<p>सितसूत्रशिरालौ तौ सितकम्बलकम्बलौ ॥<br>
ताम्रगुडकपृष्ठौ तौ सितचामररोमकौ ।<br>
विद्रुमभ्रूयुगोपेतौ नवनीतस्तनान्वितौ ॥<br>
क्षौमपुच्छौ कांस्यदोहाव् इन्द्रनीलकतारकौ ।</p></blockquote>
<p>तारके चक्षुर्मध्यभागौ ।</p>
<blockquote>
<p>सुवर्णशृङ्गाभरणौ खुरौ रौप्यमयैर् युतौ ॥<br>
नानाफलयुतौ दन्तौ घ्राणगन्धकरण्डकौ ।<br>
इत्य् एवं रचयित्वा तौ धूपदीपैस् तथार्चयेत् ॥<br>
या लक्ष्मीः सर्वभूतानां या च देवेष्व् अवस्थिता ।<br>
धेनुरूपेण सा देवी मम पापं व्यपोहतु ॥<br>
विष्णोर् वक्षसि या लक्ष्मीः स्वाहा या च विभावसौ ।<br>
चन्द्रार्कशक्रशक्तिर् या धेनुरूपास्तु सा श्रिये ॥<br>
चतुर्मुखस्य या लक्ष्मीर् या लक्ष्मीर् धनदस्य च ।<br>
लक्ष्मीर् या लोकपालानां सा धेनुर् वरदास्तु मे ॥<br>
स्वधा या पितृमुख्यानां(णां) स्वाहा यज्ञभुजां च या ।<br>
सर्वपापहरा धेनुस् तस्माच् छान्तिं (?) प्रयच्छ मे ॥<br>
एवम् आमन्त्र्य तां धेनुं ब्राह्मणाय निवेदयेत् ।<br>
विधानम् एतद् धेनूनां सर्वासाम् इह पठ्यते ॥<br>
यास् तु पापविनाशिन्यः पठ्यन्ते दश धेनवः ।<br>
तासां स्वरूपं वक्ष्यामि नामानि च नराधिप ॥<br>
प्रथमा गुडधेनुः स्यात् तिलधेनुस् तथा परा ।<br>
घृतधेनुस् तृतीया च चतुर्थी जलधेनुका ॥<br>
क्षीरधेनुश् च विख्याता मधुधेनुस् तथा परा ।<br>
सप्तमी शर्कराधेनुर् दधिधेनुस् तथाष्टमी ॥<br>
रसधेनुश् च नवमी दशमी स्यात् स्वरूपतः ।<br>
कुम्भाः स्युर् द्रवधेनूनाम् इतरासां तु राशयः ॥</p></blockquote>
<p>कुम्भो द्वादशपलाधिकानि फलशतानि पञ्च । तद् उक्तम् ।</p>
<p><strong>[३०५]</strong>	पलद्वयं तु प्रसृतं द्विगुणं कुडवं मतम् ।</p>
<blockquote>
<p>चतुर्भिः कुषवैः प्रस्थः प्रस्थाश् चत्वार आढकः ॥<br>
आढकैस् तैश् चतुर्भिस् तु द्रोणस् तु कथितो बुधैः ।<br>
कुम्भो द्रोणद्वयं शूर्पः खारी द्रोणास् तु षोडश ॥<br>
सुवर्णधेनुम् अप्य् अत्र केचिद् इच्छन्ति मानवाः ।<br>
नवनीतेन रत्नैश् च तथान्ये ऽपि महर्षयः ॥<br>
एतद् एव विधानं स्याद् एते चोपस्कराः स्मृताः ।<br>
मन्त्रावाहनसंयुक्ताः सर्वाः पर्वणि पर्वणि ॥<br>
यथाश्रद्धं प्रदातव्या भुक्तिमुक्तिफलप्रदाः ।<br>
गुडधेनुप्रसङ्गेन सर्वास् तव मयोदिताः ॥<br>
अशेषयज्ञफलदाः सर्वाः पपहराः शुभाः ।<br>
अयने विषुवे पुण्ये व्यतीपाते च वा पुनः ॥<br>
गुडधेन्वादयो देया उपरागादिपर्वसु ॥</p></blockquote>
<p>इति गुणधेनुः ।</p>
<p>अथ तिलधेनुः । विष्णुधर्मोत्तरे वसिष्ठः ।</p>
<blockquote>
<p>तिलधेनुं प्रवक्ष्यामि केशवप्रीणनाय या ।<br>
दत्ता भवति यश् चास्या नरेन्द्र विधिर् उत्तमः ॥<br>
यां दत्वा ब्रह्महा गोघ्नः पितृघ्नो गुरुतल्पगः ।<br>
अगारदाही गरदः सर्वपापरतो ऽपि वा ॥<br>
महापातकयुक्तो वा युक्तो यश् चोपपातकैः ।<br>
प्रमुच्यते ऽखिलैः पापैर् विष्णुलोकं च गच्छति ॥<br>
उपलिप्ते महीपृष्ठे वस्त्राजिनसमावृते ।<br>
धेनुं तिलमयीं कृत्वा सर्वरत्नैर् अलंकृताम् ॥<br>
स्वर्णशृङ्गीं रौप्यखुरां गन्धघ्राणवतीं शुभाम् ।<br>
मिष्टान्नजिह्वां कुर्वीत गुणास्यां सूत्रकम्बलाम् ॥<br>
इक्षुपादां ताम्रपृष्ठां कुर्यान् मुक्ताफलेक्षणाम् ।<br>
प्रशस्तपत्रश्रवणां फलदन्तवतीं शुभाम् ॥<br>
स्रग्दामपुच्छां कुर्वीत नवनीतस्तनान्विताम् ।<br>
फलैर् मनोहरैर् भक्ष्यैर् मणिमुक्ताफलान्विताम् ॥</p></blockquote>
<p><strong>[३०६]</strong>	तिलद्रोणेन कुर्वीत आढकेन तु वत्सकम् ।</p>
<blockquote>
<p>शुभवस्त्रयुगच्छन्नां चारुच्छत्रसमन्विताम् ॥<br>
ईदृक्संस्थानसंपन्नां कृत्वा श्रद्धासमन्वितः ।<br>
कांस्योपदोहनां दद्यात् केशवः प्रीयताम् इति ॥<br>
सम्यग् उच्चार्य विधिना दत्वैतेन नराधिप ।<br>
सर्वपापविनिर्मुक्तः पितरं सपितामहम् ॥<br>
प्रपितामहं तथा पूर्वपुरुषाणां चतुष्टयम् ।<br>
आत्मानं तनयं पौत्रं प्रपौत्रं तदधस् त्रयम् ॥<br>
तारयत्य् अवनीपाल तिलधेनुप्रदो नरः ।<br>
यश् च गृह्णाति विधिवत् तस्याप्य् एवंविधं फलम् ॥<br>
चतुर्दश तथा ये च ददतश् चानुमोदतः ।<br>
दीयमानां प्रपश्यन्ति तिलधेनुं च ये नराः ॥<br>
ते ऽप्य् अशेषाघनिर्मुक्ताः प्रयान्ति परमां गतिम् ।<br>
प्रशान्ताय सुशीलाय तथामत्सरिणे बुधः ॥<br>
तिलधेनुं नरो दद्याद् वेदपूर्णाय धर्मिणे ।<br>
त्रिरात्रं यस् तिलाहारस् तिलधेनुं प्रयच्छति ॥<br>
दत्वैकरात्रं स नरस् तिलान् अत्ति नराधिप ।<br>
दानाद् विशुद्धपापस्य तस्य पुण्यवतो नृप ॥<br>
चान्द्रायणाद् अप्य् अधिकं शस्तं तत् तिलभक्षणम् ॥ इति ।</p></blockquote>
<p>तिलधेनोः पद्मपुराणोक्तः परिमाणविशेषः ।</p>
<blockquote>
<p>षोडशाढकमयी धेनुश् चतुर्भिर् वत्सको भवेत् ॥</p></blockquote>
<p>भविष्योत्तरे ।</p>
<blockquote>
<p>विनीताश्व उवाच ।<br>
विधानं चैव धेनूनां तच् छृणुष्व नराधिप ।<br>
तासां विधानं वक्ष्यामि विशेषश् चापि यादृशः ॥<br>
अनुलिप्ते महीपृष्ठे क्ष्णाजिनकुशोत्तरे ।<br>
वस्त्रप्रस्तरणं कृत्वा धेनुं तत्रोपकल्पयेत् ॥<br>
उदङ्मुखीं सवत्सांआ तु स्थापयित्वा विचक्षणः ।<br>
प्रस्थैः षोडशभिर् धेनुश् चतुर्भिर् वत्सको भवेत् ॥<br>
इक्षुदण्डमयाः पादा दन्ताः फलमयाः स्मृताः ।<br>
जिह्वा पिष्टमयी तस्या घ्राणं गन्धमयं स्मृतम् ॥</p></blockquote>
<p><strong>[३०७]</strong>	गुडेन वदनं कृत्वा नेत्रे चैव तु मौक्तिके ।</p>
<blockquote>
<p>प्रशस्तपत्रश्रवणा पृष्ठं ताम्रमयं स्मृतम् ॥<br>
पुच्छं शणमयं तस्याः क्षुद्रमौक्तिकरोमिकाम् ।<br>
श्वेतैश् च कम्बलै राजन् कम्बलं चैव कल्पयेत् ॥<br>
फलानां विविधाकारां कण्ठिकां चैव कल्पयेत् ।<br>
स्तनाश् च नवनीतेन सर्वालंकारभूषिताम् ॥<br>
स्वर्णशृङ्गीं रौप्यक्षुरां पञ्चरत्नसमन्विताम् ।<br>
दर्भैर् आच्छादयित्वा च वस्त्रैश् च तदनन्तरम् ॥<br>
आच्छादयित्वा राजेन्द्र चन्दनेन क्चिर्चिताम् (?) ।<br>
पुण्यैश् च पूजयित्वा तु धूपगन्धैश् च पूजिताम् ॥<br>
तादृशीं कल्पयित्वा तु पात्रभूते द्विजोत्तमे ।<br>
सुव्रताय सुशीलाय विशेषेणाहिताग्नये ॥<br>
वेदवेदाङ्गविदुषे साधुवृत्ताय धीमते ।<br>
ईदृशाय प्रदातव्या तिलधेनुर् नराधिप ॥<br>
मन्त्रेणानेन राजेन्द्र पूज्या स्तुत्या च सर्वतः ।<br>
ॐ या लक्ष्मीः सर्वभूतानां या च देवेष्व् अवस्थिता ॥<br>
धेनुरूपेण सा देवी मम पापं व्यपोहतु ।<br>
देहस्था या च रुद्राणी शंकरस्य सदा प्रिया ॥<br>
तेन रूपेण सा देवी मम शान्तिं प्रयच्छतु ।<br>
विष्णोर् वक्षसि या लक्ष्मीः स्वाहा या च विभावसोः ॥<br>
चन्द्रारक्शक्रशक्तिर् या धेनुरूपास्तु सा श्रिये ।<br>
चतुर्मुखस्य या लक्ष्मीर् या लक्ष्मीर् धनदस्य च ॥<br>
लक्ष्मीर् या लोकपालानां सा धेनुर् वरदास्तु मे ।<br>
स्वधा या पितृमुख्यानां(णां) स्वाहा यज्ञभुजाम् अपि ॥<br>
सर्वपापहरा धेनुस् तस्माच् छन्तिं प्रयच्छ मे ।<br>
अन्नं मे जायतां सद्यः पानं सर्वरसास् तथा ॥<br>
कामान् संपादयास्माकं तिलधेनो द्विजार्पिते ।</p></blockquote>
<p>इति दानमन्त्रः।</p>
<blockquote>
<p>एवं चामन्त्र्य तां धेनुं ब्राह्मणाय निवेदयेत् ।<br>
एवम् उच्चारयित्वा तु दद्यात् तस्य च दक्षिणाम् ॥</p></blockquote>
<p><strong>[३०८]</strong>	सुवर्णं वाचयित्वाग्रे यथाशक्ति प्रदापयेत् ।</p>
<blockquote>
<p>न वित्तशाठ्यं कुर्वीत आत्मनो विभवे सति ॥</p></blockquote>
<p>अथ प्रतिग्रहीतृमन्त्रः ।</p>
<blockquote>
<p>प्रतिगृह्णामि देवि त्वां कुटुम्बार्थे विशेषतः ।<br>
भरस्व कामैर् मां सर्वैस् तिलधेनो नमो ऽस्तु ते ॥</p></blockquote>
<p>इति तिलधेनुः ।</p>
<p>अथ घृतधेनुदानम् । विष्णुधर्मेषु वसिष्ठः ।</p>
<blockquote>
<p>तिलालाभे तथा दद्याद् घृतधेनुं यतव्रतः ।<br>
येन भूप विधानेन तद् इहैकमनाः शृषु ॥<br>
वासुदेवं जगन्नाथं घृतक्षीराभिषेचनात् ।<br>
संपूज्य पूर्ववत् पुष्पैर् गन्धधूपादिभिर् नरः ॥<br>
अहोरात्रोषितो नाम्ना अभिषिच्य घृतार्चिषम् ।<br>
गव्यस्य सर्पिषः कुम्भं पुष्पमाल्यदिशोभितम् ॥<br>
कांस्याप्धानसंयुक्तं सितवस्त्रयुगेन(ण) च ।<br>
हिरण्यगर्भसहितं मणिविद्रुममौक्तिकैः ॥</p></blockquote>
<p>गर्भो मध्यम्, मध्यवर्तिना हिरण्येन सहितं मण्यादिभिश् च सहितं कुम्भम् इत्य् अर्थः ।</p>
<blockquote>
<p>इक्षुयुग्ममयान् पादान् खुरान् रूप्यमयांस् तथा ।<br>
सौवर्णे चक्षिणी कुर्याच् छृङ्गे चागुरुकाष्ठजे ॥<br>
सप्तदान्यमये पार्श्वे पत्रोणं नवकम्बलम् ।<br>
कुर्याद् अगुरुकर्पूरैर् घ्राणं फलमयान् स्तनान् ॥<br>
तद्वच् छर्करया जिह्वां गुडक्षीरमयं मुखम् ।<br>
क्षौमसूत्रेण लाङ्गुलं रोमाणि सितसर्षपैः ॥<br>
ताम्रपात्रमयं पृष्ठं कुर्याच् छ्रद्धासमन्वितः ।<br>
ईदृक्स्वरूपां संकल्प्य घृतधेनुं नराधिप ॥</p></blockquote>
<p><strong>[३०९]</strong>	तद्वत् कल्पनया धेनोर् घृतवत्सं प्रकल्पयेत् ॥</p>
<p>धेन्वाश् चतुर्थभागेन वत्सः कार्यः, अन्यत्र तथादृष्टत्वात् ।</p>
<blockquote>
<p>तां च विप्रं महाभागं मनसैव घृतार्चिषम् ।<br>
कल्पयित्वा ततस् तस्मै प्रयतः प्रतिपादयेत् ॥<br>
एतां ममोपकाराय गृह्णीष्व त्वं द्विजोत्तम ।<br>
प्रीयतां मम देवेशो घृतार्चिः पुरुषोत्तमः ॥<br>
इत्य् उदाहृत्य विप्राय दद्याद् धेनुं नराधिप ।<br>
घृतरत्नसुवर्णानां सम्यक्कल्पनया कृताम् ॥<br>
दत्वैकरात्रं स्थित्वा तु घृताहारो नराधिप ।<br>
मुच्यते सर्वपापेभ्यस् तथा दानफलं शृणु ॥<br>
घृतक्षीरवहा नद्यो यत्र पायसकर्दमाः ।<br>
तेषु लोकेषु सर्वेषु सुपुण्येषूपजायते ॥<br>
पितुर् ऊर्ध्वं नयेत् सप्त पुरुषांस् तस्य ये ऽप्य् अधः ।<br>
तांस् तेषु नृप लोकेषु स नयत्यस्तकल्मषः ॥<br>
सकामानाम् इयं व्युष्टिः कथिता नृपसत्तम ।<br>
विष्णुलोकं नरा यान्ति निष्कामा घृतधेनुदाः ॥</p></blockquote>
<p>इति घृतधेनुः ।</p>
<p>अथ जलधेनुः । विष्णुधर्मेषु वसिष्ठः ।</p>
<blockquote>
<p>जलधेनुं प्रवक्ष्यामि प्रीयते दत्तया यया ।<br>
देवदेवो हृषीकेशः सर्वदः सर्वभावनः ॥<br>
जलकुम्भं नरव्याघ्र सुवर्णरजतान्वितम् ।<br>
रत्नगर्भम् अशेषैस् तु ग्राम्यैर् धान्यैः समन्वितम् ॥<br>
सितवस्त्रयुगच्छनं दूर्वापल्लवशोभितम् ।<br>
कुष्ठमांसीपुरोशीरवालकामकैर् युतम् ॥<br>
प्रियङ्गुपात्रसहितं सितयज्ञोपवीतिनम् ।<br>
सोपानत्कं च सच्छत्रं दर्भविष्टरसंस्थितम् ॥<br>
चतुर्भिः संभृतं भूप तिलपात्रैश् चतुर्दिशम् ।</p></blockquote>
<p><strong>[३१०]</strong>	स्थगितं दधिपात्रेण घृतक्षौद्रवता मुखे ॥</p>
<blockquote>
<p>उपोषितः समभ्यर्च्य वासुदेवं जलेश्वरम् ।<br>
पुष्पधूपोपहारैस् तु यथाविभवम् आदृतः ॥<br>
संकल्प्य जलधेनुं च कुम्भं तम् अभिपूज्य च ।<br>
पूजयेद् वत्सकं तद्वत् कृतं जलमयं ततः ॥<br>
एवं संपूज्य गोविन्दं जलधेनुं सवत्सकम् ।<br>
सितवस्त्रधरः शान्तो वीतरागो विमत्सरः॥<br>
दद्याद् द्विजाय राजेन्द्र प्रीत्यर्थं जलशायिनः ।<br>
जलशायी जगद्योनिः प्रीयतां मम केशवः ॥<br>
यो चोच्चार्य भूनाथ विप्राय प्रतिपादयेत् ।<br>
अपक्वान्नाशिना स्थेयम् अहोरात्रम् अतः परम् ॥<br>
अनेन विधिना दत्वा जलधेनुं नराधिप ।<br>
सर्वाह्लादान् अवाप्नोति ये दिव्या ये च मानुषाः ॥<br>
शरीरारोग्यम् आबाधप्रशमः सार्वकालिकः ।<br>
नृणां भवति दत्तायां जलधेन्वां न संशयः ॥</p></blockquote>
<p>इति जलधेनुविधानम् ।</p>
<p>अथ लवणधेनुविधानम्</p>
<blockquote>
<p>युधिष्ठिर उवाच ।<br>
कृष्ण कृष्ण महाबाहो सर्वशास्त्रविशारद ।<br>
कथयस्वेह दानानाम् उत्तमं यत् प्रकीर्तितम् ॥<br>
येन दत्तेन दानानि सर्वाण्य् एव भवन्त्य् उत ।<br>
सर्वकामप्रसिद्धिश् च सर्वपापक्षयो भवेत् ॥<br>
प्रायश्चित्तं विशुद्धिश् च तन् मे कथय सुव्रत ॥<br>
श्रीकृष्ण उचाव ।<br>
शृणु राजन् प्रवक्ष्यामि दानानाम् उत्तमोत्तमम् ।<br>
ख्यातं लवणधेन्वाख्यं सर्वकामप्रदं नृणाम् ॥<br>
यद् दत्वा ब्रह्महा गोघ्नः पितृघ्नो गुरुतल्पगः ।<br>
विश्वासघाती क्रूरात्मा सर्वपापरतो ऽपि वा ॥<br>
मुच्यते नात्र संदेहः शिवलोकं च गच्छति ।<br>
शुभगोधनसंपन्नो दीर्घायुर् अपराजितः ॥</p></blockquote>
<p><strong>[३११]</strong>	जायते पुरुषो लोके सर्वकामसमन्वितः ।</p>
<blockquote>
<p>विधिं वक्ष्यामि राजेन्द्र लवणस्येह कल्पनाम् ॥<br>
गोमयेनोपलिप्येत् तु दर्भसंस्तरसंस्थितम् ।<br>
आविकं चर्म विन्यस्य पूर्वाशाभिमुखस्थितम् ॥<br>
वस्त्रेणाच्छादितं कृत्वा धेनुं कुर्वीत बुद्धिमान् ।<br>
आढकेनैव कुर्वीत बहुवित्तो ऽल्पवित्तवान् ॥<br>
स्वर्णशृङ्गीं रौप्यखुराम् इक्षुपादां फलस्तनीम् ।<br>
कार्या शर्करया जिह्वा गन्धघ्राणवतीं तथा ॥<br>
समुद्रोदरजे शुक्ती कर्णौ तस्याः प्रकल्पयेत् ।<br>
शृङ्गे चन्दनकाष्ठाभ्यां यवान् आस्ये प्रदापयेत् ॥<br>
तिलान् पार्ष्णिषु कुर्वीत गोधूमांश् चैव शक्तितः ।<br>
एवं वै सप्त धान्यानि यथालाभं प्रकल्पयेत् ॥<br>
कम्बलं पट्टसूत्रेण ग्रीवायां छत्रिकां तथा ।<br>
पृष्टे वै ताम्रपात्रं तु अपाने गुडपिण्डिकाम् ॥<br>
लाङ्गूले कर्पटं दद्याद् दशाः क्षीरप्रदेशतः ।<br>
योनिप्रदेशे तु मधु सर्वतस् तु फलान्विताम् ॥<br>
एवं सम्यक् परिस्थाप्य रससस्यमयीं दशाम् ।<br>
स्थापयेद् वत्सकं चापि चतुर्भागेन(ण) मानवः ॥<br>
एवं धेनुं समभ्यर्च्य माल्यवस्त्रविभूषणैः ।<br>
स्नात्वा देवार्चनं कृत्वा ब्राह्मणान् अभिपूज्य च ॥<br>
दत्वा सदक्षिणां गां तु पुत्रभार्यासमन्वितः ।<br>
ब्राह्मणाय सुशीलाय वृत्तयुक्ताय वै नृप ॥<br>
सौभाग्यं परमा बुद्धिर् आरोग्यं सर्वसंपदः ।<br>
नृणां भवति दत्वा तु रसधेनुं न संशयः ॥<br>
स्वर्गे च नियतो वासो यावद् आभूतसंप्लवम् ॥<br>
पत्रोर्णकम्बलगलां लवनाढकेन कृत्वा फलस्तनवतीम् अविचर्म पृष्ठे ।<br>
दत्वा द्विजाय विधिवद् रसधेनुम् एनाम् लोके गवां सकलसौख्ययुतो वसेत् तु ॥</p></blockquote>
<p>इति भविष्योत्तरे लवणधेनुविधिः ।</p>
<p><strong>[३१२]</strong></p>
<p>अथ शर्कराधेनोर् विधानम् ।</p>
<blockquote>
<p>विनीताश्व उवाच ।<br>
तद्वच् च शर्कराधेनुं शृणु राजन् यथार्थतः ।<br>
अनुलिप्ते महीपृष्ठे कृष्णाजिनकुशोत्तरे ॥<br>
धेनुः शर्करया राजन् सदा भारचतुष्टयम् ।<br>
उत्तमा कथ्यते सद्भिश् चतुर्थांशेन वत्सकम् ॥<br>
तदर्धं मध्यमा प्रोक्ता चतुर्थांशेन कन्यसा(सी) ।<br>
तद्वद् वत्सं प्रकुर्वीत चतुर्थांशेन मानवः ॥<br>
अथ कुर्याद् अष्टशतैश् चतुर्थांशेन वत्सकम् ।<br>
स्वशक्त्या कारयेद् धेनुं यथात्मानंन पीडयेत् ॥<br>
सर्वबीजानि संस्थाप्य चतुर्दिक्षु समन्ततः ।<br>
सौवर्णमुखशृङ्गाणि मौक्तिकानयनानि च ॥<br>
गुडेन च मुखं कार्यं जिह्वा पिष्टमयी तथा ।<br>
कम्बलं पट्टसूत्रेण घण्टाभरणसंयुता ॥<br>
इक्षुपादा रौप्यखुरा नवनीतमयस्तनी ।<br>
प्रशस्तपत्रश्रवणा सितचामरभूषिता ॥<br>
पञ्चरत्नसमायुक्ता दर्भरोमसमन्विता ।<br>
कांस्योपदोहना सम्यग् गन्धपुष्पैः समन्विता ॥<br>
ईदृग्विधानसंयुक्ता वस्त्रैर् आच्छादितोपरि ।<br>
गन्धपुष्पैर् अलंकृत्य ब्राह्मणाय निवेदयेत् ॥<br>
श्रोत्रियाय दरिद्राय साधुवृत्ताय धीमते ।<br>
वेदवेदाङ्गविदुषे विशेषेणाग्निहोत्रिणे ॥<br>
अनसूयवे प्रदातव्या न मत्सरयुताय वै ।<br>
अयने विषुवे चैव व्यतीपाते तु षण्मुखे ॥<br>
एषु कालेषु पुण्येषु यदृच्छायापि दापयेत् ॥</p></blockquote>
<p>षण्मुखं षडशीतिमुखम् । यदृच्छाया यदृच्छया यादृगिच्छयेत्य् अर्थः । आर्षो दीर्घः \</p>
<p><strong>[३१३]</strong>	सत्पात्रं तु द्विजं दृष्ट्वा स्वागतं श्रोत्रियं गृहे ।</p>
<blockquote>
<p>तादृशाय प्रदातव्या पुच्छदेशे निवेदयेत् ॥<br>
पूर्वामुखः स्थितो दाता अथ वापि ह्य् उदङ्मुखः ।<br>
धेनुं पूर्वामुखीं कृत्वा वत्सं तूत्तरतो न्यसेत् ॥<br>
दानकाले तु ये मन्त्रास् तान् पठित्वा समर्पयेत् ।<br>
आच्छाद्य दैवतं विप्रं मुद्रिकाकर्णवेष्टकैः ॥<br>
स्वशक्त्या दक्षिणां दद्याद् वित्तशाठ्यविवर्जितः ।<br>
हस्ते च दक्षिणां दद्याद् गन्धपुष्पं सचन्दनम् ॥<br>
धेनुं समर्पयेत् तस्य मुखं च न विलोकयेत् ।<br>
एकाहं शर्कराहारो ब्राह्मणास् त्रिदिनं वसेत् ॥<br>
सर्वपापहरा धेनुः सर्वकामप्रदायिनी ।<br>
सर्वकामप्रसिद्धस् तु जायते नात्र संशयः ॥<br>
दीयमानां प्रपश्यन्ति ते ऽपि यान्ति परां गतिम् ।<br>
य इदं शृणुयाद् भक्त्या पठते वापि मानवः ॥<br>
मुच्यते सर्वपपेभ्यो विष्णुलोकं च गच्छति ॥</p></blockquote>
<p>इति भविषोत्तरे दानधर्मेषु शर्कराधेनुविधिः \</p>
<p>अथ महादानानि ।</p>
<p>मत्स्यपुराणे ।</p>
<blockquote>
<p>ऋषय ऊचुः ।<br>
न्यायेनार्जनम्। अर्थानां वर्धनं चाभिरक्षणम् ।<br>
सत्पात्रप्रतिपत्तिश् च सर्वशास्त्रेषु पठ्यते ॥<br>
कृतकृत्यो भवेत् केन मनस्वी धनवान् बुधः ।<br>
महादानेन दत्तेन तात विस्तरशो वद ॥<br>
सूत उवाच ।<br>
दानधर्मेषु यच् चोक्तं विष्णुना प्रभविष्णुना ।<br>
तद् अहं सम्प्रवक्ष्यामि महादानम् अनुत्तमम् ॥<br>
सर्वपापक्षयकरं नृणां दुःस्वप्ननाशनम् ।<br>
यत् तु षोडशधा प्रोक्तं वासुदेवेन भूतले ॥<br>
पुण्यं पवित्रम् आयुष्यं सर्वपापहरं शुभम् ।<br>
पूजितं देवताभिश् च ब्रह्मविष्नुहरादिभिः ॥</p></blockquote>
<p><strong>[३१४]</strong>	आद्यं तु सर्वदानानां तुलापुरुषसंज्ञकम् ।</p>
<blockquote>
<p>हिरण्यगर्भदानं च ब्रह्माण्डं तदनन्तरम् ॥<br>
कल्पपादपदानं च गोसहस्रं च पञ्चमम् ।<br>
हिरण्यकामधेनुश् च हिरण्याश्वस् तथैव च ॥<br>
हिरण्याश्वरथस् तद्वद् धेमहस्तिरथस् तथा ।<br>
पञ्चलाङ्गलिकं तद्वद् धरादानं तथैव च ॥<br>
द्वादशं विष्णुचक्रं च ततः कल्पलतात्मकम् ।<br>
सप्तसागरदानं च रत्नधेनुस् तथैव च ॥<br>
महाभूतघटस् तद्वत् षोडशं परिकीर्तितम् ।<br>
सर्वाण्य् एतानि कृतवान् पुरा शम्बरसूदनः ॥<br>
वासुदेवो ऽथ भगवान् अम्बरीषो ऽथ भार्गवः ।<br>
कार्तवीर्यार्जुनो रामः प्रह्रादः पृथुर् एव च ॥<br>
कुर्युर् अन्ये महीपालाः कानिचिद् भरतादयः ।<br>
यस्माद् विघ्नसहस्राणि महादानानि भूतले ॥<br>
एषाम् अन्यतमं कार्यं वासुदेवप्रसादतः ।<br>
न शक्यम् अन्यथा कर्तुम् अपि शक्रेण भूतले ॥<br>
तस्माद् आराध्य गोविन्दम् उमापतिविनायकौ ।<br>
महादाने मुखं कुर्याद् विप्रैश् चैवानुमोदितः ॥<br>
एतद् एवाह मनवे परितुष्टो जनार्दनः ।<br>
यथा तद् अत्र वक्ष्यामि शृणुध्वम् ऋषिसत्तमाः ॥<br>
मनुर् उवाच ।<br>
महादानानि यानीह पवित्राणि शुभानि च ।<br>
रहस्यानि प्रदेयानि तानि मे कथयाच्युत ॥<br>
मत्स्य उवाच ।<br>
नोक्तानि यानि दिव्यानि महादानानि षोडश ।<br>
तानि ते संप्रवक्ष्यामि यथावद् अनुपूर्वशः ॥<br>
तुलापुरुषयोगो ऽयं येषाम् आदौ विधीयते ।<br>
अयने विषुवे पुण्ये व्यतीपाते दिनक्षये ॥<br>
युगादिषूपरागेषु तथा मन्वन्तरादिषु ।<br>
संक्रान्तौ वैधृतिदिने चतुर्दश्यष्टमीषु च ॥<br>
सितपञ्चदशीपर्वद्वादशीष्व् अष्टकासु च ।<br>
यज्ञोत्सवविवाहेषु दुःस्वप्नाद्भुतदर्शने ॥</p></blockquote>
<p><strong>[३१५]</strong>	द्रव्यब्राह्मणलाभे वा श्रद्धा वा यत्र जायते ।</p>
<blockquote>
<p>तीर्थे वायतने गोष्ठे कूपारामसरित्सु च ॥<br>
गृहे वाथ वने वापि तडाके निझरे तथा ।<br>
महादानानि देयानि संसारभयभीरुणा ॥<br>
अनित्यं जीवितं यस्माद् वसु चातीव चञ्चलम् ।<br>
केशेष्व् इव गृहीतस् तन् मृत्युना धर्मम् आचरेत् ॥<br>
पुण्यां तिथिं समासाद्य कृत्वा ब्राह्मणवाचनम् ।<br>
षोडशारत्निमात्रं तु दश द्वादश वा करान् ॥<br>
मण्डलं कारयेद् विद्वांश् चतुर्भद्राननं बुधः ।<br>
सप्तहस्ता भवेद् वेदी मध्ये पञ्चकराथ वा ॥<br>
तन्मध्ये तोरणं कुर्यात् सारदारुमयं बुधः ॥</p></blockquote>
<p>तोरणम् इदं तुलाधारणार्थम् ।</p>
<blockquote>
<p>कुर्याद् दण्डानि चत्वारि चतुर्दिक्षु विचक्षणः ।<br>
सुमेखलायोनियुतानि द्वारि संपूर्णकुण्डानि सविष्टराणि ।<br>
हस्तप्रमाणानि तिलाज्यधूपपुष्पोपहाराणि सुशोभनानि ॥<br>
पूर्वोत्तरे हस्तमिताथ वेदी ग्रहादिदेवेश्वरपूजनाय ।<br>
तत्रार्चनं ब्रह्मशिवाच्युतानां सूर्यस्य कार्यं फलमाल्यवस्त्रैः ॥<br>
लोकेशवर्णाः परितः पताका मध्ये ध्वजः किंकिणिकायुतः स्यात् ।<br>
द्वारेषु कार्याणि च तोरणानि चत्वर्य् अपि क्षीरवनस्पतीनाम् ॥<br>
द्वारेषु कुम्भद्वयम् अत्र कार्यं सुगन्धधूपाम्बररत्नयुक्तम् ।<br>
शाकेङ्गुदीचन्दनदेवदारुश्रीपर्णबिल्वैः प्रियकाञ्चनोत्थम् ॥<br>
स्तम्भद्वयं हस्तयुगावखातं कृत्वा दृढं पञ्चकरोच्छ्रितं च ।<br>
तदन्तरं हस्तचतुष्टयं स्याद् अथोत्तराङ्गं च तदङ्गम् एव ॥</p></blockquote>
<p>तदङ्गं स्तम्भवृक्षजातिमत् ।</p>
<blockquote>
<p>समानजातिश् च तुलावलम्ब्या हैमेन मध्ये पुतुषेण युक्ता ।<br>
दैर्घ्येण सा हस्तचतुष्टयं तु पृथुत्वम् अस्यास् तु दशाङ्गुलानि ॥<br>
तुला सुवर्णाबरणा तु कार्या सलोहपाशद्वयशृङ्खलाभिः ।</p></blockquote>
<p><strong>[३१६]</strong>	युता सुवर्णेन च रत्नमाला विभूषिता माल्यविलेपनाड्या ॥</p>
<blockquote>
<p>चक्रं लिखेद् वारिजगर्भयुक्तं नानारजोभिर् भुवि पुष्पकीर्णम् ।<br>
वितानकं चोपरि पञ्चवर्णं संस्थापयेत् पुष्पफलोपशोभम् ॥<br>
अथ द्विजा वेदविदश् च कार्याः सुरूपवेशान्वयशीलयुक्ताः ।<br>
विधानदक्षाः पटवो ऽनुकूला ये चार्यदेशप्रभवा द्विजेन्द्राः ॥<br>
गुरुश् च वेदार्थविदार्यदेशसमुद्भवः शीलकुलाभिरूपः ।<br>
कार्यः पुराणाभिरतो ऽतिदक्षः प्रसन्नगम्भीरसरस्वतीकः ॥<br>
सिताम्बरः कुण्डलहेमसूत्रकेयूरकण्ठाभरणाभिरामः ।<br>
पूर्वेण ऋग्वेदयुतौ च शस्तौ यजुर्विदौ दक्षिणतश् च कार्यौ ॥<br>
स्थाप्यौ द्विजौ सामविदौ च पश्चाद् आथर्वणाव् उत्तरतश् च कार्यौ ।<br>
विनायकादिग्रहलोकपालवस्वष्टकादित्यमरुद्गणानाम् ॥<br>
ब्रह्माच्युतेशार्कवनस्पतिभ्यः स्वमन्त्रतो होमचतुष्टयं स्यात् ।<br>
जप्यानि सूक्तानि तथैव चैषाम् अनुक्रमेणैव यथास्वरूपम् ॥<br>
होमावसाने कृततूर्यनादो गुरुर् गृहीत्वा बलिपुष्पधूपम् ।<br>
आवाहयेल् लोकपतीन् क्रमेण मन्त्रैर् अमीभिर् यजमानयुक्तः ॥<br>
ॐ एह्य् एहि सर्वामरसिद्धसाध्यैर् अभिष्टुतो वज्रधरः सुरेशः ।<br>
संवीज्यमानो ऽप्सरसां गणेन रक्षाध्वरं नो भवन् नमस् ते ॥<br>
ॐ इन्द्राय नमः ।<br>
ॐ एह्य् एहि सर्वामर हव्यवाह मुनिप्रवीरैर् अभितो ऽभुजुष्टः ।<br>
तेजोवतीलोकगणेन सार्धं ममाध्वरं रक्ष कवे नमस् ते ॥<br>
ॐ अग्नये नमः ।<br>
ॐ एह्य् एहि वैवस्वत धर्मराज सर्वामरैर् अर्चितदिव्यमूर्ते ।<br>
शुभाशुभानन्दसुवामधीश शिवाय नः पाहि सखं नमस् ते ॥<br>
ॐ यमाय नमः ।<br>
ॐ एह्य् एहि रक्षोगणनायकस् त्वं विशालवेतालपिशाचसंघैः ।<br>
ममाध्वरं पाहि शुभाधिनाथ लोकेश्वरस् त्वं भगवन् नमस् ते ॥</p></blockquote>
<p><strong>[३१७]</strong>	ॐ निरृतये नमः ।</p>
<blockquote>
<p>ॐ एह्य् एहि पाथोगणवारिधीनां गणेन पर्जन्य महाप्सरोभिः ।<br>
विद्याधरेन्द्रामरगीयमानः पाहि त्वम् अस्मान् भगवन् नमस् ते ॥<br>
ॐ वरुणाय नमः ।<br>
ॐ एह्य् एहि यज्ञं मम रक्षणाय मृगाधिरूढः सह सिद्धसंघैः ।<br>
प्राणाधिपः कालकवेः सहायो गृहाण पूजां भगवन् नमस् ते ॥<br>
ॐ वायवे नमः ।<br>
ॐ एह्य् एहि यज्ञेश्वर यज्ञरक्षां विधत्स्व नक्षत्रगणेन सार्धम् ।<br>
सर्वौषधीभिः पितृभिः सहैव गृहाण पूजां भगवन् नमस् ते ॥<br>
ॐ सोमाय नमः ।<br>
ॐ एह्य् एहि विश्वेश्वर नस् त्रिशूलिन् कपालखत्वाङ्गवरेण सार्धम् ।<br>
लोकेश भूतेश्वर यज्ञसिद्ध्यै गृहाण पूजां भगवन् नमस् ते ॥<br>
ॐ ईशानाय नमः ।<br>
ॐ एह्य् एहि पातालधारामरेन्द्र नागाङ्गनाकिंनरगीयमानः ।<br>
रक्षोगणेनामरलोकसार्धम् अनन्त रक्षोध्वरम् अस्मदीयम् ॥<br>
ॐ अनन्ताय नमः ।<br>
ॐ एह्य् एहि विश्वाधिपते मुनीन्द्र लोकेन सार्धं पितृदेवताभिः ।<br>
विशाध्वरं नः सततं शिवाय पितामहस् त्वं भगवन् नमस् ते ॥<br>
ॐ ब्रह्मणे नमः ।<br>
त्रैलोक्ये यानि भूतानि स्थावराणि चराणि च ।<br>
ब्रह्मविष्णुसुरैः सार्धं रक्षां कुर्वन्तु तानि मे ॥<br>
देवदानवगन्धर्वा यक्षराक्षसपन्नगाः ।<br>
ऋषयो मनवो गावो देवा मातर एव च ॥<br>
सर्वे ममाध्वरे रक्षां प्रकुर्वन्तु मुदान्विताः ।<br>
इत्य् आवाह्य सुरान् दद्याद् ऋत्विग्भ्यो हेमभूषणम् ॥<br>
कुण्डलानि च हैमानि सूत्राणि कटकानि च ।<br>
तथाङ्गुलीपवित्राणि वासांसि शयनानि च ॥<br>
द्विगुणं गुरवे दद्याद् भूषणाच्छादनादिकम् ।<br>
**जपेयुः शान्तिकाध्यायं जापकाः सर्वतोदिशम् ॥ <strong>[३१८]</strong></p></blockquote>
<p>शान्तिकाध्यायम् &ldquo;शं न इन्द्राग्नी&rdquo; इति सूक्तम् ।</p>
<blockquote>
<p>उपोषिताश् च ते सर्वे कृत्वैवम् अधिवासनम् ।<br>
आदाव् अन्ते च मध्ये च कुर्याद् ब्राह्मणवाचनम् ॥<br>
ततो मङ्गलशब्देन स्नापितो वेदपुंगवैः ।<br>
त्रिः प्रदक्षिणम् आवृत्य गृहीतकुसुमाञ्जलिः ॥<br>
शुक्लमाल्याम्बरधरस् तां तुलाम् अनुमन्त्रयेत् ।<br>
नमस् ते सर्वदेवानां शक्ति त्वं सत्यम् आस्थिता ॥<br>
साक्षिभूता जगद्धात्री निर्मिता विश्वयोनिना ।<br>
एकतः सर्वसत्यानि तथानृतशतानि च ॥<br>
धर्माधर्मकृतां मध्ये स्थापितासि जगद्धिते ।<br>
त्वं तुले सर्वभूतानां प्रमाणम् इह कीर्तिता ॥<br>
मां तोलयन्ती संसाराद् उद्धरस्व नमो ऽस्तु ते ।<br>
यो ऽसौ तत्राधिपो देवः पुरुषः पञ्चविंशकः ॥<br>
स एषो ऽधिष्ठितो देवि त्वयि तस्मान् नमो नमः ।<br>
ॐ नमो नमस् ते गोविन्द तुलापुरुषसंज्ञक ॥<br>
त्वं हरे तारयस्वास्मांस् त्व् अस्मात् संसारकर्दमात् ।<br>
पुण्यं कालं समासाद्य कृत्वैवम् अधिवासनम् ॥<br>
पुनः प्रदक्षिणं कृत्वा तुलां तां प्रारुहेद् बुधः ।<br>
सखड्गचर्मकवची सर्वाभरणभूषितः ॥<br>
धर्मराजम् अथाधाय सोमसूत्रेण संयुतम् ।<br>
कराभ्यां बद्धमुष्टिभ्याम् आस्ते पश्यन् हरेर् मुखम् ॥<br>
ततो ऽपरे तुलाभागे न्यसेयुर् द्विजपुंकवाः ।<br>
समाद् अभ्यधिकं यावत् काञ्चनं चातिनिर्मलम् ॥<br>
पुष्टिकामस् तु कुर्वीत भूमिसंस्थं नरेश्वर ।<br>
क्षणमात्रं ततः स्थित्वा पुनर् एवम् उदीरयेत् ॥<br>
ॐ नमस् ते सर्वभूतानां साक्षिभूते सनातने ।<br>
पितामहेन देवि त्वं निर्मिता परमेष्ठिना ॥<br>
त्वया घृतं जगत् सर्वं महत् स्थावरजङ्गमम् ।<br>
सर्वभूतात्मभूतस्थे नमस् ते विश्वधारिणि ॥</p></blockquote>
<p><strong>[३१९]</strong>	ततो ऽवतीर्य गुरवे पूर्वम् अर्धं निवेदयेत् ।</p>
<blockquote>
<p>ऋत्विग्भ्यः परम् अर्धं तु दद्याद् उदकपूर्वकम् ॥<br>
गुरवे ग्रामरत्नानि ऋत्विग्भ्यश् च निवेदयेत् ।<br>
प्राप्य तेषाम् अनुज्ञां च तथान्येभ्यो ऽपि दापयेत् ॥<br>
दीनानाथविशिष्टादीन् पूजयेद् ब्राह्मणैः सह ।<br>
न चिरं घारयेद् गेहे हेम संप्रोक्षितं बुधः ॥<br>
तिष्ठद्भयावहं यस्माच् छोकव्याधिकरं नृणाम् ।<br>
शीघ्रं परस्वीकरणाच् छ्रेयः प्राप्नोति पुष्कलम् ॥<br>
अनेन विधिना यस् तु तुलापुरुषम् आचरेत् ।<br>
प्रतिलोकाधिपस्थाने प्रतिमन्वन्तरं वसेत् ॥<br>
विमानेनार्कवर्णेन किंकिणीजालमालिना ।<br>
पूज्यमानो ऽप्सरोभिश् च ततो विष्णुपुरं व्रजेत् ॥<br>
कल्पकोटिशतं यावत् तस्मिंल् लोके महीयते ॥<br>
कर्मक्षयाद् इह् पुनर् भुवि राजराजभूपालमौलिमणिरञ्जितपादपीठः ।<br>
श्रद्धान्वितो भवति यज्ञसहस्रयाजी दीपप्रतापजितसर्वमहीपलोकः ॥<br>
यो दीयमानम् अपि पश्यति भक्तियुक्तो लोकान्तरे स्मरति वाचयतीह लोके ।<br>
यो वा शृणोति पठतीन्दुसमानरूपं प्राप्नोति धाम स पुरंदरदेवजुष्टम् ॥</p></blockquote>
<p>इति तुलापुरुषदानम् ।</p>
<p>अत्र भविष्योत्तरीया विशेषाः ।</p>
<blockquote>
<p>तन्मध्ये कारयेद् वेदिं हस्तमात्रोच्छ्रितां शुभाम् ।<br>
चतुर्द्वारेषु संस्थाप्याः कुम्भाः स्युः पल्लवाननाः ॥<br>
पञ्चरत्नसमायुक्ताःसप्तधान्योपरि स्थिताः ।</p></blockquote>
<p>पञ्चरत्नानि ।</p>
<blockquote>
<p>कनकं हीरकं नीलं पद्मरागं च मौक्तिकम् ॥ इति</p></blockquote>
<p>सप्तधान्यानि ग्राम्याणि आरण्यानि ग्राम्यारण्यानि वा ।</p>
<blockquote>
<p>व्रीहयो यवगोधूमा उभौ च तिलसर्षपौ ।<br>
इक्षुः प्रियङ्गवश् चैव ग्राम्या ओषधयः स्मृताः ॥<br>
वेणुश्यामाकनीवारजर्तिलाश् च गवेधुकाः ।<br>
आरण्यजा मर्कटिकाः सप्त गन्दुतिकोत्तमाः ॥</p></blockquote>
<p><strong>[३२०]</strong>	अणवो राजमाषाश् च माषा मुद्गाश् च कोद्रवाः ।</p>
<blockquote>
<p>कुहीनकाः सहीनाश् च सप्तैते द्व्यन्तराः स्मृताः ॥ इति ।</p></blockquote>
<p>तथा ।</p>
<blockquote>
<p>अत्रैव केचिद् इच्छन्ति ऋषयः षोडशर्त्विजः ।<br>
आघाराव् आज्यभागौ तु पूर्वं हुत्वा द्विजोत्तमः ॥<br>
प्रणवादिस्वनाम्ना च स्वाहान्ते होम उच्यते ॥</p></blockquote>
<p>तथा ।</p>
<blockquote>
<p>अनेनैव विधानेन केचिद् रौप्यमयं पुनः ।<br>
कर्पूरेण तथेच्छन्ति केचिद् ब्राह्मणपुंगवाः ॥<br>
तथा सिततृतीयायां नार्यः सौभाग्यदर्पिताः ।<br>
कुङ्कुमेन प्रयच्छन्ति लवणेन गुडेन च ॥<br>
तत्र मन्त्रा न होमा वा एवम् एव प्रदापयेत् ॥</p></blockquote>
<p>इति तुलादाने विशेषः ।</p>
<blockquote>
<p>अथातः संप्रवक्ष्यामि महादानम् उत्तमम् ।<br>
नाम्ना हिरण्यगर्भाख्यं महपातकनाशनम् ॥<br>
पुण्यं दिनम् अथासाद्य तुलापुरुषदानवत् ।<br>
ऋत्विग्मण्डपसंभारभूषणाच्छादनादिकम् ॥<br>
कुर्याद् उपोषितस् तद्वल् लोकेशावाहनं बुधः ।<br>
पुण्याहवाचनं कृत्वा तद्वत् कृत्वाधिवासनम् ॥<br>
ब्राह्मणैर् आनयेत् कुण्डं तपनीयम् अयं शुभम् ।<br>
द्वासप्तत्यङ्गुलोच्छ्रायं हेमपङ्कजगर्भवत् ॥<br>
त्रिभागहीनविस्तारं प्रशस्तं मुरजाकृति ।<br>
दशान्तानि सरत्नानि दात्रं सूची तथैव च ॥<br>
हेमनालं सपिटकं बहिर् आदित्यसंयुतम् ।<br>
अथैवावरणं नाभेर् उपवीतं च काञ्चनम् ॥<br>
पार्श्वतः स्थापयेत् तद्वद् धेमदण्डं कमण्डलुम् ।<br>
पद्माकारं पिधानं स्यात् समन्ताद् अङ्गुलाधिकम् ॥<br>
मुक्तावलीसमोपेतं पद्मरागदलान्वितम् ।<br>
तिलद्रोणोपरि गतं वेदिमध्ये ततो ऽर्चयेत् ॥<br>
ततो मङ्गलशब्देन ब्रह्मघोषरवेण च ।</p></blockquote>
<p><strong>[३२१]</strong>	सर्वौषध्युदकस्थानं स्नपितं वेदपारगैः ॥</p>
<blockquote>
<p>शुक्लमाल्याम्बरधरैः सर्वाभरणभूषितः।<br>
इद(म)म् उच्चारयेन् मन्त्रं गृहीतकुसुमाञ्जलिः ॥<br>
नमो हिरण्यगर्भाय हिरण्यकवचाय च ।<br>
सप्तलोकसुराध्यक्ष जगद्धात्रे नमो नमः ॥<br>
भूर्लोकप्रमुखा लोकास् तव घर्भे व्यवस्थिताः ।<br>
ब्रह्मादयस् तथा देवा नमस् ते विश्वधारिणे ॥<br>
नमस् ते भुवनाधार नमस्ते भुवनाश्रय ।<br>
नमो हिरण्यगर्भाय गर्भे यस्य पितामहः॥<br>
यतस् त्वम् एव भूतात्मा भूते भूते व्यवस्थितः ॥<br>
तस्मान् माम् उद्धराशेषदुःखसंसारसागरात् ।<br>
एवम् आमन्त्र्य तन्मध्यम् आविश्यास्त उदङ्मुखः ॥<br>
मुष्टिभ्यां परिसंगृह्य धर्मराजचतुर्मुखौ ॥<br>
जानुमध्ये शिरः कृत्वा तिष्ठेद् उच्छ्वासपञ्चकम् ।<br>
गर्भाधानं पुंसवनं सीमन्तोन्नयनं तथा ॥<br>
कुर्युर् हिरण्यगर्भस्य ततस् ते द्विजपुंगवाः ।<br>
गीरमङ्गलघोषेण गुरुर् उत्थापयेत् ततः ॥<br>
जातकर्मादिकाः कुर्युः क्रियाः षोडश चापराः ।<br>
सूच्यादिकं च गुरवे दत्वा मन्त्रम् इमं पठेत् ॥<br>
ॐ नमो हिरण्यगर्भाय विश्वगर्भाय वै नमः ।<br>
चराचरस्य जगतो गृहभूताय वै नमः ॥<br>
मात्राहं जनितः पूर्वं मर्त्यधर्मामरोत्तम ।<br>
त्वद्गर्भसंभवो देव दिव्यदेहो भवाम्य् अहम् ॥<br>
चतुर्भिः कलशैर् भूयस् ततस् ते द्विजपुंगवाः ।<br>
स्नानं कुर्युः प्रसन्नाङ्गाः सर्वाभरणभूषिताः ॥<br>
देवस्य त्वेति मन्त्रेण स्थितस्य कनकासने ।<br>
अद्य जातस्य ते ऽङ्गानि अभिप्रेक्ष्यामहे वयम् ॥<br>
दिव्येनानेन वपुषा चिरं जीव सुखी भव ।</p></blockquote>
<p><strong>[३२२]</strong>	ततो हिरण्यगर्भं तं तेभ्यो दद्याद् विचक्षणः ॥</p>
<blockquote>
<p>ते पूज्याः सर्वभावेन बहवो वा तदाज्ञया ।<br>
तत्रोपकरणं सर्वं गुरवे विनिवेदयेत् ॥<br>
पादुकोपानहच्छत्रं चामरासनभाजनम् ।<br>
ग्रामं वा विषयं वापि यद् अन्यद् दयितं भवेत् ॥<br>
अनेन विधिना यस् तु पुण्ये ऽह्नि विनिवेदयेत् ।<br>
हिरण्यगर्भदानं स ब्रह्मलोके महीयते ॥<br>
पुरेषु लोकपालानां प्रैमन्वन्तरं वसेत् ।<br>
कल्पकोटिशतं यावद् ब्रह्मलोके महीयते ॥<br>
कलिकलुषविमुक्तः पूजितः सिद्धसंघैर् अमलचमरमालावीज्यमानो ऽप्सरोभिः ।<br>
पितृशतम् अथ बन्धून् पुत्रपौत्रप्रपौत्रान् अपि नरकनिमग्नांस् तारयेद् एक एव ॥</p></blockquote>
<p>इति मात्स्ये हिरण्यगर्भदानविधिः ।</p>
<blockquote>
<p>मत्स्य उवाच ।<br>
अथातः संप्रवक्ष्यामि ब्रह्माण्डाभिधम् उत्तमम् ।<br>
यच् छ्रेष्ठं सर्वदानानां महापातकनाशनम् ॥<br>
पुण्यं दिनम् अथासाद्य तुलापुरुषदानवत् ।<br>
ऋत्विग्मण्डलसंभारभूषणाच्छादनानि च ॥<br>
लोकेशावाहनं तद्वद् अधिवासनकं तथा ।<br>
कुर्याद् विंशपलाद् ऊर्ध्वम् आ सहस्राच् च शक्ततः ॥<br>
शकलद्वयसंयुक्तं ब्रह्माण्डं काञ्चनं बुधः ।<br>
दिग्गजाष्टकसंयुक्तं षड्वेदाङ्गसमन्वितम् ॥<br>
लोकपालाष्टकोपेतं मध्यस्थितचतुर्मुखम् ।<br>
शिवाच्युतार्कशिखरम् उमालक्ष्मीसमन्वितम् ॥<br>
वस्वादित्यमरुद्गर्भं महारत्नसमन्वितम् ।<br>
वितस्तेर् अङ्गुलशतं यावदायामविस्तरम् ॥<br>
कौशेयवस्त्रसंयुक्तं तिलद्रोणोपरि न्यसेत् ।<br>
**तथाष्टादश धान्यानि समन्तात् परिकल्पयेत् ॥ <strong>[३२३]</strong><br>
श्यामाकधान्ययवमुद्गतिलाणुमाषगोधूमकोद्रवकुलत्थसतीनशिम्बैः ।<br>
अष्टादशं चणकलायमयोष्टराजमाषप्रियङ्गुसहितं च मसूरम् आहुः ॥<br>
पूर्वेणानन्तसंयुक्तं प्रद्युम्नं पूर्वदक्षिणे ।<br>
प्रकृतिं दक्षिणे देशे संकर्षणम् अतः परम् ॥<br>
पश्चिमे चतुरो वेदान् अनिरुद्धम् अतः परम् ।<br>
अग्निम् उत्तरतो हेमवासुदेवम् अतः परम् ॥<br>
समन्ताद् गुडपीठस्थान् अर्चयेत् काञ्चनान् बुधः ।<br>
स्थापयेद् वस्त्रसंवीतान् पूर्णकुम्भान् दशैव तु ॥<br>
दशैव धेनवो देयाः सहेमा वरदोहनाः ।<br>
पादुकोपानहच्छत्रचामरासनदर्पणैः ॥<br>
भक्ष्यभोज्यान्नदीपेक्षुफलमाल्यानुलेपनैः ।<br>
होमाधिवासनान्ते तु स्नापितो वेदपुंगवैः ॥<br>
ॐ नमो ऽस्तु विश्वेश्वर विश्वधाम जगत्सवित्रे भगवन् नमस् ते ।<br>
सप्तर्षिलोकामरभूतलेश गर्भेण सार्धं वितराभिरक्षाम् ॥<br>
ये दुःखितास् ते सुखिनो भवन्तु प्रयान्तु पापानि चराचराणाम् ।<br>
त्वद्दानशस्त्राहतपातकानां ब्रह्माण्ड दोषाः प्रलयं प्रयान्तु ॥<br>
देवं प्रणम्यामरविश्वगर्भं दद्याद् द्विजेभ्यो दशधा विभज्य ।<br>
भागद्वयं तत्र गुरोः प्रकल्प्य समं भजेच् छेषम् अतः क्रमेण ॥<br>
स्वल्पेषु होमं गुरुर् एक एव कुर्याद् अथैकाग्निविधानयुक्त्या ।<br>
स एव संपूज्यतमो ऽल्पवित्तैर् यथोक्तवस्त्राभरणादिकेन ॥<br>
इत्थं य एतद् अखिलं पुरुषो ऽनुकुर्याद् ब्रह्माण्डदानम् अधिगम्य महद् विमानम् ।<br>
निर्धूतकल्मषविशुद्धतनुर् मुरारेर् आनन्दकृत्पदम् उपैति महाप्सरोभिः ॥<br>
संतारयेत् पितृपितामहपुत्रपौत्रबन्धुप्रियातिथिकलत्रशताष्टकं सः ।<br>
ब्रह्माण्डदानशकलीकृतपातकौघम् आनन्दयेच् च जननीकुलम् अप्य् अशेषम् ॥</p></blockquote>
<p>इति मात्स्ये ब्रह्माण्डदानविधिः ।</p>
<p>अत्र भविष्योत्तरीया विशेषाः । <strong>[३२४]</strong></p>
<blockquote>
<p>ब्रह्माण्डं काञ्चनं कृत्वा सर्वलक्षणसंयुतम् ।<br>
देवासुरैर् मनुष्यैश् च गन्धर्वोरगराक्षसैः ॥<br>
संयुक्तं च नदीभिश् च समुद्रैः पर्वतैस् तथा ।<br>
विमानशतकोटीभिर् भूषितं च सरोवरैः ॥</p></blockquote>
<p>तथा ।</p>
<blockquote>
<p>तस्याङ्गे कल्पयेद् राजन् भुवनानि चतुर्दश ।</p></blockquote>
<p>तथा ।</p>
<blockquote>
<p>कलश(शकल)द्वयसंयुक्तं घटाकारं सुसंहतम् ।</p></blockquote>
<p>तथा ।</p>
<blockquote>
<p>पुष्पमण्डपिकां कृत्वा तत्र संस्थापयेद् बुधः ।<br>
तिलद्रोणोपरिगतं कुङ्कुमक्षोदचर्चितम् ॥<br>
वासोयुग्मेन संछाद्य धूपगन्धादिवासितम् ।<br>
अष्टादशैव धान्यानि द्रोणमात्राण्य् अथाहरेत् ॥<br>
गृहे वा मण्डपे वापि स्थापयेत् तं विचक्षणः ।</p></blockquote>
<p>तथा ।</p>
<blockquote>
<p>ब्रह्मविष्णुशिवानां च तन्नाम्ना जुहुयात् तिलान् ।<br>
अयुतं होमयेत् पञ्चान् महाव्याहृतिभिर् नृप ॥<br>
रुद्रजापश् च कर्तव्यस् तस्यैवानन्तरं बुधैः ।<br>
ततः पर्वसमीपे तु स्नातः शुक्लाम्बरः शुचिः ॥<br>
ब्रह्माणं पूजयेद् भक्त्या गृहीतसुकुमाञ्जलिः (?) ।<br>
नमो जगत्प्रतिष्ठाय विश्वधाम्ने नमो ऽस्तु ते ॥<br>
वाङ्मयान्तर्निमग्नाय ब्रह्माण्डे शुभकृद् भव ।<br>
ब्रह्माण्डोदरवर्तीनि यानि सत्त्वानि कानिचित् ॥<br>
तानि सर्वाणि मे पुष्टिं प्रयच्छन्त्व् अतुलां तथा ।<br>
ब्रह्मा विष्णुश् च रुद्रश् च लोकपालास् तथा ग्रहाः ॥<br>
नक्षत्राणि तथा नागा ऋषयो मरुतस् तथा ।<br>
सर्वे भवन्तु मे प्रीताः सप्त जन्मान्तराणि च ॥<br>
इत्य् उच्चार्य ततो दद्याद् ब्रह्माण्डं सर्वकामदम् ।<br>
सदक्षिणं च तत् कृत्वा दिक्संस्थान् पूजयेद् द्विजान् ॥</p></blockquote>
<p>इति भविष्योत्तरे विशेषतो ब्रह्माण्डदानविधिः \</p>
<blockquote>
<p>मत्स्य उवाच ।<br>
कल्पपादपदानाख्यम् अतः परम् अनुत्तमम् ।<br>
महादानं प्रवक्ष्यामि सर्वपापप्रणाशनम् ॥</p></blockquote>
<p><strong>[३२५]</strong>	पुण्यं दिनम् अथासाद्य तुलापुरुषदानवत् ।</p>
<blockquote>
<p>पुण्याहवाचनं कृत्वा लोकेशावाहनं तथा ॥<br>
ऋत्विग्मण्डपसंस्कारभूषणाच्छादनादिकम् ।<br>
काञ्चनं कारयेद् वृक्षं नानाफलसमन्वितम् ॥<br>
नानाविहगवस्त्राणि भूषणानि च कारयेत् ।<br>
शक्तितस् त्रिपलाद् ऊर्ध्वम् आ सहस्राद् धि कारयेत् ॥<br>
अथ तप्तसुवर्णस्य कारयेत् कल्पपादपम् ।<br>
गुडप्रस्थोपरिष्टाच् च सितवस्त्रयुगावृतम् ॥<br>
ब्रह्मविष्णुशिवोपेतं पञ्चशाखं सभास्करम् ।<br>
कामदेवम् अधस्ताच् च सकलत्रं प्रपूजयेत् ॥<br>
संतानं पूर्वतस् तद्वत् तुरीयांशेन कल्पयेत् ।<br>
मन्दारं दक्षिणे पार्श्वे श्रिया सार्धं घृतोपरि ॥<br>
पश्चिमे पारिभद्रं तु सवित्र्या सह जीरके ।<br>
सुरभीसंयुतं तद्वत् तिलेषु हर्चन्दनम् ॥<br>
तृतीयांशेन कुर्वीत तिलेन फलसंयुतम् ।<br>
कौशेयवस्त्रसंयुक्तान् इक्षुमालासमन्वितान् ॥<br>
तथाष्टौ पूर्णकलशान् पादुकासनभाजनम् ।<br>
दीपकोपानहच्छत्रचामरासनसंयुतम् ॥<br>
फलमाल्ययुतं तद्वद् उपरिष्टाद् वितानकम् ।<br>
तथाष्टादश धान्यानि समन्तात् परिकल्पयेत् ॥<br>
ॐ नमस् ते कल्पवृक्षाय चिन्तितार्थप्रदायिने ।<br>
विश्वंभराय देवाय नमस् ते विश्वमूर्तये ॥<br>
यस्मात् त्वम् एव विश्वात्मा ब्रह्मा स्थानुर् दिवाकरः ।<br>
मूर्तामूर्तं परं बीजमतः पाहि सनातनम् ॥<br>
त्वम् एवामृतसर्वस्वम् अनन्तः पुरुषो ऽव्ययः ।<br>
संतानाद्यैर् उपेतः सन् पाहि संसारसागरात् ॥</p></blockquote>
<p><strong>[३२६]</strong>	एवम् आमन्त्र्य तं दद्याद् गुरवे कल्पपादपम् ।</p>
<blockquote>
<p>चतुर्भ्यश् चापि ऋत्विग्भ्यः संतानाद्यान् प्रकल्पयेत् ॥<br>
(स्वल्पेष्व् एकाग्निवत् कुर्याद् गुरुर् एवाभिपूजितः ।<br>
न वित्तशाठ्यं कुर्वीत न च विस्मयवान् भवेत् ॥<br>
अनेन विधिना यस् तु महादानं निवेदयेत् ।)<br>
सर्वपापविनिर्मुक्तः सो ऽश्वमेधफलं लभेत् ॥<br>
अप्सरोभिः परिवृतः सिद्धचारणकिंनरैः ।<br>
भूतान् भव्यांश् च मनुजांस् तारयेद् रोमसंमितान् ॥<br>
स्तूयमानो दिवः पृष्ठे पुत्रपौत्रप्रपौत्रकान् ।<br>
विमानेनार्कवर्णेन विष्णुलोकं स गच्छति ॥<br>
दिवि कल्पशतं तिष्ठेद् राजराजो भवेन् नरः ।<br>
नारायणबलोपेतो नारायणपरायणः ॥<br>
नारायणकथासक्तो नारायणपरं व्रजेत् ॥</p></blockquote>
<p>इति मात्स्ये कल्पवृक्षदानविधिः ।</p>
<p>अस्य भविष्योत्तरे विशेषः ।</p>
<blockquote>
<p>श्रीभगवान् उवाच ।<br>
अपुत्रः पुरुषो यश् च नारी वा पर्वतात्मने ।<br>
सौवर्णस् तेन दातव्यः कल्पवृक्षो गुणान्वितः ॥<br>
कृत्त्रिमं वापि गृह्णीयाद् वृक्षं वा स्थावरादिकम् ।<br>
अन्यजातो ऽथ वा पुत्रः पुत्रत्वे परिकल्पयेत् ॥<br>
तेन पुत्रवतां लोके गच्छेद् दिवि न संशयः ।<br>
कल्पवृक्षस् तु कर्तव्यः सुद्धकाञ्चनसंभवः ॥<br>
बहुशाखः सुपर्णाङ्गो ह्य् अनेककुसुमान्वितः ।<br>
महास्कन्धः सुरूपश् च रत्नालंकृतविग्रहः ॥<br>
फलानि तस्य दिव्यानि सौवर्णानि प्रकल्पयेत् ।<br>
राजतं चैव कुर्वीत समन्तात् पीठम् उत्तमम् ॥<br>
प्रवालाङ्कुरसंपृक्तं मुक्तादामविलम्बितम् ।<br>
चतुष्कोणेषु कुर्वीत चतुरः काञ्चनद्रुमान् ॥</p></blockquote>
<p><strong>[३२७]</strong>	सुवर्णस्य प्रमाणं तु कथयामि वरानने ।</p>
<blockquote>
<p>सहस्रेण तदर्धेन तस्याप्य् अर्धेन वा पुनः ॥<br>
कारयेत् कल्पवृक्षं तु सर्वकामसमृद्धये ।<br>
चन्द्रसूर्योपरागे तु दुःस्वप्नाद्भुतदर्शने ॥<br>
जन्मर्क्षे विषुवे चैव युगाद्यास्व् अथ वा पुनः ।<br>
नद्यास् तीरे गृहे वापि देवतायतने ऽपि वा ।<br>
प्रागुदक्प्रवणे देशे मण्डपं तत्र कारयेत् ॥<br>
दशहस्तप्रमाणेन कुण्डम् एकं सुशोभनम् ।<br>
आग्नेय्यां कारयेद् राजन् मेखलात्रयभूषितम् ॥<br>
तत्र च ब्राह्मणा योज्या ऋग्यजुःसामपाठकाः ।<br>
उपदेष्टा च तत्रैव द्वितीयः पञ्चमो ऽपि वा ॥<br>
सर्वाभरणसंपन्नास् ताम्रपात्रविभूषिताः ।<br>
गुडप्रस्थोपरिष्टाच् च स्थापयेत् कल्पपादपम् ॥<br>
ब्रह्मविष्णुशिवोपेतं पञ्चशाखं सभास्करम् ।<br>
कामदेवम् अधस्ताच् च सकलत्रं प्रकल्पयेत् ॥<br>
संतानं सह गायत्र्या पूर्वतो लवणोपरि ।<br>
मन्दारं दक्षिणे पार्श्वे श्रिया सह तथा घृते ॥<br>
पश्चिमे पारिजातं च उमया सह जीरके ।<br>
सुरभीसहितं तद्वित्तिलेषु हरिचन्दनम् ॥<br>
कौशेयवस्त्रसंयुक्तान् इक्षुमालासमन्वितान् ।<br>
तथाष्टौ पूर्वकलशान् समन्तात् परिकल्पयेत् ॥<br>
अग्नौ प्रणयनं कृत्वा अधिवास्य तु पादपम् ।<br>
होमं च ब्राह्मणाः कुर्युः सुशुद्धेनान्तरात्मना ॥<br>
आघाराव् आज्यभागौ च पूर्वं हुत्वा विचक्षणः ।<br>
तल्लिङ्गैः स्थापितान् देवान् होमेनाप्याययेत् ततः ॥<br>
महाव्याहृतिभिश् चैव होमं कुर्युस् ततः परम् ।<br>
अयुतेन भवेत् सिद्धिर् यज्ञस्य वरवर्णिनि ॥<br>
ततः प्रभाते चोत्थाय स्नात्वा शुक्लाम्बरः शुचिः ।<br>
त्रिः प्रदक्षिणम् आवृत्य मन्त्रम् एतम् उदीरयेत् ॥</p></blockquote>
<p><strong>[३२८]</strong>	नमस्ते कल्पवृक्षाय चिन्तितार्थप्रदायक ।</p>
<blockquote>
<p>वृद्धिप्रदाय देवाय नमस् ते विश्वमूर्तये ॥<br>
यस्मात् त्वम् एव विश्वात्मा ब्रह्मा स्थाणुर् दिवाकरः ।<br>
मूर्तामूर्थं परं बीजम् अतः पाहि सनातनम् ॥<br>
एवम् आमन्त्र्य तं दद्याद् गुरवे कल्पपादपम् ।<br>
चतुर्भ्यश् चाथ ऋत्विग्भ्यः संतानादीन् प्रकल्पयेत् ॥<br>
अनेन विधिना यस् तु दानम् एतत् प्रयच्छति ।<br>
तस्य पुण्यफलं देवि शृणुष्व गदतो मम ॥<br>
नारी वा पुरुषो वापि स तावद् भुवि दुर्लभः ।<br>
मातृतः पितृतश् चैव पुरुषान् एकविंशतिम् ॥<br>
तारयेत् कृतकृत्यश् च भवेज् जन्मनि जन्मनि ।<br>
अवस्थात्रितये यच् च पापं जन्मदशार्जितम् ॥<br>
तत् क्षालयत्य् असंदेहं ब्रह्मलोकं च गच्छति ।<br>
तत्र ब्रह्मदिनं स्थित्वा पुनर् याति शिवालयम् ॥<br>
तत्रापि सुचिरं कालं गमित्वा पुण्यलोकतः ।<br>
एवमादि वसित्वा तु मुनुष्यो जायते पुनः ॥<br>
अरोगी बलवाञ् शूरो रूपवान् सुभगस् तथा ।<br>
दश् जन्मानि कुरुते राज्यं निहतकण्टकः ॥<br>
नारी वा दानम् एतद् धि दत्वा चैतत् फलं लभेत् ।<br>
एतद् गौर्याः समाख्यातं भवेन भवमेदिना ॥<br>
मया च कथितं सर्वं तव पाण्डुकुलोद्वह ॥<br>
हैमं सुरद्रुमचतुष्टयसंयुतं च संकल्प्य कल्पविटपं प्रतिपादयेद् यः ।<br>
विप्राय् वेदविदुषे प्रयतो ऽह्नि पुण्ये प्राप्नोत्य् अनल्पम् अविकल्पम् असाव् अभीष्टम् ॥</p></blockquote>
<p>इति भविष्योत्तरे कल्पवृक्षदाने विशेषः ।</p>
<blockquote>
<p>मत्स्य उचाच ।<br>
अथातः संप्रवक्ष्यामि महादानम् अनुत्तमम् ।<br>
गोसहस्रप्रदानाख्यं सर्वपापहरं परम् ॥<br>
पुण्यां तिथिं समासाद्य युगमन्वन्तरादिकम् ।</p></blockquote>
<p><strong>[३२९]</strong>	पयोव्रत्स् त्रिरात्रं स्याद् एकरात्रम् अथापि वा ॥</p>
<blockquote>
<p>लोकेशावाहनं कुर्यात् तुलापुरुषदानवत् ।<br>
पुण्याहवाचनं कुर्याद् धोमकार्यं तथैव च ॥<br>
ऋत्विग्मण्डलसंभारभूषणाच्छादनादिकम् ।<br>
वृषं लक्षणसंयुक्तं वेदिमध्ये ऽधिवासयेत् ॥<br>
गोसहस्राद् विनिष्कृष्य गवां दशकम् एव च ।<br>
गोसहस्रं बहिष्कुर्याद् वस्त्रमाल्यविभूषितम् ॥<br>
सुवर्णशृङ्गाभरणं रौप्यपादसमन्वितम् ।<br>
अन्तः प्रेवेश्य दशकं वस्त्रमाल्यैस् तु पूजयेत् ॥<br>
सुवर्णघण्टिकोपेतं हेमपट्टैर् अलंकृतम् ।<br>
कौशेयवस्त्रसंवीतं गन्धमाल्यसमन्वैतम् ॥<br>
हेमरत्नमयैः शृङ्गैश् चामरैर् उपशोभितम् ।<br>
पादुकोपानहच्छत्रभाजनासनसंयुतम् ॥<br>
गवां दशकमध्ये स्यात् काञ्चनो नन्दिकेश्वरः ।<br>
कौशेयवस्त्रसंवीतो गन्धमाल्यविभूषितः ॥<br>
लवणद्रोणशिखरे मालेक्षुफलसंयुतः ।<br>
कुर्यात् पलशताद् ऊर्ध्वं सर्वम् एतद् असंशयम् ॥<br>
शक्तितः पलसाहस्रं त्रितयं यावद् एव तु ।<br>
गोशते ऽपि दशांशेन सर्वम् एतत् समाचरेत् ॥<br>
पुण्यकालं समाशाद्य गीतमङ्गलनिःस्वनैः ।<br>
सर्वौषध्युदकस्नानैः स्नापितो वेदपुंगवैः ॥<br>
इमम् उच्चारयेन् मन्त्रं गृहीतकुसुमाञ्जलिः ।<br>
ॐ नमो विश्वमूर्तिभ्यो विश्वमातृभ्य एव च ॥<br>
विश्वाधिवासिनीभ्यश् च रोहिणीभ्यो नमो नमः ।<br>
गवाम् अङ्गेषु तिष्ठन्ति भुवनान्य् एकविंशतिः ॥<br>
ब्रह्मादयस् तथा देवा रोहिण्यः पान्तु मातरः ।<br>
गावो ममाग्रतः सन्तु गावः पृष्ठत एव हि ॥<br>
गावः शिरसि मे नित्यं गवां मध्ये वसाम्य् अहम् ।<br>
यस्मात् त्वं वृषरूपेण धर्म एव सनातनः ॥</p></blockquote>
<p><strong>[३३०]</strong>	अष्टमूर्तेर् अधिष्ठानम् अतः पाहि सनातनम् ।</p>
<blockquote>
<p>इत्य् आमन्त्र्य ततो दद्याद् गुरवे नन्दिकेश्वरम् ॥<br>
सर्वोपकरणोपेतं गोयुगं च विचक्षणः ।<br>
ऋत्विग्भ्यो धेनुम् एकैकां दशानां विनिवेदयेत् ॥<br>
दश पञ्चाथ वा दद्याद् अन्येभ्यस् तदनुज्ञया ।<br>
नैका बहुभ्यो दातव्या यतो दोषकरो भवेत् ॥<br>
बह्व्यश् चैकस्य दातव्याः श्रीमतारोग्यवृद्धये ।<br>
पयोव्रतः पुनस् तिष्ठेद् एकाहं गोसहस्रदः ॥<br>
श्रावयेच् छृणुयाद् वापि महादानानुकीर्तनम् ।<br>
तद् दिनं ब्रह्मचारी स्याद् य इच्छेद् विपुलां श्रियम् ॥<br>
अनेन विधिना यस् तु गोसहस्रप्रदो भवेत् ।<br>
सर्वपापविनिर्मुक्तः सिद्धचारणसेवितः ॥<br>
विमानेनार्कवर्णेन किङ्किणीजालमालिना ।<br>
सर्वेषां लोकपालानां लोके संपूज्यते ऽमरैः ॥<br>
प्रतिमन्वन्तरं तिष्ठेत् पुत्रपौत्रसमन्वितः ।<br>
सप्त लोकान् अतिक्रम्य ततः शिवपुरं व्रजेत् ॥<br>
शतम् एकोत्तरं तद्वत् पितॄणां तारयेद् बुधः ।<br>
मातामहानां तद्वच् च पुत्रपौत्रसमन्वितः ॥<br>
यावत् कल्पशतं तिष्ठेद् राजराजो भवेत् पुनः ।<br>
अश्वमेधशतं कुर्याच् छिवध्यानपरायणः ॥<br>
वैष्णवं लोकम् आस्थाय ततो मुच्येत बन्धनात् ।<br>
पितरश् चाभिनन्दन्ति गोसहस्रप्रदं शुभम् ॥<br>
अपि स्यात् स कुले ऽस्माकं पुत्रो दौहित्र एव वा ।<br>
गोसहस्रप्रदो भूत्वा नरकाद् उद्धरिष्यति ॥<br>
तस्य कर्मकरो वा स्याद् अपि द्रष्टा तथैव च ।<br>
संसारसागराद् अस्माद् यो ऽस्मान् संतारयिष्यति ॥</p></blockquote>
<p>इति मात्स्ये गोसहस्रदानविधिः ।</p>
<blockquote>
<p>मत्स्य उवाच ।<br>
अथातः संप्रवक्ष्यामि कामधेनुविधिं परम् ।<br>
सर्वकामप्रदं नॄणां महापातकनाशनम् ॥</p></blockquote>
<p><strong>[३३१]</strong>	लोकेशावाहनं तद्वद् धोमः कार्यो विचक्षणैः ।</p>
<blockquote>
<p>तुलापुरुषवत् कुर्यात् कुण्डमण्डपवेदिकाम् ॥<br>
स्वल्पेष्व् एकाग्निवत् कुर्याद् गुरुर् एव समाहितः ।<br>
काञ्चनस्यातिशुद्धस्य धेनुं वत्सं च कारयेत् ॥<br>
उत्तमा पलसाहस्रा तदर्धेन तु मध्यमा ।<br>
कनीयसी तदर्धेन कामधेनुः प्रकीर्तिता ॥<br>
शक्तितस् त्रिपलाद् ऊर्ध्वम् अशक्तो ऽपि हि कारयेत् ।<br>
वेद्यां कृष्णाजिनं न्यस्य गुडप्रस्थसमन्विताम् ॥<br>
न्येअसेद् उपरि तां धेनुं महारत्नैर् अलंकृताम् ।<br>
कुम्भाष्टकफलोपेतां नानाफलसमन्विताम् ॥<br>
तथाष्टादश धान्यानि समन्तात् परिकल्पयेत् ।<br>
इक्षुदण्डाष्टकं तद्वच् नानाफलसमन्वित्म् ॥<br>
भाजनं चामरं तद्वत् ताम्रदोहनकं तथा ।<br>
कौशेयवस्त्रद्वयसंप्रयुक्ता दीपातपत्राभरणाभिरामा ।<br>
सचामरा कुण्डलिनी सघण्टा गलर्तिका पादुकरौप्यपादा ॥</p></blockquote>
<p>गलर्तिका गलभूषणम् ।</p>
<blockquote>
<p>रसैश् च सर्वैः परितो ऽभिजुष्टा हरिद्रया पुष्पफलैर् अनेकैः ।<br>
अजाजिकुस्तुंबुरुशर्कराभिर् वितानकं चोपरि पञ्चवर्णम् ॥<br>
स्नातस् ततो मङ्गलवेदघोषैः प्रदक्षिणीकृत्य सपुष्पहस्तः ।<br>
आवाहयेत् तां गुरुणोक्तमन्त्रैर् द्विजाय दद्याद् अथ दर्भपाणिः ॥<br>
त्वं सर्वदेवगणमन्दिरसङ्गभूता विश्वेश्वरत्रिपथगोदधिपर्वतानाम् ।<br>
त्वद्दानशस्त्रशकलीकृतपातकौघः प्राप्तो ऽस्मि निर्वृतिम् अतीव परां नमामि ॥<br>
लोके यथेप्सितफलार्थविधायिनीं त्वाम् आसाद्य को हिअ भवदुःखम् उपैति मर्त्यः ।<br>
संसारदुःखशमनाय ददस्व कामं त्वां कामधेनुर् इति देवगणा वदन्ति ॥<br>
आमन्त्र्य रूपकुलशीलगुणान्विताय विप्राय यः कनकधेनुम् इमां प्रदद्यात् ।<br>
प्राप्नोति धाम स पुरंदरदेवजुष्टं कन्यागणैः परिवृतः पदम् इन्दुमौलेः ॥</p></blockquote>
<p>इति मात्स्य कामधेनुप्रदानविधिः ।</p>
<blockquote>
<p>मत्स्य उवाच ।<br>
अथातः संप्रवक्ष्यामि हिरण्याश्वविधिं शुभम् ।<br>
यस्य प्रदानाद् भुवने अनन्तं फलम् अश्नुते ॥</p></blockquote>
<p><strong>[३३२]</strong>	पुण्यां तिथिं समासाद्य कुर्याद् ब्राह्मणवाचनम् ।</p>
<blockquote>
<p>लोकेशावाहनं तद्वत् तुलापुरुषदानवत् ॥<br>
ऋत्विग्मण्डपसंभारभूषणाच्छादनादिकम् ।<br>
अल्पेष्व् एकाग्निवत् कुर्याद् धेमवाजिमखं बुधः ॥<br>
स्थापयेद् वेदिमध्ये तु कार्ष्णाजिनतिलोपरि ।<br>
कौशेयवस्त्रसंवीतं कारयेद् धेमवाजिनम् ॥<br>
शक्तितस् त्रिपलाद् ऊर्ध्वम् आसहस्रपलं बुधः ।<br>
पादुकोपाहनच्छत्रचामरासनभाजनैः ॥<br>
पूर्णकुम्भाष्टकोपेतं माल्येक्षुफलसंयुतम् ।<br>
शय्यां सोपस्करां तद्वद् धेममार्तण्डसंयुताम् ॥<br>
ततः सर्वौषधिस्नानस्नापितं वेदपुंगवैः ।<br>
इमम् उच्चारयेन् मन्त्रं गृहीतकुसुमाञ्जलिः ॥<br>
नमस् ते देव देवेश वेदाहरणलम्पट ।<br>
वाजिरूपेण माम् अस्मात् पाहि संसारसागरात् ॥<br>
त्वम् एव सप्तधा भूत्वा छन्दोरूपेण भास्करम् ।<br>
यस्माद् ब्रमयसे लोकान् अतः पाहि सनातन ॥<br>
एवम् उच्चार्य गुरवे तम् अश्वं विनिवेदयेत् ।<br>
दत्वा पापक्षयाद् भानोर् लोकम् अभ्येति शाश्वतम् ॥<br>
गोभिर् विभवतः सर्वान् ऋत्विजश् चाभिपूजयेत् ।<br>
सर्वधान्योपकरणं गुरवे विनिवेदयेत् ॥<br>
सर्वं शय्यादिकं दत्वा भुञ्जीत तिलम् एव च ।<br>
पुराणश्रवणं तद्वत् कारयेद् भोजनादिकम् ॥<br>
इमं हिरण्याश्वविधिं करोति यः संपूज्यमानो दिवि देवतेन्द्रैः ।<br>
विमुक्तपापः स पुरं मुरारेर् आप्नोति सिद्धरि अभिपूजितः सन् ॥</p></blockquote>
<p>इति मात्स्ये हिरण्याश्वदानम् ।</p>
<blockquote>
<p>मत्स्य उवाच ।<br>
अथातः संप्रवक्ष्यामि महादानम् अनुत्तमम् ।<br>
पुण्यम् अश्वरथं नाम महापातकनाशनम् ॥<br>
पुण्यं दिनम् अथासाद्य कृत्वा ब्राह्मणवाचनम् ।<br>
लोकेशावाहनं कुर्यात् तुलापुरुषदानवत् ॥</p></blockquote>
<p><strong>[३३३]</strong>	ऋत्विग्मण्डपसंभारभूषणाच्छादनादिकम् ।</p>
<blockquote>
<p>कृष्णाजिने तिलान् कृत्वा काञ्चनं कारयेद् रथम् ॥<br>
सप्ताश्वं चतुरश्वं वा चतुश्चक्रं सुकूबरम् ।<br>
ऐन्द्रनीलेन कुम्भेन ध्वजरूपेण संयुतम् ॥<br>
लोकपालाष्टकोपेतं पद्मरागदलान्वितम् ।<br>
चत्वारः पूर्णकलशा धान्यान्य् अष्टादशैव तु ॥<br>
कौशेयवस्त्रसंयुक्तम् उपरिष्टाद् वितानकम् ।<br>
माल्येक्षुफलसंयुक्तं पुरुषेण समन्वितम् ॥<br>
यो यद्भक्तः पुमान् कुर्यात् स तन्नाम्न्याधिवासनम् ।<br>
छत्रचामरकौशेयवस्त्रोपानहपादुकाः ॥<br>
गोभिर् विभवतः सार्धं दद्याच् च शयनासनम् ।<br>
आ भारात् त्रिपलाद् ऊर्ध्वं शक्तितः कारयेद् बुधः ॥<br>
अष्टाभिर् अथ संयुक्तं चतुर्भिर् वाथ वाजिभिः ।<br>
द्वाभ्याम् अथ युतं दद्याद् धेमसिंहध्वजान्वितम् ॥<br>
चक्ररक्षाव् उभौ तद्वत् तुरगस्थावथाश्विनौ ।<br>
पुण्यकालम् अथासाद्य पूर्ववत् स्नापितो द्विजैः ॥<br>
त्रिः प्रदक्षिणम् आवृत्य गृहीतकुसुमाञ्जलिः ।<br>
शुक्लमाल्याम्बरो दद्याद् इमं मन्त्रम् उदीरयेत् ॥<br>
ॐ नमो नमः पापविनाशनाय वेदात्मने वेदतुरंगमाय ।<br>
धाम्नाम् अधीशाय भवाभवाय पापौघदावानल देहि शान्तिम् ॥<br>
वस्वष्टकादित्यमरुद्गणानां त्वम् एव धाता परमं निधानम् ।<br>
यतस् ततो मे हृदयं प्रयातु धर्मैकतानत्वमघौघनाशात् ॥<br>
इति तुरगरथप्रदानम् एवं भवभयसूदनम् अत्र यः करोति ।<br>
स कलुषपटलैर् विमुक्तदेहः परमम् उपैति पदं पिनाकपाणेः ॥<br>
देदीप्यमानवपुषा विजितप्रभावम् आक्रम्य मण्डलम् अखण्डम् अचण्डभानोः ।<br>
सिद्धाङ्गनानयनषट्पदपीयमानवक्त्राम्बुजो ऽम्बुजभवेन चिरं सहास्ते ॥<br>
इति पठति शृणोति वा य इत्थं कनकतुरङ्गरथप्रदानम् अस्मिन् ।<br>
न स नरकपुरं प्रयाति जातु नरकरिपोर् भवनं प्रयाति भूयः ॥</p></blockquote>
<p><strong>[३३४]</strong></p>
<p>इति मात्स्ये हिरण्याश्वरथदानम् ।</p>
<blockquote>
<p>मत्स्य उवाच ।<br>
अथातः संप्रवक्ष्यामि हेमहस्तिरथं शुभम् ।<br>
यस्य प्रदानाच् च हरेर् भवनं याति मानवः ॥<br>
पुण्यां तिथिं समासाद्य तुलापुरुषदानवत् ।<br>
विप्रवाचनकं कुर्याल् लोकेशावाहनं बुधः ॥<br>
ऋत्विग्मण्डलसंभारभूषणाच्छादनादिकम् ।<br>
अत्राप्य् उपोषितस् तद्वत् ब्राह्मणैः सह भोजनम् ॥<br>
कुर्यात् पुष्परथाकारं काञ्चनं मणिमण्डितम् ।<br>
वलभीभिर् विचित्राभिश् चतुश्चक्रसमन्वितम् ॥<br>
लोकपालाष्टकोपेतं ब्रह्मार्कशिवसंयुतम् ।<br>
मध्ये नारायणोपेतं लक्ष्मीपुष्टिसमन्वितम् ॥<br>
कृष्णाजिने तिलद्रोणं कृत्वा संस्थापयेद् रथम् ।<br>
तथाष्टादश धान्यानि भाजनासनचन्दनैः ॥<br>
दीपकोपनहच्छत्रदर्पणं पादुकान्वितम् ।<br>
ध्वजे तु गरुडं कुर्यात् कूबराग्रे विनायकम् ॥<br>
नानाफलसमायुक्तम् उपरिष्टाद् वितानकम् ।<br>
कौशेयकं पञ्चवर्णम् अम्लानकुसुमान्वितम् ॥<br>
चतुर्भिः कलशैः सार्धं गोभिर् अष्टाभिर् अन्वितम् ।<br>
चतुर्भिर् हेममातङ्गैर् मुक्तादामविभूषितम् ॥<br>
स्वरूपतः करिभ्यां च युक्तं कृत्वा निवेदयेत् ।<br>
कुर्यात् पञ्चपलाद् ऊर्ध्वम् आ भाराद् अपि शक्तितः ॥<br>
ततो मङ्गलशब्देन स्नपितो वेदपुंगवैः ।<br>
त्रिः प्रदक्षिणम् आवृत्य गृहीतकुस्माञ्जलिः ॥<br>
इमम् उच्चारयेन् मन्त्रं ब्राह्मणेभ्यो निवेदयेत् ।<br>
नमो नमः शंकरपद्मजार्कलोकेशविद्याधरवासुदेवैः ।<br>
त्वं सेव्यसे वेदपुराणयज्ञैस् तेजोमय स्यन्दन पाहि तस्मात् ॥<br>
यत् तत्पदं परम् गुह्यतरं मुरारेर् आनन्दहेतु गुणरूपविमुक्तम् अन्तः ।<br>
योगैकमानसदृशो मुनयः समाधौ पश्यन्ति तत् त्वम् असि नाथ रथे ऽधिरूढः ॥<br>
यस्मात् त्वम् एव भवसागरसंप्लुतानाम् आनन्दभाण्डभृतमन्थनयानपात्रम् ? ।</p></blockquote>
<p><strong>[३३५]</strong>	तस्माद् अघौघशमनेन कुरु प्रसादं चामीकरेभरथमाधवसंप्रदानम् ॥</p>
<blockquote>
<p>इत्थं प्रणम्य कनकेभरथप्रदानं यः कारयेत् सकलपापविमुक्तदेहः ।<br>
विद्याधरामरमुनीन्द्रगणाभुजुष्टं प्राप्नोति तत्पदम् अतीन्द्रियम् इन्दुमौलेः ॥<br>
कृतदुरितवितानांस् तूल्लसद्वह्निजालव्यतिकरकृतदाहोद्वेगभाजो ऽपि बन्धून् ।<br>
नयति च पितृपौत्रान् रौरवाद् अप्य् अशेषान् कृतगजरथदानः शाश्वतं सद्म विष्णोः ॥</p></blockquote>
<p>इति मात्स्ये हस्तिरथदानम् ।</p>
<blockquote>
<p>मत्स्य उवाच ।<br>
अथातः संप्रवक्ष्यामि महादानम् अनुत्तमम् ।<br>
पञ्चलाङ्गलकं नाम महापातकनाशनम् ॥<br>
पुण्यां तिथिं समासाद्य युगादिग्रहणादिकाम् ।<br>
भूमिदानं नरो दद्यात् पञ्चलाङ्गलकान्वितम् ॥<br>
खर्वटं खेटकं वापि ग्रामं वा सस्यशालिनम् ।<br>
निर्वर्तनशतं वापि तदर्धं वापि शक्तितः ॥<br>
सुरदारुमयान् कृत्वा हलान् पञ्च विचक्षणः ।<br>
सर्वोपकरणैर् युक्तांस् तथा तान् पञ्च काञ्चनान् ॥<br>
वृषलक्षणसंयुक्तान् दशैव च दुरंधरान् ।<br>
सुवर्णशृङ्गाभरणान् मुक्तालाङ्गूलशोभितान् ॥<br>
रौप्यपादाग्रतिलकान् रक्तकौशेयभूषणान् ।<br>
स्रग्दामचन्दनयुताञ् शालायाम् अधिवासयेत् ॥<br>
पर्जन्यादित्यरुद्रेभ्यः पयसा निर्वपेच् चरून् ।<br>
एतस्मिन्न् एव कुण्डे तु गुरुर् यस्मै निवेदयेत् ॥<br>
पलाशसमिधस् तद्वद् आज्यं कृष्णतिलांश् तथा ।<br>
तुलापुरुषवत् कुर्याल् लोकेशावाहनं बुधः ॥<br>
ततो मङ्गलशब्देन शुक्लमाल्याम्बरो ऽथ सः ।<br>
आहूय द्विजदांपत्यं हेमसूत्राङ्गुलीयकैः ॥<br>
कौशेयवस्त्रकटकैर् मणिभिश् चाभिपूजयेत् ।<br>
शय्यां सोपस्करां तद्वद् धेनुम् एकां पयस्विनीम् ॥<br>
तथाष्टादश दान्यानि समन्ताद् अधिवासयेत् ।<br>
ततः प्रदक्षिणं कृत्वा गृहीतकुसुमाञ्जलिः ॥</p></blockquote>
<p><strong>[३३६]</strong>	इमम् उच्चारयेन् मन्त्रम् अथ संविनिवेदयेत् ।</p>
<blockquote>
<p>यस्माद् देवगणाः सर्वे स्थावराणि चराणि च ॥<br>
धुरंधराङ्गे तिष्ठन्ति तस्माद् भक्तिः शिवाश्तु मे ।<br>
यस्माच् च भूमिदानस्य कलां नार्हन्ति षोडशीम् ॥<br>
दानान्य् अन्यानि मे भक्तिर् धर्म एव दृढा भवेत् ।<br>
दण्डेन सप्तहस्तेन त्रिंशद् दण्डा निवर्तनम् ॥<br>
त्रिभागहीनं गोचर्ममानम् आह प्रजापतिः ।<br>
मानेनानेन यो दद्यान् निवर्तनशतं बुधः ॥<br>
विधिनानेन तस्याशु क्षीयते पापसंहतिः ।<br>
तदर्धम् अथ वा दद्याद् अपि गोचर्ममात्रकम् ॥<br>
भवनस्थानमात्रं सो ऽपि पापैः प्रमुच्यते ।<br>
यावन्ति लाङ्गलकमार्गमुखानि भूमेस् तासां पतेर् दुहितुरङ्गजरोमकाणि ।<br>
तावन्ति शंकरपुरे स समानि तिष्ठेद् भूमिप्रदानम् इह यः कुरुते मनुष्यः ॥<br>
गन्धर्वकिंनरसुरासुरसिद्धसंघैर् आधूतचामरम् उपेत्य महद् विमानम् ।<br>
संपूज्यते पितृपितामहबन्धुयुक्तः शंभोः पुरं व्रजति चामरनायकः सन् ॥<br>
नेन्द्रत्वम् अप्य् अधिगतं क्षयम् अभ्युपैति गोभूमिलाङ्गलधुरंधरसंप्रदानात् ।<br>
तस्माद् अघौघपटलक्षयकारि भूमेर् दानं विधेयम् अतिभूतिभवाभवाय ॥</p></blockquote>
<p>इति मात्स्ये पञ्चलाङ्गलकप्रदानम् ।</p>
<blockquote>
<p>मत्स्य उवाच ।<br>
अथातः संप्रवक्ष्यामि धरादानम् अनुत्तमम् ।<br>
पापक्षयकरं नॄणाम् अमङ्गल्यविनाशनम् ॥<br>
कारयेत् पृथिवीं हैमीं जम्बुद्वीपानुकारिणीम् ।<br>
मर्यादापर्वतमयीं मध्ये मेरुसमन्विताम् ॥<br>
लोकपालाष्टकोपेतां नववर्षसमायुताम् ।<br>
नदीनदशतोपेतां सप्तसागरवेष्टिताम् ॥<br>
महारत्नसमाकीर्णां वसुरुद्रार्कसंयुताम् ।<br>
हेम्नः पलसहस्रेण तदर्धेनाथ शक्तितः ॥<br>
शतत्रयेण वा कुर्याद् द्विशतेन शतेन वा ।<br>
कुर्यात् पञ्चपलाद् ऊर्ध्वम् अशक्तो ऽपि विचक्षणः ॥</p></blockquote>
<p><strong>[३३७]</strong>	तुलापुरुषवत् कुर्याल् लोकेशावाहनं बुधः ।</p>
<blockquote>
<p>ऋत्विग्मण्डलसंभारभूषणाच्छादनादिकम् ॥<br>
वेद्यां कृष्णाजिनं कृत्वा तिलान् उपरि विन्यसेत् ।<br>
तथाष्टादश धान्यानि रसांश् च लवणादिकान् ॥<br>
तथाष्टौ पूर्णकलशान् समन्तात् परिकल्पयेत् ।<br>
वितानकं च कौशेयं फलानि विविधानि च ॥<br>
तथांशुकानि रम्याणि श्रीखण्डशकलानि च ।<br>
इत्य् एवं रचयित्वा ताम् अधिवासनपूर्वकम् ॥<br>
शुक्लमाल्याम्बरधरः शुक्लाभरणभूषितः ।<br>
प्रदक्षिणं ततः कृत्वा गृहीतकुसुमाञ्जलिः ॥<br>
पुण्यकालम् अथासाद्य मन्त्रान् एतान् उदाहरेत् ।<br>
ॐ नमस् ते सर्वदेवानां त्वम् एव भवनं यतः ॥<br>
धात्री च सर्वभूतानाम् अतः पाहि वसुंधरे ।<br>
वसून् धारयते यस्माद् वसुधा तेन निर्मला ॥<br>
वसुंधरा ततो जाता तस्मात् पाहि भयाद् अलम् ।<br>
चतुर्मुखो ऽपि नो गच्छेद् यस्माद् अन्तं तवाचले ॥<br>
अनन्तायै नमस् तस्मात् पाहि संसारकर्दमात् ।<br>
त्वम् एव लक्ष्मीर् गोविन्दे शिवे गौरीति संस्थिता ॥<br>
गायत्री ब्रह्मणः पार्श्वे ज्योत्स्ना चन्द्रे रवौ प्रभा ।<br>
बुद्धिर् बृहस्पतौ ख्याता मेधा मुनिषु संस्थिता ॥<br>
विश्वं व्याप्य स्थिता यस्मात् ततो विश्वंभरा मता ।<br>
स्थितिर् धृतिः क्षमा क्षोणी पृथ्वी वसुमती रसा ।<br>
एताभिर् मूर्तिभिः पाहि देवि संसारसागरात् ॥<br>
एवम् उच्चार्य तां देवीं ब्राह्मणेभ्यो निवेदयेत् ।<br>
धरार्धं वा चतुर्भागं गुरवे प्रतिपादयेत् ॥<br>
शेषं चैवाथ ऋत्विग्भ्यः प्रणिपत्य विसर्जयेत् ।<br>
अनेन विधिना यस् तु दद्याद् धेमधरां बुधः ॥<br>
पुण्यकाले तु संप्राप्ते स पदं याति वैष्णवम् ।<br>
विमानेनार्कवर्णेन किङ्किणीजालमालिना ॥</p></blockquote>
<p><strong>[३३८]</strong>	नारायणपुरं गत्वा कल्पत्रयम् अथो वसेत् ।</p>
<blockquote>
<p>पितृपौत्रप्रपौत्रांश् च तारयेद् एकविंशतिः(तिम्) ॥<br>
इति पठति य इत्थं यः शृणोति प्रसङ्गाद् अपि कलुषवितानैर् युक्तदेहः समन्तात् ।<br>
दिवम् अमरवधूभिर् याति स पार्थ्यमानः पदम् अमरसहस्रैः सेवितं चन्द्रमौलैः ॥</p></blockquote>
<p>इति मात्स्ये हैमपृथ्वीदानम् ।</p>
<blockquote>
<p>मत्स्य उवाच ।<br>
अथातः संप्रवक्ष्यामि महादानम् अनुत्तमम् ।<br>
विश्वचक्रम् इति ख्यातं महापातकनाशनम् ॥<br>
तपनीयस्य शुद्धस्य विश्वचक्रं च कारयेत् ।<br>
श्रेष्ठं पलसहस्रेण तदर्धेन तु मध्यमम् ॥<br>
तस्यार्धेन कनिष्ठं स्याद् विश्वचक्रम् उदाहृतम् ।<br>
अन्यद् विंशपलाद् ऊर्ध्वम् अशक्तो ऽपि निवेदयेत् ॥<br>
षोडशारं ततश् चक्रं भूषणैर् अष्टधावृतम् ।<br>
नाभिपद्मे स्थितं विष्णुं योगारूढं चतुर्भुजम् ॥<br>
शङ्खपद्मौ च पार्श्वे तु देव्यष्टकसमावृतम् ।<br>
द्वितीयावरणे तद्वत् पूर्वतो जलशायिनम् ॥<br>
अत्रिर् भृगुर् वसिष्ठश् च ब्रह्मा कश्यप एव च ।<br>
मत्स्यः कूर्मो वराहश् च नरसिंहो ऽथ वामनः ॥<br>
रामो रामश् च कृष्णश् च बुद्धः कल्कीति च क्रमात् ।<br>
तृतीयावरणे गौरी मातृभिर् वसुभिर् वृता ॥<br>
चतुर्थे द्वादशादित्या वेदाश् चत्वार एव च ।<br>
पञ्चमे पञ्च भूतानि रुद्राश् चैकादशैव तु ॥<br>
लोकपालाष्टकं षष्ठे दिङ्मातङ्गांस् तथैव च ।<br>
सप्तमे ऽस्त्राणि सर्वाणि मङ्गल्यानि च कारयेत् ॥<br>
अन्तरान्तरतो देवान् विन्यसेद् अष्टमे पुनः ।<br>
तुलापुरुषवत् सर्वं समन्तात् परिकल्पयेत् ॥<br>
ऋत्विग्मण्डलसंभारभूषणाच्छादनादिकम् ।<br>
विश्वचक्रं ततः कुर्यात् कृष्णाजिनतिलोपरि ॥<br>
तथाष्टादश धान्यानि रसाश् च लवणादयः ।</p></blockquote>
<p><strong>[३३९]</strong>	पूर्णकुम्भाष्टकं चैव वस्त्राणि विविधानि च ॥</p>
<blockquote>
<p>माल्येक्षुफलरत्नानि वितानं चैव कल्पयेत् ।<br>
ततो मङ्गलशब्देन स्नातः शुक्लाम्बरो गृही ॥<br>
होमाधिवासनान्ते तु गृहीतकुसुमाञ्जलिः ।<br>
इमम् उच्चारयेन् मन्त्रं त्रिः कृत्वाथ प्रदक्षिणम् ॥<br>
नमो विश्वमायायेति विश्वचक्रात्मने नमः ।<br>
परमानन्दरूपी त्वं पाहि नः पापकर्दमात् ॥<br>
तेजोमयम् इदं यस्मात् सदा पश्यन्ति योगिनः ।<br>
तद् इदं त्रिगुणातीतं विश्वचक्रं नमाम्य् अहम् ॥<br>
वासुदेवे स्थितं चक्रं चक्रमध्ये च माधवः ।<br>
अन्योन्याधाररूपेण प्रणमामि स्थिताव् इह ॥<br>
चक्रं। विश्वमयं यस्मात् सर्वपापहरं हरेः ।<br>
आयुधं चापि वासश् च भवाद् उद्धर माम् अतः ॥<br>
इत्य् आमन्त्र्य च यो दद्याद् विश्वचक्रम् अमत्सरः ।<br>
विमुक्तः सर्वपापेभ्यो विष्णुलोके महीयते ॥<br>
वैकुण्ठलोकम् आसाद्य चतुर्बाहुः सनातनः ।<br>
सेव्यते ऽप्सरसां संघैर् वसेत् कल्पशतत्रयम् ॥<br>
प्रणमेद् वा स्वयं कृत्वा विश्वचक्रं दिने दिने ।<br>
तस्यायुर् वर्धते नित्यं लक्ष्मीश् च विपुला भवेत् ॥<br>
इति सकलजगत्सुराधिवासं वितरति यस् तपनीयषोडशारम् ।<br>
हरिभवनम् उपागतः स सिद्धैश् चिरम् अभिगम्य नस्यते शिरोभिः ॥<br>
असुदर्शनतां प्रयाति शत्रोर् मदनसुदर्शनतां च कामिनीनाम् ।<br>
स सुदर्शनकेशवानुरूपः कनकसुदर्शनदानदग्धपापः ॥<br>
कृतगुरुदुरितारिषोडशारप्रवितरणप्रवराकृतिर् मुरारेः ।<br>
अभिभवति भवोद्भवानि भित्त्वा भवम् अभितो भवने भयानि भूयः ॥</p></blockquote>
<p>इति मात्स्य विश्वचक्रदानम् ।</p>
<blockquote>
<p>मत्स्य उचाच ।<br>
अथातः संप्रवक्ष्यामि महादानम् अनुत्तमम् ।<br>
महाकल्पलता नाम पातकावलिनाशनम् ॥</p></blockquote>
<p><strong>[३४०]</strong>	पुण्यां तिथिं समासाद्य कृत्वा ब्राह्मणवाचनम् ।</p>
<blockquote>
<p>ऋत्विग्मण्डलसंसारभूषणाच्छादनादिकम् ॥<br>
तुलापुरुषवत् कुर्याल् लोकेशावाहनादिकम् ।<br>
चामीकरमयीः कुर्याद् दश कल्पलताः शुभाः ॥<br>
नानापुष्पफलोपेता नानांशुकविभूषिताः ।<br>
विद्याधरसुवर्णानां मिथुनैर् उपशोभिताः ॥<br>
हारानादित्सुभिः सिद्धैः फलानि च विहंगमैः ।<br>
लोकपालानुकारिण्यः कर्तव्यास् तासु देवताः ॥<br>
ब्राह्मीम् अनन्तशक्तिं तां लवणस्योपरि न्यसेत् ।<br>
अधस्ताल् लतयोर् मध्ये पद्मशङ्खकरे शुभे ॥<br>
इभासनस्था च गुडे पूर्वतः कुलिशायुधा ।<br>
अजेनावस्थिताग्नेयी स्रुवपाणिरथानले ॥<br>
याभ्यां महिषम् आरूढा दण्डिनी तण्डुलोपरि ।<br>
घृतेन नैरृती स्थाप्या सखड्गा दक्षिणापरे ॥<br>
वारुणी वारुणे क्षीरे ऊषस्था नागपाशिनी ।<br>
पताकिनी च वायव्ये मृगस्था शर्करोपरि ॥<br>
सौम्या तिलेषु संस्थाप्या शङ्खिनी निधिसंस्थिता ।<br>
माहेश्वरी वृषगता नवनीते त्रिशूलिनी ॥<br>
मालिन्यो वरदास् तद्वत् कर्तव्या बालकान्विताः ।<br>
शक्त्या पञ्चपलाद् ऊर्ध्वम् आ सहस्रात् प्रकल्पयेत् ॥<br>
सर्वासाम् उपरिष्टाच् च पञ्चवर्णं वितानकम् ।<br>
धेनवो दश कुम्भाश् च वस्त्रयुग्मानि(णि) चैवे हि ॥<br>
संन्यसेद् द्वे च गुरवे ऋत्विग्भ्यो ऽन्यास् तथैव च ।<br>
ततो मङ्गलशब्देन स्नातः शुकाम्बरो बुधः ॥<br>
त्रिः प्रदक्षिणम् आवृत्य मन्त्रांश् चैतान् उदाहरेत् ।<br>
नमो नमः पापविनाशिनीभ्यो ब्रह्माण्डलोकेश्वरपालिनीभ्यः ।<br>
आशंसिताधिक्यफलप्रदाभ्यो दिग्भ्यस् तथा कल्पलतावधूभ्यः ॥<br>
इति सकलदिगङ्गनाप्रदानं भवभवसूदनकारि यः करोति ।</p></blockquote>
<p><strong>[३४१]</strong>	अभिमतफलदे स नागलोके वसति पितामहवत्सराणि विंशत् ॥</p>
<blockquote>
<p>पितृशतम् अपि तारयेद् भवाब्धेर् गुरुदुरितौघविधातशुद्धदेहः ।<br>
सुरवरवनितासहस्रसंघैः परिवृतम् अम्बुजसंभवाभिनन्द्यम् ॥<br>
इति विधानम् इदं सदिगङ्गनाकनककल्पलताविनिवेदने ।<br>
पठति यः स्मरतीह तथेक्षते स पदम् एति पुरंदरसेवितम् ॥</p></blockquote>
<p>इति मात्स्ये कल्पलतादानम् ।</p>
<blockquote>
<p>मत्स्य उवाच ।<br>
अथातः संप्रवक्ष्यामि महापातक्नाशनम् ।<br>
सप्तसागरकं नाम सर्वपापप्रणाशनम् ॥<br>
पुण्यं दिनं समासाद्य कृत्वा ब्राह्मणवाचनम् ।<br>
तुलापुरुषवत् कुर्याल् लोकेशावाहनं बुधः ॥<br>
ऋत्विग्मण्डलसंभारभूषणाच्छादनादिकम् ।<br>
कारेयेत् सप्त कुण्डानि काञ्चनानि विचक्षणः ॥<br>
प्रादेशमात्राणि तथारत्निमात्राणि वा पुनः ।<br>
कुर्यात् सप्तपलाद् ऊर्ध्वम् आ सहस्राच् च शक्तितः ॥<br>
संस्थाप्यानि च सर्वाणि पूर्णानि च तिलोपरि ।<br>
प्रथमं पूरयेत् कुण्डं लवणेन विचक्षणः ॥<br>
द्वितीयं पयसा तद्वत् तृतीयं सर्पिषा पुनः ।<br>
चतुर्थं च गुडेनैव दध्ना पञ्चमम् एव च ॥<br>
षष्ठं शर्करया तद्वत् सप्तमं तीर्थवारिणा ।<br>
स्नापयेल् लवणस्यान्तर् ब्रह्माणं काञ्चनं शुभम् ॥<br>
केशवं क्षीरमध्ये तु घृतमध्ये महेश्वरम् ।<br>
भास्करं गुडमध्ये तु दधिमध्ये ऽमराधिपम् ॥<br>
शर्करायां न्यसेल् लक्ष्मीं जलमध्ये तु पार्वतीम् ।<br>
सर्वेषु सर्वरत्नानि धान्यानि च समन्ततः ॥<br>
तुलापुरुषवच् छेषम् अत्रापि परिकल्पयेत् ।<br>
ततो वारुणहोमान्ते स्नापितो वेदपुंगवैः ॥<br>
त्रिः प्रदक्षिणम् आवृत्य मन्त्रान् एतान् उदाहरेत् ।<br>
नमो वः सर्वसिन्धूनाम् आधारेभ्यः सनातनाः ॥<br>
जन्तूनां स्थानदेभ्यश् च समुद्रेभ्यो नमो नमः ।</p></blockquote>
<p><strong>[३४२]</strong>	क्षीरोदकाज्यदधिमाधवलावणेक्षुसारामृतेन भुवनत्रयजीवसांघान् ।</p>
<blockquote>
<p>आनन्दयन्ति वसुभिश् च यतो भवन्तस् तस्मान् ममाप्य् अघविघातम् अलं दिशन्तु ॥<br>
यस्मात् समस्तभुवनेषु भवन्त एव तीर्थामरासुरसुगन्धिमणिप्रतानम् ।<br>
पापक्षयाध्वरविलेपनभूषणाय लोकस्य बिभ्रति ततो ऽस्तु ममापि लक्ष्मीः ॥<br>
इति ददाति रसामरसंयुतान् सुचिरविस्मयवान् इह सागरान् ।<br>
अमलकाञ्चनरत्नचयान् असौ पदम् उपैति हरेर् अमरार्चितम् ॥<br>
सकलपापविघातविराजितं पितृपितामहपुत्रशतत्रयम् ।<br>
नरकलोकसमाकुलम् अप्य् अलं झगि(टि)ति नेतुम् असौ शिवमन्दिरम् ॥</p></blockquote>
<p>इति मात्स्य सप्तसागरदानम् ।</p>
<blockquote>
<p>मत्स्य उवाच ।<br>
अथातः संप्रवक्ष्यामि महादानम् अनुत्तमम् ।<br>
रत्नधेनुर् इति ख्यातं गोलोकफलदं नृणाम् ॥<br>
पुण्यां तिथिं समासाद्य तुलापुरुषदानवत् ।<br>
लोकेशावाहनं कृत्वा रत्नधेनुं प्रकल्पयेत् ॥<br>
भूमौ कृष्णाजिनं कृत्वा लवणद्रोणसंयुतम् ।<br>
धेनुं रत्नमयीं कुर्यात् संकल्पविधिपूर्वकम् ॥<br>
स्थापयेत् पद्मरागाणाम् एकाशीतिं मुखे बुधः ।<br>
पुष्परागशतं तद्वद् घोणायां परिकल्पयेत् ॥<br>
ललाटे हैमतिलकं मुक्ताफलशतं दृशोः ।<br>
भ्रूयुगे विद्रुमशतं शुक्ती कर्णद्वयं स्मृतम् ॥<br>
काञ्चनानि च शृङ्गाणि शिरो वज्रशतात्मकम् ।<br>
ग्रीवायां नेत्रपुटकं गोमेदकशतात्मकम् ॥<br>
इन्द्रनीलशतं पृष्ठे वैडू(दू)र्यशतपार्श्वकौ ।<br>
स्फटिकं चोदरे तद्वत् सौगन्धिकशतान् (त्) कटिः ॥<br>
खुरा हेममयाः कार्याः पुच्छं मुक्तावलीमयम् ।<br>
सूर्यकान्तेन्दुकान्तानां प्राणे कर्पूरचन्दनम् ॥<br>
कौङ्कुमानि च रोमाणि नाभिं रौप्यां च कल्पयेत् ।<br>
गारुत्मतशतं तद्वद् अपाने परिकल्पयेत् ॥<br>
अथान्यानि च रत्नानि स्थापयेत् सर्वसंधिषु ।<br>
कुर्याच् छर्करया जिह्वां गोमयं च गुडात्मकम् ॥</p></blockquote>
<p><strong>[३४३]</strong>	गोमूत्रम् आज्येन तथा दधिदुग्धं स्वरूपतः ।</p>
<blockquote>
<p>पुच्छाग्रे चमरं दद्यात् समीपे ताम्रदोहनम् ॥<br>
कुण्डलानि च हैमानि भूषणानि स्वशक्तितः ।<br>
कारयेद् एवम् एवं तु चतुर्थांशेन वत्सकम् ॥<br>
तथा धान्यानि सर्वाणि पादाश् चेक्षुमयाः शुभाः ।<br>
नाना फलानि सर्वाणि पञ्चवर्णं वितानकम् ॥<br>
एवं विरचनां कृत्वा तद्वद् धोमादिकं परम् ।<br>
ऋत्विग्भ्यो दक्षिणां दत्वा धेनुम् आमन्त्रयेत् ततः ॥<br>
गुडधेनुवद् आवाह्य इमं चोदाहरेत् ततः ।<br>
त्वां सर्वदेवगणधाम यतः पठन्ति रुद्रेन्द्रसोमकमलासनवासुदेवाः ।<br>
तस्मात् समस्तभुवनत्रयदेवयुक्ते मां पाहि देवि भवसागरपीड्यमानम् ॥<br>
आमन्त्र्य चेत्थम् अभितः परिवृत्य भक्त्या दद्याद् द्विजाय गुरवे जलपूर्वकं ताम् ।<br>
यः पुण्यम् आप्य दिनम् अत्र कृतोपवासः पापैः स मुक्ततनुर् एति पदं मुरारेः ॥<br>
इति सकलविधिज्ञो रत्नधेनुप्रदानं वितरति स विमानं प्राप्य देदीप्यमानम् ।<br>
सकलकलुषमुक्तो बन्धुभिः पुत्रपौत्रैः सह मदनसरूपः स्थानम् अभ्येति शंभोः ॥</p></blockquote>
<p>इति मात्स्ये रत्नधेनुविधानम् ।</p>
<blockquote>
<p>मत्स्य उवाच ।<br>
अथातः संप्रवक्ष्यामि महादानम् अनुत्तमम् ।<br>
महाभूतघटं नाम महापातकनाशनम् ॥<br>
पुण्यां तिथिम् अथासाद्य कृत्वा ब्राह्मणवाचनम् ।<br>
ऋत्विग्मण्डपसंभारभूषणाच्छादनादिकम् ॥<br>
तुलापुरुषवत् कार्यं लोकेशावाहनादिकम् ।<br>
कारयेत् काञ्चनं कुम्भं महारत्नचितं शुभम् ॥<br>
प्रादेशाद् अङ्गुलशतं यावत् कुर्यात् प्रमाणतः ।<br>
क्षीराज्यपूरितं तच् च कल्पवृक्षसमन्वितम् ॥<br>
पद्मासनगतांस् तद्वद् ब्रह्मविष्णुमहेश्वरान् ।<br>
वराहेणोद्धृतां तद्वत् कुर्याद् भूमिं सपर्वताम् ॥<br>
वरुणं चासनगतं काञ्चनं मकरोपरि ।<br>
हुताशनं मेषगतं वायुं मृगकृतासनम् ॥<br>
तथाकाशाधिपं कुर्यान् मूषकस्थं विनायकम् ।<br>
विन्यसेद् घटमध्ये तान् वेदपञ्चकसंयुतान् ॥</p></blockquote>
<p><strong>[३४४]</strong>	ऋग्वेदस्याक्षसूत्रं स्याद् यजुर्वेदस्य पङ्कजम् ।</p>
<blockquote>
<p>सामवेदस्य वीणा स्याद् धेनुं धक्षिणतो न्यसेत् ॥<br>
अथर्ववेदस्य पुनः स्रुक्स्रुवौ कमलं करे ।<br>
पुराणवेदो वरदः साक्षसूत्रकमण्डलुः ॥<br>
परितः सर्वधान्यानि चामरासनदर्पणम् ।<br>
पादुकोपानहच्छत्रदीपप्का भूषणानि च ॥<br>
शय्याथ जलकुम्भश् च पञ्चवर्णं वितानकम् ।<br>
स्नात्वाधिवासनान्ते तु मन्त्रम् एतद् (म्) उदीरयेत् ॥<br>
नमो वः सर्वदेवानाम् आधारेभ्यश् चराचरे ।<br>
महाभूतादिदेवेभ्यः शान्तिर् अस्तु शिवं मम ॥<br>
यस्मान् न किंचिद् अप्य् अस्ति महाभूतैर् विना कृतम् ।<br>
ब्रह्माण्डे सर्वभूतानां तस्माच् छ्रीर् अक्षयास्तु मे ॥<br>
इत्य् उच्चार्य महाभूतघटं यो विनिवेदयेत् ।<br>
सर्वपापविनिर्मुक्तः प्रयाति परमां गतिम् ॥<br>
विमानेनार्कवर्णेन पितृबन्धुसमन्वितः ।<br>
स्तूयमानो वरस्त्रीभिः पदम् अभ्येति वैष्णवम् ॥<br>
षोडशैतानि य कुर्यान् महादानानि मानवः ।<br>
न तस्य पुनर् आवृत्तिर् इह लोके ऽभिजायते ॥<br>
इति पठति य इत्थं वासुदेवस्य पार्श्वे ससुतपितृकलत्रः संशृणोतीह सम्यक् ।<br>
पुररिपुभवने वै मन्दिरे चार्कलक्ष्म्योर् अमरपुरवधूभिर् मोदते सोऽपि कल्पम् ॥</p></blockquote>
<p>इति मात्स्य महाभूतघटदानम् ।</p>
<p>अथ पर्वतदानानि ।</p>
<p>मत्स्यपुराणे ।</p>
<blockquote>
<p>उमापतिर् उवाच<br>
मेरुप्रदानं वक्ष्यामि दशधा मुनिसत्तम ।<br>
यत्प्रदानान् नरो लोकान् आप्नोति सुरपूजितान् ॥<br>
पुराणेषु च वेदेषु कृतेष्व् एषु यद् अश्नुते ।<br>
तस्माद् विधानं वक्ष्यामि पर्वतानाम् अनुक्रमात् ॥<br>
प्रथमो धान्यशैलः स्याद् द्वितीयो लवनाचलः ।<br>
गुडाचलस् तृतीयस् तु चतुर्थो हेमपर्वतः ॥<br>
पञ्चमस् तिलशैलः स्यात् षष्ठः कार्पासपर्वतः ।<br>
सप्तमो घृतशैलः स्याद् रत्नशैलस् तथाष्टमः ॥</p></blockquote>
<p><strong>[३४५]</strong>	राजतो नमस् तद्वद् दशमः शर्कराचलः ।</p>
<blockquote>
<p>वक्ष्ये विधानम् एतेषां यथावद् अनुपूर्वशः ॥<br>
अयने विषुवे पुण्ये व्यतीपाते दिनक्षये ।<br>
कृष्णपक्षे तृतीयायाम् उपरागे शशिक्षये ॥<br>
विवाहोत्सवयज्ञेषु द्वादश्याम् अथ वा पुनः ।<br>
शुक्लायां पञ्चदश्यां वा पुण्यर्क्षे वा विधानतः ॥<br>
धान्यशैलादयो देया यथाशास्त्रं विधानतः ।<br>
तीर्थे वायतने वापि गोष्ठे वा संगमे ऽपि वा ॥<br>
मण्डलं कारयेद् भक्त्या चतुरश्रम् उदङ्मुखम् ।<br>
प्रागुदक्प्रवणं तद्वत् प्राङ्मुखं वा विधानतः ॥<br>
गोमयेनोपलिप्तायां भूमाव् आस्तीर्य वा कुशान् ।<br>
तन्मध्ये पर्वतं कुर्याद् विष्कम्भैः पर्वतैर् युतम् ॥<br>
धान्यद्रोणसहस्रेण भवेद् गिरिर् इहोत्तमः ।<br>
मध्यमः पञ्चशतिकः कनिष्ठः स्यात् तिभिः शतैः \<br>
मेरुर् महाव्रीहिमयस् तु मध्ये सुवर्णवृक्षत्रयसंयुतः स्यात् ।<br>
पूर्वेण मुक्ताफलवज्रयुक्तो याम्येन गोमेदकपुष्परागैः ॥<br>
पश्चाच् च गारुत्मतनीलरत्नैः सौम्येन वैडू(दू)र्यसरोजनालैः ।<br>
श्रीखण्डखण्डैर् अभितः प्रवाललतान्वितैः शुक्तिशिलातलः स्यात् ॥<br>
ब्रह्मा च विष्णुर् भगवान् पुरारिर् दिवाकरो ऽप्य् अत्र हिरण्मयः स्यात् ।<br>
मूर्ध्नि व्यवस्थानम् अमत्सरेण कार्यं सुवर्णेन तथा द्विजौघैः ॥<br>
चत्वारि शृङ्गाणि च राजतानि नितम्बभागेष्व् अपि राजतः स्यात् ।<br>
तथेक्षुवंशावृतकन्दरश् च घृतोदकप्रस्रवणश् च दिक्षु ॥<br>
शुक्लाम्बराण्य् अम्बुधरावली स्यात् पूर्वेण पीतानि च दक्षिणेन ।<br>
वासांसि पश्चाद् अथ कर्बुराणि रक्तानि चैवोत्तरतो घनाली ॥<br>
रौप्यान् महेन्द्रप्रमुखांस् तथाष्टौ संस्थाप्य लोकाधिपतीन् क्रमेण ।<br>
नानाफलाली च समन्ततः स्यान् मनोरमं माल्यविलेपनं च ॥<br>
वितानकं चोपरि पञ्चवर्णम् अम्लानपुष्पाभरणं सितं च ।<br>
इत्थं निवेद्यामरशैलम् अग्र्यं तं काञ्चनेनातिविराजमानम् ॥</p></blockquote>
<p><strong>[३४६]</strong>	ततस् तु विष्कम्भगिरीन् क्रमेण तुरीयभागेण चतुर्दिशं च ।</p>
<blockquote>
<p>संस्थापयेत् पुष्पविलेपनाढ्यान् मनोरमान् वस्त्रगणावृतांश् च ॥<br>
युक्तं यवैः करभभद्रकदम्बचिह्नं कामेन काञ्चनमयेन विराजमानम् ।<br>
तं कारयेत् कुसुमवस्त्रविलेपनाढ्यं क्षीरारुणोदसरसा च वनेन चैव ॥<br>
रौप्येण शुक्तिघटितेन विराजमानं याम्येन गन्धमदनो ऽत्र निवेशनीयः ।<br>
गोधूमसंचयमयः कलधौतजो वा हैमेन यक्षपतिना घृतमानसेन ॥<br>
वस्त्रैश् च राजतवनेन च संयुतः स्यात् पश्चाच् च मैनाकतिलाचलं च ।<br>
सुगन्धधूपेन विलेपनेन पुष्पोत्करैर् मण्डितविग्रहाभम् ॥<br>
सौवर्णपिप्पलहिरण्मयसंप्रयुक्तम् आकारयेद् रजतपुष्पवनेन तद्वत् ।<br>
वस्त्रान्वितं दधिसितोदसरस् तथाग्रे संस्थाप्य तं विपुलशैलम् अथोत्तरेण ॥<br>
शैलं स्वपार्श्वम् अपि धातुमयं सुवस्त्रं विन्यासभूषितमहाकृतिसंनिवेशम् ।<br>
पुष्पैश् च हेमवटपादपशेखरं तम् आकारयेत् कनकधेनुविराजमानम् ॥<br>
साक्षीकभद्रसुरसावसनेन तद्वद् रौप्येण भासुरवता च युतं विहाय ।<br>
होमं चतुर्भिर् अथ वेदपुराणविद्भिर् मान्यैर् अनिन्द्यचरिताकृतिभिर् द्विजेन्द्रैः ॥<br>
पूर्वेण हस्तिमुखवच् च विधाय कुण्डं कार्यस् तिलैर् यवघृतेन समित्कुशैश् च ।<br>
रात्रौ च जागरम् अनुद्धतगीततूर्यैर् आवाहनं च कथयामि शिलोच्चयानाम् ॥<br>
त्वं सर्वदेवगणधामनिधे विरुद्धम् अस्मद्गृहेष्व् अमरपर्वत नाशयाशु ।<br>
त्वम् एव भगवान् ईशो ब्रह्मा विष्णुर् दिवाकरः ।<br>
मूर्तामूर्तं परं बीजम् अतः पाहि सनातनः ॥<br>
यस्मात् त्वं लोकपालानां विश्वमूर्तेश् च मन्दिरम् ।<br>
रुद्रादित्यवसूनां च तस्माच् छान्तिं प्रयच्छ मे ॥<br>
यस्माद् अशून्यम् अमरैर् नारीभिश् च शिरस् तव ।<br>
तस्मान् माम् उद्धराशेषदुःखसंसारसागरात् ॥<br>
एवम् अभ्यर्चितं मेरुं मन्दरं चाभिपूजयेत् ।<br>
यस्माच् चैत्ररथेन त्वं भद्राश्ववरिषेण च ॥<br>
शोभसे मन्दर क्षिप्रम् अतस् तुष्टिकरो भव ।<br>
यस्माच् चूडामणिर् जम्बुद्वीपे त्वं गन्धमादन ॥<br>
गन्धर्ववनशोभावान् अतः कीर्तिर् दृढास्तु मे ।<br>
यस्मात् त्वं केतुमालेन वैभ्राजेन वनेन च ॥<br>
हिरण्मयैश् च शिखरैस् तस्मात् पुष्टिर् ध्रुवास्तु मे ।<br>
उत्तरैः कुरुभिर् यस्मात् सावित्रेण वनेन च ॥<br>
सुपार्श्व राजसे नित्यम् अतः श्रीरक्षयास्तु मे ।<br>
एवम् आमन्त्र्य तान् सर्वान् प्रभाते विमले पुनः ॥<br>
स्नात्वाथ गुरवे दद्यान् मध्यमं पर्वतोत्तमम् ।<br>
विष्कम्भपर्वतान् पश्चाद् ऋत्विग्भ्यः क्रमशो मुने ॥<br>
गाश् च दद्याच् चतुर्विंशद् अथ वा दश नारद ।<br>
शक्तितः सप्त वाष्टौ वा पञ्च दद्याद् अशक्तिमान् ॥<br>
एकां वा गुरवे दद्यात् कपिलां च पयस्विनीम् ।<br>
पर्वतानाम् अशेषाणाम् एष एव विधिः स्मृतः ॥<br>
त एव पूजने विप्रास् त एवोपस्कराः स्मृताः ।<br>
ग्रहणं लोकपालानां ब्रह्मादीनां च सर्वदा ॥<br>
स्वमन्त्रेणैव सर्वेषु होमः शैलेषु पठ्यते ।<br>
उपवासी भवेन् नित्यम् अशक्तौ नक्तम् इष्यते ॥<br>
विधानं सर्वशैलानां क्रमशः शृणु नारद ।<br>
दानकालेषु ये मन्त्राः पर्वतेषु च यत् फलम् ॥<br>
अन्नं ब्रह्म यतः प्रोक्तम् अन्नं प्राणाः प्रकीर्तिताः ।<br>
अन्नाद् भवन्ति भूतानि जगद् अन्नेन वर्तते ॥<br>
अन्नम् एव यतो लक्ष्मीर् अन्नम् एव जनार्दनः ।<br>
धान्यपर्वतरूपेण पाहि तस्मान् नगोत्तम ॥<br>
अनेन विधिना यस् तु दद्याद् धान्यमयं गिरिम् ।<br>
मन्वन्तरशतं साग्रं देवलोके महीयते ॥<br>
अप्सरोगणगन्धर्वैर् आकीर्णेन विराजता ।<br>
विमानेन दिवः पृष्ठम् आयाति ऋषिसेवितः ॥<br>
कर्मक्षये राजराज्यम् आप्नोतीह न संशयः ॥</p></blockquote>
<p>इति धान्यपर्वतदानम् ।</p>
<p><strong>[३४८]</strong></p>
<blockquote>
<p>मत्स्य उवाच ।<br>
अथातः संप्रवक्ष्यामि लवणाचलम् उत्तमम् ।<br>
यत्प्रदानान् नरो लोकान् आप्नोति शिवसंमतान् ॥<br>
उत्तमः षोडशद्रोणः कर्तव्यो लवणाचलः ।<br>
मध्यमः स्यात् तदर्धेन चतुर्भिर् अवमः स्मृतः ॥<br>
वित्तहीनो यथा शक्त्या द्रोनाद् ऊर्ध्वं तु कारयेत् ।<br>
चतुर्थांशेन विष्कम्भपर्वतान् कारयेत् पृथक् ॥<br>
विधानं पूर्ववत् कुर्याद् ब्रह्मादीनां च सर्वदा ।<br>
तद्वद् धेममयान् सर्वांल् लोकपालान् निवेशयेत् ॥<br>
सरांसि कामदेवादींस् तद्वच् चात्र निवेशयेत् ।<br>
कुर्याज् जागरम् अत्रापि दानमन्त्रान् निबोध मे ॥<br>
सौभाग्यरससंभूतो यतो ऽयं लवणाचलः ।<br>
तदात्मकत्वेन च मां पाहि पापान् नगोत्तम ॥<br>
यस्माद् अन्नरसाः सर्वे नोत्कटा लवणं विना ।<br>
प्रियं च शिवयोर् नित्यं तस्माच् छान्तिं प्रयच्छ मे ॥<br>
विष्णुदेहसमुद्भूतं यस्माद् आरोग्यवर्धनम् ।<br>
तस्मात् पर्वतरूपेण पाहि संसारसागरात् ॥<br>
अनेन विधिना यस् तु दद्याल् लवणपर्वतम् ।<br>
उमालोके वसेत् कल्पं ततो याति परां गतिम् ॥</p></blockquote>
<p>इति लवणपर्वतदानम् ।</p>
<blockquote>
<p>अथातः संप्रवक्ष्यामि गुडपर्वतम् उत्तमम् ।<br>
यत्प्रदानान् नरः श्रीमान् स्वर्गम् आप्नोति पूजितः ॥<br>
उत्तमो दशभिर् भारैर् मध्यमः पञ्चभिर् मतः ।<br>
त्रिभिर् भारैः कनिष्ठः स्यात् तदर्धेनाल्पवित्तवान् ॥<br>
तद्वद् आमन्त्रणं पूजा हेमवृक्षसुरार्चनम् ॥<br>
विष्कम्भपर्वतांस् तद्वल् लोकपालाधिवासनम् ।<br>
धान्यपर्वतवत् कुर्याद् इमं मन्त्रम् उदीरयेत् ॥<br>
यथा देवेषु विश्वात्मा प्रवरो ऽयं जनार्दनः ।<br>
सामवेदस् तु वेदानां महादेवस् तु योगिनाम् ॥<br>
प्रणवः सर्वमन्त्राणां नारीणां पार्वती यथा ।</p></blockquote>
<p><strong>[३४९]</strong>	तथा रसानां प्रवरः सदैवेक्षुरसो मतः ॥</p>
<blockquote>
<p>मम तस्मात् परां लक्ष्मीं ददस्व गुडपर्वत ।<br>
सुरासुराणां सर्वेषां नागयक्षर्क्षपक्षिणाम् ॥<br>
निवासश् चापि पार्वत्यास् तस्मान् मां पाहि सर्वदा ॥<br>
अनेन विधिना यस् तु दद्याद् गुडमयं गिरिम् ।<br>
पूज्यमानः स गन्धर्वैर् गौरीलोके महीयते ॥<br>
पुनः कल्पशतान्ते तु सप्तद्वीपाधिपो भवेत् ।<br>
आयुरारोग्यसंपन्नः शत्रुभिश् च पराजितः ॥</p></blockquote>
<p>इति गुडपर्वतदानम् ।</p>
<blockquote>
<p>अथातः संप्रवक्ष्यामि हिरण्याचलम् उत्तमम् ।<br>
यस्य प्रदानाद् भवनं वैरिञ्चं याति मानवः ॥<br>
उत्तमः पलसाहस्रो मध्यमः पञ्चभिः शतैः ।<br>
तदर्धेनावरस् तद्वद् अल्पवित्तो ऽपि शक्तितः ॥<br>
दद्याद् एकपलाद् ऊर्ध्वं यथा शक्त्या विमत्सरः ।<br>
धान्यपर्वतवत् सर्वं वदध्यान् मुनिपुंगव ॥<br>
विष्कम्भशैलांस् तद्वच् च कृत्वा मन्त्रम् उदीरयेत् ।<br>
नमस् ते ब्रह्मबीजाय ब्रह्मगर्भाय वै नमः ॥<br>
यस्माद् अनन्तफलदस् तस्मात् पाहि शिलोच्चय ।<br>
यद्माद् अग्नेर् अपत्यं त्वं यस्माद् उल्बं जगत्पतेः ॥<br>
हेमपर्वतरूपेण तस्मात् पाहि नमो नमः ।<br>
अनेन विधिना यस् तु दद्यात् कनकपर्वतम् ॥<br>
स याति परमं स्थानं ब्राह्ममानन्दकारम् (?) ।<br>
तत्र कल्पशतं तिष्ठेत् ततो याति परां गतिम् ॥</p></blockquote>
<p>इति सुवर्णपर्वतदानम् ।</p>
<blockquote>
<p>अथातः संप्रवक्ष्यामि तिलशैलं विधानतः ।<br>
यत् प्रदानान् नरो याति विष्णुलोकम् अनुत्तमम् ॥<br>
उत्तमो दशभिर् द्रोणैर् मध्यमः पञ्चभिर् मतः ।<br>
त्रिभिः कनिष्ठो विप्रेन्द्र तिलशैलः प्रकीर्तितः ॥</p></blockquote>
<p><strong>[३५०]</strong>	पूर्ववच् चापरं सर्वं विष्कम्भपर्वतादिकम् ।</p>
<blockquote>
<p>दानमन्त्रं प्रवक्ष्यामि यथावन् मुनिपुंगव ॥<br>
यस्मान् मधुवधे विष्णोर् देहस्वेदसमुद्भवाः ।<br>
तिला मुद्गाश् च माषाश् च तस्माच् छं नो भवत्व् इह ॥<br>
हव्यकव्येषु यस्माच् च तिलैर् एवाभिरक्षणम् ।<br>
भवाद् उद्धर शैलेन्द्र तिलाचल नमो ऽस्तु ते ॥<br>
इत्य् आमन्त्र्य च यो दद्यात् तिलाचलम् अनुत्तमम् ।<br>
स वैष्णवपदं याति पुनरावृत्तिदुर्लभम् ॥<br>
दीर्घायुष्यम् अवाप्नोति इह चामुत्र मानवः ।<br>
पितृभिर् देवगन्धर्वैः पूज्यमानो दिवं व्रजेत् ॥</p></blockquote>
<p>इति तिलपर्वतदानम् ।</p>
<blockquote>
<p>कार्पासपर्वतस् तद्वद् विंशद्भारैर् इहोत्तमः ।<br>
दशभिर् मध्यमः प्रोक्तः कनिष्ठः पञ्चभिर् मतः ॥<br>
भारेणाल्पधनो दद्याद् वित्तशाठ्यविवर्जितः ।<br>
धानपर्वतवत् सर्वम् आसाद्य मुनिपुंगव ॥<br>
प्रभातायां तु शर्वर्यां दद्याद् इदम् उदीरयेत् ।<br>
त्वम् एवावरणं यस्माल् लोकानाम् इह सर्वदा ॥<br>
कर्पासाचल तस्मात् त्वम् अघौघध्वंसनो भव ।<br>
एवं कार्पासशैलेन्द्रं यो दद्यात् पर्वसंनिधौ ॥<br>
रुद्रलोके वसेत् कल्पं ततो राजा भवेद् इह ॥</p></blockquote>
<p>इति कार्पासपर्वतदानम् ।</p>
<blockquote>
<p>अथातः संप्रवक्ष्यामि घृताचलम् अनुत्तमम् ।<br>
तेजोमृतमयं दिव्यं महापातकनाशनम् ॥<br>
विंशत्या घृतकुम्भानाम् उत्तमः स्याद् घृताचलः ।<br>
दशभिर् मध्यमः प्रोक्तः पञ्चभिस् त्व् अवरः स्मृतः ॥<br>
अल्पवित्तो ऽपि यः कुर्याद् द्वाभ्याम् इह विधानतः ।<br>
विष्कम्भपर्वतांस् तद्वच् चतुर्भागेन कल्पयेत् ॥<br>
शालितण्डुलपात्राणि कुम्भोपरि निवेशयेत् ।<br>
कारयेत् संहतान् उच्चान् यथाशोभं विधानतः ॥</p></blockquote>
<p><strong>[३५१]</strong>	वेष्टयेच् छुक्लवासोभिर् इक्षुदण्डफलादिभिः ।</p>
<blockquote>
<p>धान्यपर्वतवच् छेषं विधानम् इह पठ्यते ॥<br>
अधिवासनपूर्वं तु तद्वद् धोमसुरार्चनम् ।<br>
प्रभातायां विभावर्यां गुरवे तु निवेदयेत् ॥<br>
विष्कम्भपर्वतांस् तद्वद् ऋत्विग्भ्यः शान्तमानसः ।<br>
संयोगाद् घृतम् उत्पन्नं यस्माद् अमृततेजसोः ॥<br>
तस्माद् घृतार्चिर्विश्वात्मा प्रीयतां मम शंकरः ।<br>
यस्मात् तेजोमयं ब्रह्म घृते तच् च व्यवस्थितम् ॥<br>
घृतपर्वतरूपेण तस्मान् नः पाहि भूधर ।<br>
अनेन विधिना दद्याद् घृतपर्वतम् उत्तमम् ॥<br>
महापातकयुक्तो ऽपि लोकम् आयाति शंकरम् ।<br>
हंससारसयुक्तेन किंकिणीजालमालिना ॥<br>
विमानेनाप्सरोभिश् च सिद्धविद्याधरैर् वृतः ।<br>
विहरेत् पितृभिः सार्धं यावद् आभूमिसंप्लवम् ॥</p></blockquote>
<p>इति घृतपर्वतदानम् ।</p>
<blockquote>
<p>अथातः संप्रवक्ष्यामि रत्नाचलम् अनुत्तमम् ।<br>
मुक्ताफलसहस्रेण पर्वतः स्याद् अनुत्तमः ॥<br>
मध्यमः पञ्चशतिको द्विशतेनावरः स्मृतः ।<br>
चतुर्थांशेन विष्कम्भपर्वताः स्युः समन्ततः ॥<br>
पूर्वेण वज्रगोमेदैर् दक्षिणेनेन्द्रनीलकैः ।<br>
पुष्परागयुतैः कार्यो विद्वद्भिर् गन्धमादनः ॥<br>
वैडू(दू)र्यविद्रुमैः पश्चात् संमिश्रो विपुलाचलः ।<br>
पद्मरागैः ससौवर्णैर् उत्तरेण च विन्यसेत् ॥<br>
धान्यपर्वतवत् सर्वत्रापि परिकल्पयेत् ।<br>
तद्वद् आवाहनं कृत्वा वृक्षान् वेदांश् च काञ्चनान् ॥<br>
पूजयेत् पुष्पपानीयैः प्रभाते स्याद् विसर्जनम् ।<br>
पूर्ववद् गुरुऋत्विग्भ्य इमान् मन्त्रान् उदीरयेत् ॥<br>
यथा देवगणाः सर्वे सर्वरत्नेष्व् अवस्थिताः ।<br>
त्वं हि रत्नमयो नित्यम् अतः पाहि महाचल ॥</p></blockquote>
<p><strong>[३५२]</strong>	यस्माद् रत्नप्रदानेन तुष्टिं प्रकुरुते हरिः ।</p>
<blockquote>
<p>सदानन्दप्रसादेन तस्मान् नः पाहि भूधर ॥<br>
अनेन विधिना यस् तु दद्याद् रत्नमहागिरिम् ।<br>
स याति वैष्णवं लोकम् अमरेश्वरपूजितः ॥<br>
यावत्कल्पशतं साग्रं वसित्वेह नराधिपः ।<br>
रूपारोग्यगुणोपेतः सप्तद्वीपाधिपो भवेत् ॥<br>
ब्रह्महत्यादिकं किंचिद् यद् अत्रामुत्र वा कृतम् ।<br>
तत् सर्वं नाशम् आयाति गिरिर् वज्रहतो यथा ॥</p></blockquote>
<p>इति रत्नपर्वतदानम् ।</p>
<blockquote>
<p>अथातः संप्रवक्ष्यामि रूप्याचलम् अनुत्तमम् ।<br>
यत्प्रदानान् नरो याति सोमलोकं नराधिप ॥<br>
दशभिः पलसाहस्रैर् उत्तमो रजताचलः ।<br>
पञ्चभिर् मध्यमः प्रोक्तस् तदर्धेनावरः स्मृतः ॥<br>
अशक्तो विंशतेर् ऊर्ध्वं कारयेच् छक्तितः सदा ।<br>
विष्कम्भपर्वतांस् तद्वत् तुरीयांशेन कारयेत् ॥<br>
पूर्ववद् राजतान् कुर्यान् मन्दरादीन् विधानतः ।<br>
कलधौतमयांस् तद्वल् लोकेशान् अर्चयेद् बुधः ॥<br>
ब्रह्मविष्ण्वर्कवान् कार्यो नितम्बो ऽत्र हिरण्मयः ।<br>
राजतं स्याद् यद् अन्येषां सर्वं तद् इह काञ्चनम् ॥<br>
शेषं च पूर्ववत् कुर्याद् धोमजागरणादिकम् ।<br>
दद्यात् तद्वत् प्रभाते तु गुरवे रौप्यपर्वतम् ॥<br>
विष्कम्भशैलान् ऋत्विग्भ्यः प्राज्यवस्त्रविभूषणान् ।<br>
इमं मन्त्रं पठन् दद्याद् दर्भपाणिर् विमत्सरः ॥<br>
पितॄणां वल्लभं यस्माद् धरीन्द्राणां शिवस्य च ।<br>
रजतं पाहि तस्मान् नः शोकसंसारसागरात् ॥<br>
इत्थं निवेद्य यो दद्याद् रजताचलम् उत्तमम् ।<br>
गवायुतसहस्रस्य फलम् आप्नोति मानवः ॥<br>
सोमलोके स गन्धर्वैः किंनराप्सरसां गणैः ।<br>
पूज्यमानो वसेद् विद्वान् यावद् आभूतसंप्लवम् ॥</p></blockquote>
<p>इति रजतपर्वतदानम् ।</p>
<p><strong>[३५३]</strong>	अथातः संप्रवक्ष्यामि शर्कराचलम् उत्तमम् ।</p>
<blockquote>
<p>यस्य प्रदानाद् विष्ण्वर्करुद्रास् तुष्यन्ति सर्वदा ॥<br>
अष्टभिः शर्कराभारैर् उत्तमः स्यान् महाचलः ।<br>
चतुर्भिर् मध्यमः प्रोक्तो भाराभ्याम् अवरो मतः ॥<br>
भारेण वार्धभारेण कुर्याद् यः स्वल्पवित्तवान् ।<br>
विष्कम्भपर्वतान् कुर्यात् तुरीयांशेन मानवः ॥<br>
धान्यपर्वतवत् सर्वम् आसाद्यामरसंयुतम् ।<br>
मेरोर् उपरि तत् तद्वत् स्थाप्यं हेमतरुत्रयम् ॥<br>
मन्दारः पारिजातश् च तृतीयः कल्पपादपः ।<br>
एतद् वृक्षत्रयं मूर्ध्नि सर्वेष्व् अपि निवेशयेत् ॥<br>
हरिचन्दनसंतानौ पूर्वपश्चिमभागयोः ।<br>
निवेश्यौ सर्वशैलेषु विशेषाच् छर्कराचले ॥<br>
मन्दारे कामदेवस् तु प्रत्यग्वक्त्रः सदा भवेत् ।<br>
गन्धमादनशृङ्गे च धनदः स्याद् उदङ्मुखः ॥<br>
प्राङ्मुखो वेदमूर्तिश् च हंसः स्याद् विपुलाचलः ।<br>
हैमी सुपार्श्वसुरभी दक्षिणाभिमुखी भवेत् ॥<br>
धान्यपर्वतवत् सर्वम् आवाहनमखादिकम् ।<br>
कृत्वाथ गुरवे दद्यान् मध्यमं पर्वतोत्तमम् ॥<br>
ऋत्विग्भ्यश् चतुरः शैलान् इमान् मन्त्रान् उदीरयेत् ।<br>
सौभाग्यामृतसारो ऽयं परमः शर्कराचलः ॥<br>
तस्माद् आनन्दकरी त्वं भव शैलेन्द्र सर्वदा ।<br>
अमृतं पिबतां ये तु निपेतुर् भुवि शीकराः ॥<br>
देवानां तत्समुत्थो ऽयं पाहि नः शर्कराचलः ।<br>
मनोभवधनुर् मध्याद् उद्गता शर्करा यतः ॥<br>
तन्मयो ऽपि महाशैल पाहि संसारसागरात् ।<br>
यो दद्याच् छर्कराशैलम् अनेन विधिना ततः ॥<br>
सर्वपापविनिर्मुक्तः स याति शिवमन्दिरम् ।<br>
चन्द्रादित्याग्निसंकाशम् अधिरुह्यानुजीविभिः ॥<br>
सहैव यानम् आतिष्ठेत् स तु विष्णुप्रभो दिवम् ।<br>
ततः कल्पशतान्ते तु सप्तद्वीपाधिपो भवेत् ॥</p></blockquote>
<p><strong>[३५४]</strong>	आयुरारोग्यसंपन्नो यावज्जन्मार्बुदत्रयम् ।</p>
<blockquote>
<p>भोजनं शैक्तितः कुर्यात् सर्वशैलेष्व् अमत्सरः ॥<br>
सर्वत्र क्षारलवणम् अश्नीयात् तदनुज्ञया ।<br>
पर्वतोपस्करान् सर्वान् प्रापयेद् ब्राह्मणालये ॥<br>
पश्येद् अमून् मानधनो हि भक्त्या स्पृशेन् मनुष्यैर् इह दीयमानान् ।<br>
शृणोति भक्त्व्याथ मतिं ददाति विकल्मषः सो ऽपि दिवं प्रयाति ॥</p></blockquote>
<p>इति शर्कराचलदानम् ।</p>
<p>अथ कृष्णाजिनदानं विचार्यते । तत्र विष्णुः ।</p>
<blockquote>
<p>अथ वैशाख्यां पौर्णमास्यां कृष्णाजिनं सखुरं सुवर्णशृङ्गं रूप्यखुरं मुक्तालाङ्गूलभूषितं कृत्वाविकवस्त्रे प्रसारयेत् । तत्र तिलैः प्रच्छादयेत् । सुवर्णनाभं च कुर्याद् अहतेन वाससोर् युगलेन प्रच्छादयेत् । सर्वरत्नगन्धैश् चालं कुर्यात् । चतसृषु दिक्षु चत्वारि तैजसानि पात्राणि क्षीरदधिमधुसर्पिःपूर्णानि निधायाहिताग्नये ब्राह्मणायालंकृताय वासोयुगेन प्रच्छादिताय दद्यात् । अथ गाथा भवन्ति ।<br>
यस् तु कृष्णाजिनं दद्यात् सखुरं शृङ्गसंयुतम् ।<br>
तिलैः प्रच्छाद्य वासोभिः सर्वरत्नैर् अलंकृतम् ॥<br>
ससमुद्रगुहा तेन सशैलवनकानना ।<br>
चतुरन्ता भवेद् दत्ता पृथिवी नात्र संशयः ॥<br>
कृष्णाजिने तिलान् कृत्वा हिरण्यं मधुसर्पिषी ।<br>
ददाति यस् तु विप्राय स संतरति दुष्कृतम् ॥ इति ।</p></blockquote>
<p>यमगाथासु ।</p>
<blockquote>
<p>गोभूहिरण्यसंयुक्तमार्गम् एकं ददाति यः ।<br>
हित्वा दुष्कृतकर्माणि सायुज्यं ब्रह्मणो व्रजेत् ॥<br>
गोभिश् चतसृभिर् युक्तं तथा भूमिसमन्वितम् ।<br>
प्रतिग्रहसमर्थाय विदुषे ब्रह्मचारिणे ॥</p></blockquote>
<p>मत्स्यपुराणे ।</p>
<blockquote>
<p>मत्स्य उवाच ।<br>
वैशाखी पौर्णमासी च ग्रहणं चन्द्रसूर्ययोः ।<br>
पौर्णमासी तथा माघी आषाढी कार्तिकी तथा ॥<br>
तुरायणं तु द्वादश्यां तस्यां दत्तं महाफलम् ।<br>
आहिताग्निर् द्विजो यश् च तद् देयं कस्य पार्थिव ॥</p></blockquote>
<p><strong>[३५५]</strong>	यथा येन विधानेन तन् मे निगदतः शृणु ।</p>
<blockquote>
<p>गोमयेनोपलिप्ते तु शुचौ देशे नराधिप ॥<br>
आदाव् एव समास्तीर्य शोभनं वस्त्रम् आविकम् ।<br>
ततः सशृङ्गं सखुरम् आविके कृष्णमार्गणम् ॥<br>
कर्तव्यं रूप्यशृङ्गं तद्रूप्यदन्तं तथैव च ।<br>
लाङ्गूलं विद्रुमं चैव नेत्रयोर् मौक्तिकं तथा ॥<br>
तिलैर् आत्मसमं कृत्वा वाससाच्छादयेद् बुधः ।<br>
सुवर्णनाभं तत् कुर्याद् अलंकुर्याद् विशेषतः ॥<br>
गन्धैर् अन्नैर् यथाशक्त्या तस्य दिक्षु च विन्यसेत् ।<br>
धातुपात्राणि चत्वारि दिक्षु दद्याद् यथाक्रमम् ॥<br>
हिरण्मयेषु पात्रेषु पूर्वादिक्रमेण तु ।<br>
घृतं क्षीरं दधि क्षौद्रम् एवं दत्वा यथाविधि ॥<br>
चम्पकस्य तथा शाखाम् अव्रणं कुम्भम् एव च ।<br>
वाद्योपस्थापनं कृत्वा शुभवित्तो निवेशयेत् ॥<br>
जीर्णवस्त्रेण पीतेन सर्वाङ्गानि च मार्जयेत् ।<br>
धातुमयानि पात्राणि पादेष्व् अस्य प्रदापयेत् ॥<br>
यानि काम्यानि पापानि मया लोके कृतानि वै ।<br>
लोहपात्रप्रदानेन प्रणश्यन्तु ममाशु वै ॥<br>
तिलपूर्णं तु तं कृत्वा वामपादे निवेशयेत् ।<br>
यानि पापान्य् अकाम्यानि कामोत्थानि कृतानि च ॥<br>
कांस्यपात्रप्रदानेन तानि नश्यन्तु मे सदा ।<br>
मधुपूर्णं तु तं कृत्वा पादे वै दक्षिणे न्यसेत् ॥<br>
परापवादपैशुन्यात् पृष्ठमांसस्य भक्षणात् ।<br>
तत्रोत्थितं च मे पापं ताम्रपात्रात् प्रशश्यतु ॥<br>
कन्यानृतं गवां चैव परदारप्रघर्षणम् ।<br>
रूप्यपात्रप्रदानाद् धि क्षिप्रं नाशं प्रयातु मे ॥<br>
ऊर्ध्वपादौ त्व् इमौ कार्यौ ताम्रस्य रजतस्य च ।<br>
जन्मजन्मसहस्रेषु कृतं पापं कुबुद्धिना ॥</p></blockquote>
<p><strong>[३५६]</strong>	सुवर्णपात्रदानेन नाशयाशु जनार्दन ।</p>
<blockquote>
<p>हेम मुक्ता विद्रुमं च दाडिमं बीजपूरकम् ॥<br>
प्रशस्तपात्रे श्रवणे खुरशृङ्गाटकानि च ।<br>
एवं कृत्वा यथोक्तेन सर्वशाकफलानि च ॥<br>
तत्प्रतिग्रहविद् विद्वान् आहिताग्निर् द्विजोत्तमः ।<br>
स्नातो वस्त्रयुगच्छन्नः स्वशक्त्या वाप्य् अलंकृतः ।<br>
प्रतिग्रहश् च तस्योक्तः पुच्छदेशे महीपते ॥<br>
सुवर्णनाभकं दद्यात् प्रीयतां वृषभध्वजः ।<br>
अनेन विधिना दत्वा यथावकृष्णमार्गणम् ॥<br>
न स्पृश्यः स द्विजो राज्ंश् चितियूपसमो हि सः ।<br>
दाने च श्रद्दधाने च दूरतः परिवर्जयेत् ॥<br>
स्वगृहान् प्रेष्य तं विप्रं मण्डले स्नानम् आचरेत् ।<br>
पूर्णकुम्भेन राजेन्द्र शाखायां चणकस्य च ॥<br>
कृत्वा चाचार्यकलशं मन्त्रेणानेन मूर्धनि ।<br>
आप्यायतां समुद्रस् त्वाम् ऋचो जप्यास् तु षोडश ॥<br>
अहते वाससी कृत्वा चाचान्तः शुचिताम् इयात् ।<br>
तद्वत् सुसंहितं कुम्भं नीत्वोत्क्षिप्य चतुष्पथे ॥<br>
कृतेनानेन या व्युष्टिर् न सा क्रतुशतैर् अपि ।<br>
वक्तुं च नृपतिश्रेष्ठ तथाप्य् उद्देशतः शृणु ॥<br>
समग्रभूमिदानस्य फलं प्राप्नोत्य् असंशयम् ।<br>
सर्वांश् च लोकाञ् जयति कामचारी विहंगमः ॥<br>
आभूतसंप्लवं यावत्स्वर्गं प्राप्नोत्य् असंशयम् ।<br>
न पिता पुत्रमरणं वियोगं भायया सह ॥<br>
धनदेशपरित्यागं न चैवेहाप्नुयात् क्वचित् ॥</p></blockquote>
<p>इति कृष्णाजिनदानविधिः ।</p>
<p>अथ कालपुरुषदानम् ।</p>
<blockquote>
<p>श्रीकृष्ण उवाच ।<br>
पुण्यं दिनम् अथासाद्य भूमिभागे समे शुभे ।<br>
चतुर्दश्यां चतुर्थ्यां वा विष्ट्यां वा पाण्दुनन्दन ॥</p></blockquote>
<p><strong>[३५७]</strong>	पुमान् कृष्णतिलैः कार्यो रूप्यदन्तः सुवर्णदृक् ।</p>
<blockquote>
<p>खड्गोद्यतकरो दीर्घो जपाकुसुममण्डितः ॥<br>
रक्ताम्बरधरः स्रग्वी शङ्खमालाविभूषितः ।<br>
तीक्ष्णासिपुत्र्या बन्धनं प्रभावितकटीतटः ॥<br>
उपानद्युगयुक्तो ऽपि कृष्णकम्बलपार्श्वगः ।<br>
गृहीतसांसपिण्डश् च वामे करतले तु सः ॥<br>
एवंविधं तु तं कृत्वा गृहीतकुसुमाञ्जलिः ।<br>
यजमानः प्रसन्नात्मा इमं मन्त्रम् उदीरयेत् ॥<br>
संपूज्य गन्धकुसुमैर् वैवेद्यं विनिवेद्य च ।<br>
सर्वं कालयसे यस्मात् कालस् तेनैव चोद्यसे ॥<br>
ब्रह्मविष्णुशिवादीनां त्वम् असाध्यो ऽसि सुव्रत ।<br>
पूजितस् त्वं मया भक्त्या पार्थितश् च मया सुखम् ॥<br>
यद् युज्यते तव विभो तत् कुरुष्व नमो नमः ।<br>
एवं संपूजयित्वा तं ब्राह्मणाय निवेदयेत् ॥<br>
ब्राह्मणः प्रथमं पूज्यो वासोभिर् भूषणैस् तथा ।<br>
दक्षिणां शक्तितो दत्वा प्रणिपत्य विसर्जयेत् ॥<br>
अनेन विधिना यस् तु दानम् एतत् प्रयच्छति ।<br>
अपसृत्युभयं तस्य न च व्याधिकृतं भवेत् ॥<br>
भवत्य् अव्याहरैश्वर्यः सर्वबाधाविवर्जितः ।<br>
देहान्ते सूर्यभवनं भित्त्वा याति परां गतिम् ॥<br>
पुण्यक्षयाद् इहाभ्येत्य राजा भवति धार्मिकः ।<br>
यज्ञयाजी श्रिया युक्तः पुत्रपौत्रसमन्वितः ॥<br>
संपूज्य कालपुरुषं विधिवद् द्विजाय दत्वा शुभाशुभफलोदयहेतुभूतम् ।<br>
रोगामयैः सकलरोगमयैः श्रीरे देही न मोहम् उपगच्छति तत्प्रभावात् ॥</p></blockquote>
<p>इति भविष्योत्तरे कालपुरुषदानविधानम् ।</p>
<p>अथ तिथिदानानि । तत्र विष्णुः ।</p>
<blockquote>
<p>**मार्गशीर्षशुक्लपञ्चदश्यां मृगशिरसा युक्तायां चूर्णितलवणस्य सुवर्णनाभं प्रस्थम् एकं ब्राह्मणाय प्रतिपादयेत् । अनेन कर्मणा रूपसौभाग्यं <strong>[३५८]</strong> जायते । पौषी चेत् पुष्ययुक्ता स्यात् तस्यां गौरसर्षपकल्केनोत्सादितशरीरो गव्यघृतकुम्भेनाभिषिक्तः सर्वौषधीभिः सर्वगन्धैः सर्वबीजैश् च स्नातो घृतेन च भगवन्तं वासुदेवं स्नापयित्वा पुष्पधूपदीपगन्धनैवेद्यादिभिश् चाभ्यर्च्य वैष्णवैः सूक्तैर् बार्हस्पत्यैश् च मन्त्रैः पावकं हुत्वा सुसुवर्णेन घृतेन ब्राह्मणं स्वस्ति वाचयेत् । वासोयुगं च कर्त्रे दद्यात् । अनेन कर्मणा पुष्यते । माघी मघायुक्ता चेत् स्यात् तस्यां तिलैः श्राद्धं कृत्वा पूतो भवति । फाल्गुनी फल्गुनेन युक्ता चेत् स्यात् तस्यां ब्राह्मणाय सुसंस्कृतं स्वास्तीर्णं शयनं निवेद्य भार्यां मनोज्ञां पक्षवतीं रूपवतीं द्रविणवतीं चाप्नोति नर्य् अप्य् एवंविधं भर्तारम् । चैत्री चित्रायुक्ता चेत् स्यात् तस्यां ब्राह्मणाय चित्रवस्त्रदानेन सौभाग्यम् आप्नोति । वैशाख्यां पौर्णमास्यां ब्राह्मणानां सप्तकं क्षौद्रयुक्तैस् तिलैः संतर्प्य धर्मराजं प्रीणयित्वा पापेभ्यः पूतो भवति । ज्यैष्ठी ज्येष्ठायुक्ता चेत् स्यात् तस्यां छत्रोपनत्प्रदानेन नगराधिपत्यम् आप्नोति । आषाढ्याम् आषाडायुक्तायाम् अन्नपानदानेन तद् एवाक्षय्यम् आप्नोति । श्रावण्यां श्रणयुक्तायां जलधेनुं सान्नां वासोयुगाच्छादितां दत्वा स्वर्गलोकम् आप्नोति । प्रोष्ठपद्या तद्युक्तायां गोदानेन सर्वपापविनिर्मुक्तो भवति । आश्वयुज्याम् अश्विनीगते चन्द्रमसि घृतपूर्णभाजनं सुवर्णयुतं विप्राय दत्वा दीपाग्निर् भवति । कार्तिकी चेत् कृत्तिकायुक्ता स्यात् तस्यां सितम् उक्षाणम् अन्यवर्णं वा शशाङ्कोदये सर्वसस्यरत्नगन्दोपेतं दीपमध्ये ब्राह्मणाय दद्यात् । कान्तारभयं न पश्यति । वैशाखमासतृतीयायाम् उपोषितो ऽक्षतैर् वासुदेवम् अभ्यर्च्य तान् एव हुत्वा दत्वा सर्वं यच् च तस्मिन्न् अहनि प्रयच्छति तद् अक्षय्यम् आप्नोति । पौष्याम् अतीतायां कृष्णपक्षद्वादश्यां सोपवासस् तिलैः स्नातस् तिलोदकं दत्वा तिलैर् वासुदेवम् अभ्यर्च्य तान् एव हुत्वा भुक्त्वा च सर्वपापेभ्यः पूतो भवति । माघ्यां समतीतायां कृष्णद्वादशीं सश्रवणां प्राप्य वासुदेवाग्रतो महावर्तिद्वयेन दीपद्वयं दद्यात् । दक्षिणपार्श्वे महारजनरक्तेन समग्रेण वाससा घृततुलाम् अष्टाधिकां दत्वा वामपार्श्वे तिलतैलतुलां साष्टां दत्वा श्वेतेन समग्रेण वाससैतत् कृत्वा यस्मिन् राष्ट्रे ऽभिजायते यस्मिन् देशे यस्मिन् कुले च तत्रोज्ज्वलो भवति ॥ <strong>[३५९]</strong></p></blockquote>
<p>यमः ।</p>
<blockquote>
<p>वैशाख्यां पौर्णमास्यां तु ब्राह्मणान् सप्त पञ्च वा ।<br>
क्षौद्रयुक्तैस् तिलैः कृष्णैर् वार्चयेद् यदि वेतरैः ॥<br>
प्रीयतां धर्मराजेति यद् वा मनसि वर्तते ।<br>
यावज्जीवं कृतं पापं तत्क्षणाद् एव नश्यति ॥</p></blockquote>
<p>तथा ।</p>
<blockquote>
<p>वैशाख्याम् एव विधिवद् ब्राह्मणान् भोजयेद् दश ।<br>
त्रिरात्रम् उषितः स्नात्वा कृसरं प्रयतः शुचिः ॥<br>
गौरान् यदि वा कृष्णांस् तिलान् क्षौद्रेण संयुतान् ।<br>
दत्वा दशसु विप्रेषु तान् एव स्वस्ति वाचयेत् ॥<br>
प्रीयतां धर्मराजेति पितॄन् देवांश् च तर्पयेत् ।<br>
यावज्जीवं कृतं पापं तत्क्षणाद् एव मुञ्चति ॥<br>
अयुतायुतं च तिष्ठेत् स्वर्गलोके न संशयः ।<br>
माम् एव च न पश्येत् तु न च पापेन लिप्यते ॥</p></blockquote>
<p>जाबालः ।</p>
<blockquote>
<p>शृतान्नम् उदकुम्भं तु वैशाख्यां च विशेषतः ।<br>
निर्दिश्य धर्मराजाय गोदानफलम् आप्नुयात् ॥<br>
सुवर्णतिलयुक्तैस् तु ब्राह्मणान् सप्त पञ्च वा ।<br>
तर्पयेद् उदपात्रैस् तु ब्रह्महत्यां व्यपोहति ॥</p></blockquote>
<p>महाभारते ।</p>
<blockquote>
<p>वैशाख्यां पौर्णमास्यां तु तिलान् दद्याद् द्विजातिषु ।<br>
तिला भक्षयितव्याश् च सदा चालभनं च तैः ॥<br>
कार्यं सततम् इच्छद्भिः श्रेयः सर्वात्मना गृहे ।</p></blockquote>
<p>अनादिष्टप्रायश्चित्तम् आह संवर्तः ।</p>
<blockquote>
<p>माघमासे तु संप्राप्ते पौर्णमास्याम् उपोषितः ।<br>
ब्राह्मणेभ्यस् तिलान् दत्वा सर्वपापैः प्रमुच्यते ॥</p></blockquote>
<p>अत्र दानं पौर्णमास्यां विधीयते प्रधानत्वात् ततश् चार्थाच् चतुर्दश्याम् उपवासः ।</p>
<blockquote>
<p>उपवासरतो भूत्वा पौर्णमास्यां तु कार्तिके ।<br>
हिरण्यम् अन्नं वस्त्रं च दत्वा तरति दुष्कृतम् ॥</p></blockquote>
<p>यमः ।</p>
<blockquote>
<p>कार्तिकस्य तमिस्रे तु मधासु नवमीतिथौ ।<br>
अहोरात्रोषितो भूत्वा धर्मराजाय भोजयेत् ॥<br>
विधिवद् ब्राह्मणान् भक्त्या स्वर्गलोके महीयते ।<br>
तिलान् कृष्णाजिने कृत्वा हिरण्यं मधुसर्पिषी ॥</p></blockquote>
<p><strong>[३६०]</strong>	दत्वा तु ब्राह्मणायाशु सर्वं तरति दुष्कृतम् ।</p>
<blockquote>
<p>धेनुं दत्वोभयमुखीं भूदानफलम् आप्नुयात् ॥<br>
माघान्धकारद्वादश्यां तिलैर् हुत्वा हुताशनम् ।<br>
तिलान् दत्वा द्विजातिभ्यः सर्वपापैः प्रमुच्यते ॥<br>
आदित्यवारे विप्राय सहिरण्यं सदैव तु ।<br>
यः प्रयच्छत्य् अपूपं च तस्य तुष्यति वै यमः ॥</p></blockquote>
<p>स्कन्दपुराणे ।</p>
<blockquote>
<p>तिलपात्राणि यो दद्याद् विप्रेभ्यः शुद्धमानसः ।<br>
अमावस्यां तु संप्राप्य कृष्णानां तु समाहितः ॥<br>
पितॄंश् च तर्पयित्वा तु अक्षयं नरपुंगवः ।<br>
पितृलोकं समाप्नोति चिरं च सुखम् एधते ॥</p></blockquote>
<p>अथ नक्षत्रदानानि ।</p>
<p>तत्र विष्णुः ।</p>
<blockquote>
<p>प्रतिमासं रेवतीगते चन्द्रमसि मधुघृतयुतं परमान्नं ब्राह्मणान् भोजयित्वा रूपभाग् भवति ।<br>
मासि मासि च रेवत्यां ब्राह्मणान् गृतपायसैः ।<br>
सदक्षिणं भोजयित्वा रूपभाग् अभिजायते ॥</p></blockquote>
<p>भविष्योत्तरे ।</p>
<blockquote>
<p>श्रीकृष्ण उवाच ।<br>
नक्षत्रयोगे यद् यस्मिन् देयं भवति भारत ।<br>
तत् ते ऽहं संप्रवक्ष्यामि सर्वपातकनाशनम् ॥<br>
कृत्तिकासु महाभाग पायसेन ससर्पिषा ।<br>
संतर्प्य ब्राह्मणान् साधूंल् लोकान् आप्नोति चाक्षयान् ॥<br>
रोहिण्यां पाण्डवश्रेष्ठ मांसैर् अन्नेन सर्पिषा ।<br>
पयो ऽन्नदानं दातव्यम् आनृण्यार्थं द्विजातये ॥<br>
दोग्ध्रीं दत्वा सवत्सां तु नक्षत्रे सोमदैवते ।<br>
दत्वा दिव्यविमानस्थः स्वर्गम् आप्नोत्य् अनुत्तमम् ॥<br>
आर्द्रायां कृसरं दत्वा तैलसिद्धं समाहितः ।<br>
नरस् तरति दुर्गाणि सर्वाण्य् एव नरोत्तम ॥<br>
पूपान् पुनर्वसौ दत्वा तिलपूर्णान् सुपाचितान् ।<br>
यशस्वी रूपसंपन्नो बह्वन्नो जायते कुले ॥</p></blockquote>
<p><strong>[३६१]</strong>	पुण्ये च काञ्चनं दत्वा कृतं चाकृतम् एव च ।</p>
<blockquote>
<p>अनालोकेषु लोकेषु सोमवत् स विराजते ॥<br>
अश्लेषासु तथा रौप्यं यः सुरूपं प्रयच्छति ।<br>
स सर्वभयनिर्मुक्तः शास्त्रवान् अभिजायते ॥<br>
मधासु तिलपूर्णानि वर्धमानानि मानवः ।<br>
प्रदाय पशुमांश् चैव पुत्रवांश् चाभिजायते ॥<br>
फल्गुनीपर्वसमये वडवां द्विजपुंगवे ।<br>
दत्वा पुण्यकृतां लोकान् प्राप्नोति सुरसेवितान् ॥<br>
उत्तराफल्गुनीयोगे दत्वा सौवर्णपङ्कजम् ।<br>
सूर्यलोकम् अवाप्नोति सर्वबाधाविवर्जितः ॥<br>
हस्ते तु हस्तिनं दत्वा काञ्चनं शक्तितः कृतम् ।<br>
प्रयाति शक्रसदनं वरवारणधूर्गतः ॥<br>
चित्रासु वृषभं दत्वा पुण्यगन्धांश् च भारत ।<br>
चरत्य् अप्सरसां लोके मोदते नन्दने वने ॥<br>
स्वातिष्व् अथ धनं दत्वा यदभीष्टम् इहात्मनः ।<br>
प्राप्नोति सुशुभांल् लोकान् इह लोके महद् यशः ॥<br>
विशाखासु महाराज धुरंधरविभूषितम् ।<br>
सोपासङ्गं च शकटं धान्यवस्त्रादिसंयुतम् ॥<br>
दत्वा प्रीणाति स पितॄन् प्रेत्य चानन्त्यम् अश्नुते ।<br>
न च दुर्गाण्य् अवाप्नोति रौरवादीनि मानवः ॥<br>
दत्वा यथेष्टं विप्रेभ्यो गतिम् इष्टां स विन्दति ।<br>
कम्बलान् अनुराधासु दत्वा प्रावरणानि च ॥<br>
स्वर्गे वर्षशतं साग्रम् आस्ते सुरगणैर् वृतः ।<br>
कालशाकं च विप्रेभ्यो दत्वा मर्त्यः समूलकम् ॥<br>
ज्येष्ठासु ज्येष्ठताम् एति गतिम् इष्टां च विन्दति ।<br>
मूले मूलफलं दत्वा ब्राह्मणेभ्यः समाहितः ॥<br>
पितॄन् प्रीणयते सर्वान् गतिम् आप्नोत्य् अनुत्तमाम् ।<br>
अथ पूर्वास्व् आषाढासु दधिपात्राणि मानवः ॥</p></blockquote>
<p><strong>[३६२]</strong>	कुलवृत्तेन संपन्ने ब्राह्मणे वेदपारगे ।</p>
<blockquote>
<p>प्रदाय जायते प्रेत्य कुले स बहुगोधने ॥<br>
पुत्रपौत्रैः परिवृतः पशुमान् धनवांस् तथा ।<br>
उदमन्थं ससर्पिष्कं प्रभूतमधुफाणितम् ॥<br>
दत्वोत्तरास्व् आषाढासु सर्वान् कामान् अवाप्नुयात् ।<br>
दुग्धं त्व् अभिजिता योगे दत्वा घृतमधुप्लुतम् ॥<br>
दर्मविद्भ्यो मनीषिभ्यो स्वर्गे वसति पुण्यभाक् ।<br>
श्रवणे पुस्तकं श्रेष्ठं प्रददातीह यो नरः ॥<br>
स्वेच्छया याति यानेन सर्वांल् लोकान् असंवृतान् ।<br>
गोयुगं च धनिष्ठासु दत्वा विप्राय मानवः ॥<br>
सर्वान् रसान् अवाप्नोति यत्र यत्रेह जायते ।<br>
तथा शतभिषायोगे दत्वा शगुरुचन्दनम् ॥<br>
प्राप्नोत्य् अप्सरसां लोकान् प्रेत्य गन्धांश् च शोभनान् ।<br>
पूर्वभद्रपदायोगे (?) राजमाषान् प्रदापयेत् ॥<br>
सर्वभक्ष्यफलोपेतः स वै प्रेत्य सुखी भवेत् ।<br>
औरभ्रम् उत्तरायोगे सवस्त्रं यः प्रयच्छति ॥<br>
प्तिॠन् प्रीणाति सकलान् प्रेत्य चानन्त्यम् अश्नुते ।<br>
कांस्योपदोहनां धेनुं रेवत्यां यः प्रयच्छति ॥<br>
सा प्रेत्य कामान् आदाय दातारम् उपतिष्ठति ।<br>
रथम् अश्वसमायुक्तं दत्वाश्विन्यां नरोत्तमः ॥<br>
हस्त्यश्वरथसंपन्ने वर्चस्वी जायते कुले ।<br>
भरणीषु द्विजातिभ्यस् तिलधेनुं प्रदाय वै ॥<br>
गाः सुप्रसूताः प्राप्नोति नरः प्रेत्य यशस् तथा ।<br>
इत्य् एष दक्षिणोद्देशः प्रोक्तो नक्षत्रयोगतः ॥<br>
देवक्या नारदेनेह मया च कथितस् तव ।<br>
सर्वपापप्रशमनः सर्वोपद्रवनाशनः ॥<br>
न चात्र कालनियमो न नक्षत्रक्रमस् तथा ।<br>
वित्तं श्रद्धा च राजेन्द्र कारणं चात्र कथ्यते ॥<br>
यद्य् अत्र ते भगवता कमलासनस्य पुत्रेण दानम् उदितं प्रसमीक्ष्य वेदान् ।<br>
तद् यो ददाति विभवे सति साधुवृत्ते किं तेन पार्थ न कृतं भवतीह लोके ॥</p></blockquote>
<p>इति भविष्योत्तरे नक्षत्रदानविधिः ।</p>
<p>अथ मासदानानि</p>
<p>विष्णुः ।</p>
<blockquote>
<p>आश्विनं सकलं मासं ब्राह्मणेभ्यः प्रत्यहं घृतं प्रदायाश्विनौ प्रीणयित्वा रूपभाग् भवति । अस्मिन्न् एव मासि प्रत्यहं गोरसैर् ब्राह्मणान् भोजयित्वारोग्यभाग् भवति । माघे मास्य् अग्निं प्रत्यहं तिलैर् हुत्वा सघृतं कुल्माषं ब्राह्मणान् भोजयित्वा च दीप्ताग्नित्वम् आप्नोति ।</p></blockquote>
<p>तथा ।</p>
<blockquote>
<p>घृतम् आश्वयुजे मासि नित्यं दद्याद् द्विजातये ।<br>
प्रीणयित्वाश्विनौ देवौ रूपभाग् अभिजायते ॥<br>
तिलप्रदः प्रजाम् इष्टां पुरुषः खलु विन्दति ।<br>
माघे मासि विशेषेण तत् तमिस्रे विशेषतः ॥</p></blockquote>
<p>यमः ।</p>
<blockquote>
<p>कृसरं भोजयित्वा तु स्वशक्त्या शिशिरे द्विजान् ।<br>
दीप्ताग्नित्वम् अवाप्नोति स्वर्गलोकं च गच्छति ॥<br>
मासि मासि च रेवत्यां ब्राह्मणान् घृतपायसम् ।<br>
सदक्षिणं भोजयित्वा रूपभाग् अभिजायते ॥</p></blockquote>
<p>आदित्यपुराणे ।</p>
<blockquote>
<p>ज्येष्ठे मासि तिलान् दत्वा पौर्णमास्यां विशेषतः ।<br>
अश्वमेधस्य यत् पुण्यं तत् प्राप्नोति न संशयः ॥</p></blockquote>
<p>देवीपुराणे ।</p>
<blockquote>
<p>धेनुं तिलमयीं माघ्यां दद्याद् यश् चोत्तरायण (?) ।<br>
विचित्राणि च वस्त्राणि चैत्रे दद्याद् द्विजोत्तमः ॥<br>
वैशाखे यवगोधूमाञ् ज्येष्ठे तोयभृतान् घटान् ।<br>
आषाढे चन्दनं देयं सकर्पूरं महाफलम् ॥<br>
नवनीतं नभोमासि छत्रं प्रोष्ठपदे मतम् ।<br>
गुडशर्करवर्णाढ्यांल् लड्डुकान् आश्विने मुने ॥<br>
दीपदानं महापुण्यं कार्तिके यः प्रयच्छति ।<br>
सर्वान् कामान् अवाप्नोति क्रमान् मार्गाद्युदाहृतान् ॥<br>
धेनुं पौषे घृतमयीं माघे तिलमयीं तथा ।<br>
ज्येष्ठे तोयमयीं दद्याद् घृतवत्सां महाफलाम् ॥<br>
सुरूपां श्रावणे दद्याद् गां महाफलदायिकाम् ।<br>
सर्वहेममयैः शृङ्गै रौप्यपादा उदाहृताः ॥<br>
कांस्यपात्राः सघण्टास् तु किङ्किणीभिः सुशोभिताः ।<br>
सयुगाः सस्रजो वत्सा दत्व्या विधिना मुने ॥</p></blockquote>
<p><strong>[३६४]</strong>	देवीब्रह्मेशसूर्यान् वा विष्णुं वाथ यथाविधि ।</p>
<blockquote>
<p>स्वभाववृत्तसंपन्ने पूजयित्वा द्विजोत्तमे ॥<br>
दातव्यालंकृता धेनुः कामक्रोधविवर्जिते ।<br>
अयाचके सदाचारे विनीते विनयान्विते ॥<br>
गोप्रदानाल् लभेत् कामान् स्वे स्वे लोके मनोरमान् ।</p></blockquote>
<p>तथा ।</p>
<blockquote>
<p>आषाढे तोयधेनुः स्याद् धेनुर् भाद्रपदे सदा ।<br>
माघे तु तिलधेनुः स्याद् यां दत्वा लभते हितम् ॥<br>
माघे मासि तिलान् यस् तु ब्राह्मणेभ्यः प्रयच्छति ।<br>
सर्वसत्त्वसमाकीर्णं नरकं न स पश्यति ॥</p></blockquote>
<p>यमः ।</p>
<blockquote>
<p>महापातकसंघातः कामतो वाप्य् अकामतः ।<br>
शुद्धिं तस्य प्रवक्ष्यामि स्वर्गसाधनम् एव च ॥<br>
शुक्लैः कृष्णैस् तथा लब्धैर् द्वात्रिंशदङ्गुलोच्छ्रितः ।<br>
राशिस् तिलैः समे देशे कर्तव्यः पुरुषायतः ॥<br>
प्रतिमाष्टाङ्गुलोत्क्षेप्या सौवर्णीं विभवे सति ।<br>
क्षौद्रेण पयसा दध्ना घृतेनापूरयेद् घटान् ॥<br>
यथाविभवविस्तारं ब्राह्मणे श्रोत्रिये ऽर्थिनि ।<br>
दद्यान् माघे ऽथ वैशाखे विषुवे चोत्तरायणे ॥<br>
यावज्जीवं कृतं पापं तत्क्षणाद् एव नश्यति ।</p></blockquote>
<p>वामनपुराणे ।</p>
<blockquote>
<p>माघे मासि तिला देयास् तिलधेनुश् च दानव ।<br>
इध्मेन्धनादयश् चैव माधवप्रीणनाय वै ॥<br>
फाल्गुने व्रीहयो गावो वस्त्रं कृष्णाजिनान्वितम् ।<br>
गोविन्दप्रीणनार्थाय दातव्यं पुरुषर्षभ ॥<br>
चैत्रे विचित्रवस्त्राणि शयनान्य् आसनानि च ।<br>
विष्णोः प्रीत्यर्थम् एतानि देयानि ब्राह्मणेष्व् अथ ॥<br>
गन्धाश् च माल्यानि तथा वैशाखे सुरभीणि च ।<br>
देयानि द्विजमुख्येभ्यो मधुसूदनतुष्टये ॥<br>
उदकुम्भाम्बुधेनुं च तालवृन्तं सचन्दनम् ।<br>
त्रिविक्रमस्य प्रीत्यर्थं दातव्यं साधुभिः सदा ॥<br>
उपानद्युगलं छत्रं लवनामलकानि च ।<br>
आषाढे वामनप्रीत्यै दातव्यानि तु भक्तितः ॥</p></blockquote>
<p><strong>[३६५]</strong>	घृतं च क्षीरकुम्भाश् च घृतधेनुस् तथैव च ।</p>
<blockquote>
<p>श्रावणे श्रीधरप्रीत्यै दातव्यानि विपश्चिते ॥<br>
मासि भाद्रपदे दद्यात् पायसं मधुसर्पिषी ।<br>
हृषीकेशप्रीणनाय लवणं सुगुडौदनम् ॥<br>
तिलास् तुरङ्गवृषभदधिताम्ररसादिकम् ।<br>
प्रीत्यर्थं पद्मनाभस्य देयम् आश्वयुजे नरैः ॥<br>
रजतं कनकं दीपा मणिमुक्ताफलादिकम् ।<br>
दामोदरस्य प्रीत्यर्थं प्रदद्यात् कार्तिके नरः ॥<br>
खरोष्ट्राश्वतरा नागाः शकटोक्षम् अजाविकम् ।<br>
दातव्यं केशवप्रीत्यै मासि मार्गशिरे नरैः ॥<br>
प्रासादनगरादीनि गृहप्रावरणानि च ।<br>
नारायणस्य तुष्ट्यर्थं पौषे देयानि यत्नतः ॥<br>
दासीदाससमलंकारम् अन्नं षड्रससंयुतम् ।<br>
पुरुषोत्तमतुष्ट्यर्थं पौषे देयानि यत्नतः ॥<br>
अथ वा चतुर्थपादः प्रदेयं सार्वकामिकम् ।<br>
यद् यद् इष्टतमं किंचिद् यच् चाप्य् अस्ति शुभं गृहे ॥<br>
तत् तद् धि देयं प्रीत्यर्थं देवदेवस्य चक्रिणः ॥ इति ॥ १.२०८ ॥</p></blockquote>
<p><em>गोप्रदानप्रसङ्गाद् दानान्य् उक्तानि, प्रकृतम् उच्यते ।</em></p>
<blockquote>
<p><strong>श्रान्तसंवाहनं रोगिपरिचर्या सुरार्चनम् ।</strong><br>
<strong>पादशौचं द्विजोच्छिष्टमार्जनं गोप्रदानवत् ॥ १.२०९ ॥</strong></p></blockquote>
<p>श्रान्तसंवाहनादिकं प्रत्येकं गोदानेन फलतः समं भवति । श्रान्तः खिन्नस् तस्य संवाहनं श्रमापनयनम् । रोगिपरिचर्या चिकित्सादि । प्रसिद्धम् अन्यत् । पादशौचद्विजोच्छिष्टमार्जने समोत्तमवर्षविषये । यमः ।</p>
<blockquote>
<p>देवमाल्यापनयनं देवागारसमूहनम् ।<br>
स्नापनं सर्वदेवानां गोप्रदानसमं मतम् ॥</p></blockquote>
<p>नन्दिपुराणे ।</p>
<blockquote>
<p>धर्मार्थकामकोक्षाणाम् आरोग्यं साधनं यतः ।<br>
अतस् त्व् आरोग्यदानेन नरो भवति सर्वदः ॥</p></blockquote>
<p><strong>[३६६]</strong>	आरोग्यशालां कुरुते महौषधिपरिच्छदाम् ।</p>
<blockquote>
<p>विदग्धवैद्यसंयुक्तां घृतान्नमधुसंयुताम् ॥<br>
वैद्यस् तु शास्त्रवित् प्राज्ञो दृष्टौषधिपरम्परः ।<br>
ओषधीमूलपर्णज्ञः समुद्धरणकालवित् ॥<br>
रसवीर्यविपाकज्ञः शालिमांसौषधीगणे ।<br>
योगविद् देहिनां देहं यो धिया प्रविशेद् बुधः ॥<br>
धातुपथ्यामयज्ञश् च निदानविद् अतन्द्रितः ।<br>
व्याधीनां पूर्वलिङ्गज्ञस् तदुत्तरविधानवित् ॥<br>
देशकालविधानज्ञश् चिकित्सासामयवित् तथा ।<br>
अष्टाङ्गायुर्वेदवेत्ता मुष्टियोगविधानवित् ॥<br>
एवंविधः शुभो वैद्यो भवेद् यत्राभियोजितः ।<br>
आरोग्यशालाम् एवं तु कुर्याद् यो धर्मसंश्रयः ॥<br>
स पुमान् धार्मिको लोके स कृतार्थः स शुद्धिमान् ।<br>
सम्यग् आरोग्यशालायाम् औषधैः स्नेहपाचनैः ॥<br>
व्याधितं नीरुजीकृत्य अप्य् एकं करुणायुतः ।<br>
प्रयाति ब्रह्मसदनं कुलसप्तकसंयुतः ॥<br>
आढ्यो वित्तानुसारेण दरिद्रः फलभाग् भवेत् ।<br>
दरिद्रस्य कुतः शाला आरोग्याय भिषक् तथा ॥<br>
अपि मूलेन केनापि चन्दनाद्यैर् अथापि वा ।<br>
स्वस्थीकृते लभेन् मर्त्ये पूर्वोक्तं लोकम् अव्ययम् ॥<br>
वातपित्तकफाद्यानां चयापचयभेदिनाम् ।<br>
यस् तु स्वस्ल्पाभ्युपायेन मोक्षयेद् व्याधिपीडितान् ॥<br>
सो ऽपि याति शुभांल् लोकान् अवाप्यान् यज्ञयाजिभिः ।<br>
शल्यं शालक्यं कायचिकित्सा भूतविद्या कौमारप्रभृत्यम् अश्वतन्त्रं रसायनतन्त्रं वाजीकरणतन्त्रम् ।</p></blockquote>
<p>इति सुश्रुतोक्तान्य् अष्टाङ्गान्य् आयुर्वेदस्य । इत्य् आरोग्यदानम् ॥ १.२०९ ॥</p>
<p><strong>[३६७]</strong></p>
<p><em>किं च</em> ।</p>
<blockquote>
<p><strong>भूदीपान्नाश्ववस्त्राम्भस्तिलसर्पिःप्रतिश्रयान् ।</strong><br>
<strong>नैवेशिकस्वर्णधुर्यान् दत्वा स्वर्गे महीयते ॥ १.२१० ॥</strong></p></blockquote>
<p>भूमिदीपादिदानेन स्वर्गम् आप्नोतीति वाक्यार्थः । भूश् च सस्यवती फलप्रदा वा देया । तद्द्वारेणैव तद्गुरुत्वम् ।</p>
<blockquote>
<p>भूमिं सस्यवतीं श्रेष्ठां दत्वा स्वर्गे महीयते ।</p></blockquote>
<p>इति संवर्तः । पापक्षयार्थम् अपि भवति । यथाह बृहस्पतिः ।</p>
<blockquote>
<p>यत् किंचित् कुरुते पापं जन्मप्रभृति मानवः ।<br>
अपि गोचर्ममात्रेण भूमिदानेन शुध्यति ॥<br>
सप्तहस्तेन दण्डेन त्रिंशद् दण्डा निवर्तनम् ।<br>
दश तान् एव गोचर्म दत्वा स्वर्गे महीयते ॥</p></blockquote>
<p>चर्ममात्रगोप्रदानेनापि स्वर्गप्राप्तिः । &ldquo;दिव्यं वर्षशतं यावद् भूमिदः स्वर्गम् आप्नोति । द्वियं वर्षशतं सार्धं तथा&rdquo; इति, तद् द्वैगुण्यादितारतम्याद् इति । यत् पुनर् मनुनोक्तम् &ldquo;भूमिदो भूमिम् आप्नोति&rdquo; इति, तत् स्वर्गच्युताभिप्रायेण न्यूनात्मदानाभिप्रायेण वा । तद्दानस्य वैश्वरूप्यात् । अत एव ।</p>
<blockquote>
<p>सुवर्णं रजतं ताम्रं मणिमुक्तावसूनि च ।<br>
सर्वम् एतद् भवेद् दत्तं वसुधां यः प्रयच्छति ॥ इति ।</p></blockquote>
<p>न च सकलवसुधाभिप्रायेणोच्यते । तस्या अशक्यत्वात् । एवं प्रदीपादिदाने ऽपि पात्रविशेषाद् आवृत्तौ वा स्वर्गप्राप्तिः ।</p>
<blockquote>
<p>पात्रस्य हि विशेषेण श्रद्दधानतयापि च ।<br>
अल्पं वा बहु वा प्रेत्य दानस्याप्नोति तत्फलम् ॥</p></blockquote>
<p>इति वचनात् । अन्यथा —</p>
<blockquote>
<p>वारिदस् तृप्तिम् आप्नोति सुखम् अक्षय्यम् अन्नदः ।<br>
तिलप्रदः प्रजाम् इष्टां दीपदश् चक्षुर् उत्तमम् ॥<br>
वासोदश् चन्द्रसालोक्यं सूर्यसालोक्यम् अश्वदः । इति ।</p></blockquote>
<p>वस्त्रादिविशेषाच् च फलविशेषो द्वित्रादिसंख्यातश् च । क्षीणवृत्तेर् आयातस्यास्मिन् भवने स्थीयताम् इति प्रतिश्रयः । निवेशार्थं कन्यापि दीयत इति नैवेशिकम् । <strong>[३६८]</strong> अत एव ।</p>
<blockquote>
<p>मातापितृविहीनं तु संस्कारोद्वाहनादिभिः ।<br>
यः स्थापयति तस्येह पुण्यसंख्या न विद्यते ॥ इति ।<br>
न तच्छ्रेयो ऽग्निहोत्रेण नाश्वमेधेन नान्यथा ।<br>
यच्छ्रेयः प्राप्यते प्रेत्य विप्रेण स्हापितेन तु ॥ इति ।</p></blockquote>
<p>स्थापितेन भवनादिदानेन प्रतिष्ठापितेनेत्य् अर्थः । दक्षः । &ldquo;सुवर्णम् एव स्वर्णम् अस्य च देशकालपात्रसुवर्णपरिमाणाच् च फलविशेषः&rdquo; । तथा ।</p>
<blockquote>
<p>उच्चा दिवि दक्षिणावन्तो अस्थुर् ये अश्वदाः सह ते सूर्येण ।<br>
हिरण्यदा अमृतत्वं भजन्ते वासोदाः सोम प्र तिरन्त आयुः ॥</p></blockquote>
<p>इत्य् अमृतत्वं मुक्तिर् दर्शिता । तथा- &ldquo;स्वर्णधुर्यान् दर्त्वा स्वर्गे महीयते&rdquo; इति । गर्गः ।</p>
<blockquote>
<p>भूमिदो भूमिम् आप्नोति दीर्घम् आयुर् हिरण्यदः ।<br>
गृहदो ऽग्र्याणि वेश्मानि रूप्यदो रूपम् उत्तमम् ॥ इति ।</p></blockquote>
<p>एतच् च सुवर्णदाने ऽपि वेदितव्यम् । अलंकारे तु फलविशेषः ।</p>
<blockquote>
<p>अलंकृतस् त्व् अलंकारं दत्वा स्वर्गे महीयते । इति ।</p></blockquote>
<p>धुरम् अर्हतीति धुर्यः ।</p>
<blockquote>
<p>अनडुहः श्रियं पुष्टां गोदो ब्रध्नस्य विष्टपम् । इति ।</p></blockquote>
<p>अत्रापि पात्रादिदेशकालविशेषाद् द्वित्रादिविशेषाच् च फलविशेषः । विष्णुधर्मेषु ।</p>
<blockquote>
<p>भगवान् उवाच ।<br>
छत्रप्रदानेन गृहं वरिष्ठं रथं तथोपानहसंप्रदानात् ।<br>
धुर्यप्रदानेन गवां तथैव लोकान् अवाप्नोति पुरंदरस्य ॥<br>
स्वरीयम् अप्य् आह हिरण्यदानं तथा वरिष्ठं कनकप्रदानम् ।<br>
नैवेशिकं सर्वगुणोपपन्नं प्रयच्छते यः पुरुषो द्विजाय ॥<br>
स्वाध्यायचारित्र्यगुणान्विताय तस्यापि लोकाः प्रवरा भवन्ति ।<br>
यो ब्रह्मदेयां प्रददाति कन्यां भूमिप्रदानं च करोति विप्रे ॥<br>
वस्त्रान्नदानं च तथा विशिष्टं स शक्रलोकं लभते दुरापम् ।<br>
भूदानेन समं दानं न भूतं न भविष्यति ।<br>
इति धर्मविदः प्राहुस् तन् मे निगदतः शृणु ॥</p></blockquote>
<p><strong>[६३९]</strong>	षष्टिं वर्षसहस्राणि स्वर्गे वसति भूमिदः ।</p>
<blockquote>
<p>आच्छेत्ता चानुमन्ता च तान्य् एव नरके वसेत् ॥<br>
दानानाम् अति सर्वेषां भूमिदानम् इहोच्यते ।<br>
अचला ह्य् अक्षया भूमिः सर्वान् कामान् प्रयच्छति ॥<br>
भूमिदः स्वर्गम् आरुह्य शाश्वतीर् एधते समाः ।<br>
पुनर्जन्म च संप्राप्य भवेद् भूमिपतिर् ध्रुवम् ॥<br>
यथा भूमिः सदा देवी दातारं कुरुते पतिम् ।<br>
एवं सदक्षिणा दत्ता कुरुते गौर् जनाधिपम् ॥<br>
अपि पापकृतं प्राप्य प्रतिगृह्णीत भूमिदम् ।<br>
महीं ददत् पवित्रः स्यात् पुण्या हि जगती यतः ॥<br>
नाम वै प्रियदत्तेति गुह्यम् एतत् सनातनम् ।<br>
तदास्याः सततं प्रीत्यै कीर्तनीयं प्रयच्छता ॥<br>
यत् किंचित् कुरुते पापं पुरुषो वृत्तिकर्षितः ।<br>
अपि गोचर्ममात्रेण भूमिदानेन शुध्यति ॥<br>
सुवर्णं रजतं ताम्रं मणिमुक्तावसूनि च ।<br>
सर्वान् एतान् महाप्राज्ञ ददाति वसुधां ददत् ॥<br>
फालकृष्टां महीं दत्त्वा सोदकां च फलान्विताम् ।<br>
सोदकं वापि शरणं प्राप्नोति परमं पदम् ॥<br>
रत्नोपकीर्णां वसुधां यो ददाति द्विजातये ।<br>
विमुक्तः किल्बिषैः सर्वैः स्वर्गलोके महीयते ॥<br>
इक्षुभिः सहितां भूमिं यवगोधूमशालिभिः ।<br>
ये प्रयच्छन्ति विप्रेभ्यो नोपसर्पन्ति ते यमम् ॥<br>
सर्वकामदुघां भूमिं सर्वसस्यसमन्विताम् ।<br>
यो ददाति द्विजेन्द्राय ब्रह्मलोकं स गच्छति ॥<br>
भूमिदानं नरः कुर्यान् मुच्यते सर्वतो भयात् ।<br>
न भूप भूमिदानाद् धि दानम् अन्यद् विशिष्यते ॥<br>
पुण्यां सर्वरसां भूमिं यो ददाति नरर्षभः ।<br>
न तस्य लोकाः क्षीयन्ते भूमिदस्य महात्मनः ॥<br>
कृशाय कृशभृत्याय वृत्तिक्षीणाय सीदते ।<br>
भूमिं वृत्तिकरीं दत्त्वा सत्री भवति मानवः ॥</p></blockquote>
<p><strong>[३७०]</strong>	आस्फोटयन्ति पितरः प्रवल्गन्ति पितामहाः ।</p>
<blockquote>
<p>भूमिदो ऽस्मत्कुले जातः सो ऽस्मान् संतारयिष्यति ॥</p></blockquote>
<p>आदित्यपुराणे ।</p>
<blockquote>
<p>य एतां दक्षिणां दद्यात् पृथिवीं पृथिवीपतिः ।<br>
पुनश् च जननं प्राप्य भवेत् स पृथिवीपतिः ॥<br>
यथा दानं तथा भोग इति धर्मेषु निश्चयः ।<br>
संग्रामे वा तनुं जह्याद् दद्याद् वा पृथिवीम् इमाम् ॥<br>
इत्य् एतां क्षत्त्रबन्धूनां वदन्ति परमाशिषम् ।<br>
अपि पापकृतां राज्ञां प्रतिगृह्णन्ति साधवः ॥<br>
पृथिवीं नान्यद् इच्छन्ति पावनं ह्य् एतद् उत्तमम् ।<br>
नामास्याः प्रियदत्तेति गुह्यं देव्याः सनातनम् ॥<br>
दानं वाप्य् अथ वा ज्ञानं नाम्नो ऽस्याः परमं प्रियम् ।<br>
यस् तु गोचर्ममात्रां वै प्रयच्छन्ति वसुंधराम् ॥<br>
विमुक्तः सर्वपापेभ्यो विष्णुलोकं स गच्छति ।<br>
षष्टिं वर्षसहस्राणि स्वर्गे वसति भूमिदः ॥<br>
आच्छेत्ता चानुमन्ता च तान्य् एव नरके वसेत् ।<br>
स्वदत्तां परदत्तां वा यो हरेत वसुंधराम् ॥<br>
श्वविष्ठायां कृमिर् भूत्वा पितृभिः सह मज्जति ॥</p></blockquote>
<p>मत्स्यपुराणे ।</p>
<blockquote>
<p>यत् किंचित् कुरुते पापं पुरुषो वृत्तिकर्षितः ।<br>
अपि गोचर्ममात्रेण भूमिदानेन शुध्यति ॥<br>
सुवर्णानां सहस्रेण लभेद् दत्तेन यत् फलम् ।<br>
गोचर्मभूमिमात्रेण तत्फलं तु विधीयते ॥</p></blockquote>
<p>महाभारते ।</p>
<blockquote>
<p>न चोषरां न निर्दग्धां महीं दद्यात् कथंचन ।<br>
न श्मशानपरीतां च न च पापनिवेशिताम् ॥</p></blockquote>
<p>इति भूमिदानम् ।</p>
<p>दीपदाने संवर्तः ।</p>
<blockquote>
<p>देवागारे द्विजानां वा दीपं दत्वा चतुष्पथे ।<br>
मेधावी ज्ञानसंपन्नश् चक्षुष्मांश् च सदा भवेत् ॥</p></blockquote>
<p>विष्णुधर्मेषु (?) ।</p>
<blockquote>
<p>उच्चैः प्रदीपम् आकाशे यो दद्यात् कार्तिके नरः ।<br>
**स सर्वं कुलम् उद्धृत्य विष्णुलोकम् अवाप्नुयात् ॥ <strong>[३७१]</strong></p></blockquote>
<p>कार्तिकनिर्णयश् च भविष्योत्तरे बोद्धव्यः । तद् यथा ।</p>
<blockquote>
<p>विष्णोर् आयतने ये तु सहस्रं परिदीपकान् ।<br>
प्रज्वालयन्त्य् अनुदिनं दिवारात्रम् अनिर्वृताः ।<br>
तामिस्रम् आश्वयुक्पक्षं शुक्लपक्षं तु कार्तिकम् ॥ इति ।</p></blockquote>
<p>दीपदाने मन्त्रः ।</p>
<blockquote>
<p>दामोदराय नभसि तुलायां लोलया सह ।<br>
प्रदीपं ते प्रयच्छामि नमो ऽनन्ताय वेधसे ॥ इति ।</p></blockquote>
<p>तथा ।</p>
<blockquote>
<p>यदा यदा नरश्रेष्ठ पुण्यकालः प्रपद्यते ।<br>
संक्रान्तिसूर्यग्रहणे चन्द्रे पर्वणि वैधृते ॥<br>
उत्तरे त्व् अयने प्राप्ते दक्षिणे त्व् अयने तथा ।<br>
एकादश्यां शुक्लपक्षे चतुर्दश्यां दिनक्षये ॥<br>
सप्तम्याम् अथ षष्ठ्यां वा स्नात्वा व्रतपरो नरः ।<br>
भवद्भूमिदेवेभ्यः प्रयच्छेत् प्रयतो गणे ॥<br>
घृतकुम्भे च वस्त्रेण प्रज्वलन्तं प्रदीपकम् ॥</p></blockquote>
<p>गणे समुदाये वर्तमान इत्य् अर्थः । तथा ।</p>
<blockquote>
<p>सूर्याय रक्तवस्त्रेण पूर्णवर्ति घृतेन ताम् ।<br>
चतुष्प्रस्थैः प्रज्वलन्तीं मन्त्रेणानेन दापयेत् ॥<br>
तद् विष्णोर् इति मन्त्रेण वर्तिं दद्यात् सदैव हि ।<br>
पीतवस्त्रेण कृष्णाय श्वेतवस्त्रेण शूलिने ॥<br>
कौसुम्भघृतवस्त्रेण गौरीम् उद्दिश्य दापयेत् ।<br>
लाक्षारक्तेन दुर्गायै पूर्णवर्तिं प्रबोधयेत् ॥<br>
नेत्रपट्टेन मधुना गृतेन मधुकूपके ।<br>
अर्चिते च सिते चैवे ललितायै प्रबोधयेत् ॥<br>
मन्त्रेणानेन राजेन्द्र तं निशामय्य वैदिकान् ।<br>
आ ते वत्सो मनो यमत् परमाच् चित् सधस्थात् ।<br>
अग्ने त्वां कामया गिरा ॥<br>
ऋतावानं वैश्वानरम् ऋतस्य ज्योतिषस्पतिम् ।<br>
अजस्रं धर्मम् ईमहे ॥</p></blockquote>
<p><strong>[३७२]</strong>	दिवि पृष्ठे अरोचनाग्निर् वैश्वानरो मतान् ।</p>
<blockquote>
<p>ज्योतिषा बाधते तमः ॥<br>
कामो भूतस्य भव्यस्य सम्राड् एको विराजति । इत्य् अन्तो मन्त्रः ।<br>
एवम् एतेन विधिना ये प्रयच्छन्ति दीपकम् ।<br>
विस्तीर्णे विपुले पात्रे घृतकुम्भं निवेशितम् ॥<br>
यान्ति ते ब्रह्मसदनं विमानेनार्कतेजसा ।<br>
तिष्ठन्ति द्योतमानास् ते यावद् आभूमिसंप्लवम् ॥<br>
घृतेन दीपो दातव्यो राजंस् तैलेन वा पुनः ।<br>
वसामज्जादिभिर् दीपो न तु देयः कथंचन ॥<br>
दीपतैलेन कर्तव्यं न तु कर्म विजानता ।<br>
निर्वापणं च दीपस्य हिंसनं च विगर्हितम् ॥<br>
यः कुर्यात् तेन कर्माणि स्याद् असौ पुष्पितेक्षणः ।<br>
दीपहर्ता भवेद् अन्धः काणो निर्वापको भवेत् ॥<br>
पद्मसूत्रोत्थितां वर्तिं गन्धतैलेन दीपकम् ।<br>
नीरोगः सुभगश् चैव दत्वा भवति मानवः ॥<br>
प्रज्वाल्य देवदेवस्य कर्पूरेण तु दीपकम् ।<br>
अश्वमेधम् अवाप्नोति कुलं चैव समुद्धरेत् ॥</p></blockquote>
<p>इति दीपदानम् ।</p>
<p>अथाश्वदानम् ।</p>
<p>देवीपुराणे ।</p>
<blockquote>
<p>अश्वं वा यदि वा युग्यं शोभने वाथ पादुके ।<br>
ददाति यः प्रदानं वै ब्राह्मणेभ्यः सुसंयतः ॥<br>
तस्य दिव्यानि यानानि रथध्वजपताकिनः ।<br>
दुष्टः पन्था न चैवेह भवत्य् एव कदाचन ॥</p></blockquote>
<p>स्कन्दपुराणे ।</p>
<blockquote>
<p>अश्वं यस् तु प्रच्छेत हेमचित्रं सुलक्षणम् ।<br>
स तेन कर्मणा देवि गान्धर्वं लोकम् अश्नुते ॥</p></blockquote>
<p>अन्नदाने संवर्तः ।</p>
<blockquote>
<p>अन्नदस् तु सुखी श्रीमान् सुतृप्तः सर्वकर्मसु ।</p></blockquote>
<p>महाभारते । <strong>[३७३]</strong></p>
<blockquote>
<p>नारद उवाव ।<br>
नान्नदानात् परं दानं किंचिद् अस्ति नरेश्वर ।<br>
अन्नेन धार्यते कृत्स्नं चराचरम् इदं जगत् ॥<br>
अन्नं वै प्राणिनां प्राणा इत्य् उवाच प्रजापतिः ।<br>
तस्माद् अन्नप्रदो राजन् प्राणदः प्रोच्यते बुधैः ॥<br>
अन्नदः पशुमांल् लोके धनवान् रूपवान् अपि ।<br>
आयुष्मान् बलवांश् चैव सुखी च प्रेत्य जायते ॥<br>
नित्यं ददाति यश् चान्नम् अतिथिभ्यः समाहितः ।<br>
स याति ब्रह्मसालोक्यम् एवम् आह पराशरः ॥<br>
अन्नेन सदृशं दानं न भूतं न भविष्यति ।<br>
तस्माद् अन्नं विशेषेण दातुम् इच्छन्ति साधवः ॥<br>
कृत्वापि सुमहत् पापं यः पश्चाद् अन्नदो भवेत् ।<br>
विमुक्तः सर्वपापेभ्यः स्वर्गलोकं स गच्छति ॥<br>
आशंसन्तीह पितरः सुवृष्टिम् इव कर्षकाः ।<br>
अस्माकम् इह पुत्रो वा पौत्रो वान्नं प्रदास्यति ॥<br>
यो दद्याद् अपरिक्लिष्टम् अन्नम् अध्वनि वर्तिने ।<br>
श्रान्तायादृष्टपूर्वाय स पुण्यां गतिम् आप्नुयात् ॥<br>
न पृच्छेद् गोत्रचरणं न स्वाध्यायं श्रुतं तथा ।<br>
याचितो ब्राह्मणेनान्नं दद्याद् एवाविचारयन् ॥<br>
दुर्वृत्तः साधुवृत्तो वा मूर्खो वा यदि पण्डितः ।<br>
यः प्राप्तो वैस्वदेवान्ते सो ऽतिथिः स्वर्गसंक्रमः ॥<br>
अदृष्टं दृष्टपूर्वं वामित्रं वा सुहृदं तथा ।<br>
ब्राह्मणं भोजयेन् नित्यं शान्तं शीलसमन्वितम् ॥<br>
यस्य ह्य् अन्नम् उपाश्नाति ब्राह्मणानां शतं सताम् ।<br>
हृष्टेन मनसा दत्तं न स तिर्यग्गतिर् भवेत् ॥<br>
भोजयित्वा दश शतं नरो वेदविदां नृप ।<br>
न्यायविद् धर्मविदुषां स्मृतिभाष्यविदां तथा ॥<br>
न याति नरकं घोरं संसारं च न सेवते ।<br>
ब्राह्मणानां सहस्राणि दश भोज्यानि भारत ॥<br>
**नरो ऽध्र्मात् प्रमुच्येत पापेष्व् अपि रतः सदा । <strong>[३७४]</strong></p></blockquote>
<p>बृहस्पतिः ।</p>
<blockquote>
<p>अन्नदानं गुणकरं सर्वदानाधिकं स्मृतम् ।<br>
अन्नात् प्राणप्रजननं नॄणां संजायते सदा ॥<br>
प्राणाप्यायनमात्रं तु यो विप्राय प्रयच्छति ।<br>
दुर्भिक्षे तु विशेषेण स लभेताक्षयां दिवम् ॥<br>
हेमरत्नाम्बरयुतो ऽभुञ्जानो म्रियते नरः ।<br>
अश्नन् विनाप्य् अलंकारं जीर्णवस्त्रो ऽपि जीवति ॥<br>
तस्मात् प्रदद्याद् विप्रेभ्यः संस्कृतान्नं सदक्षिणम् ।<br>
तेनेह कीर्तिम् आप्नोति स्वर्गं चानन्तकं तथा ॥</p></blockquote>
<p>आदित्यपुराणे ।</p>
<blockquote>
<p>अन्नदानात् परं नास्ति न भूतं न भविष्यति ।<br>
पुत्रं प्रजां पशून् मेधां स्त्रियः कामांश् च सर्वशः ॥<br>
सर्वं चान्नप्रदानेन लभते नात्र संशयः ।<br>
आदरेण तु भक्त्या च यद् अन्नम् उपदीयते ॥<br>
तत् प्रीणयति गात्राणि नामृतं मानवर्जितम् ।<br>
दुर्लभस् तु मुदा दाता मुदा भोक्ता च दुर्लभः ॥<br>
मुदा दाता च भोक्ता च ताव् उभौ स्वर्गगामिनौ(णौ) ।<br>
यो दद्याद् अप्रियेणान्नं यश् चान्नं नाभिनन्दति ॥<br>
ताव् उभौ नरके मग्नौ वसेतां शरदां शतम् ।</p></blockquote>
<p>विष्णुधर्मोत्तरे ।</p>
<blockquote>
<p>दानानाम् उत्तमं दानं वस्त्रदानं प्रकीर्तितम् ।<br>
वासो हि सर्वदै(दे)वत्यं सर्वसायुज्यम् अश्नुते ॥<br>
वस्त्रदाता सुवेशः स्याद् रूपद्रविणसंयुतः ।<br>
नीलीरक्तं तथा शीर्णं न देयं ब्राह्मणस्य तु ॥<br>
देयं न चाप्य् उपहतं बहुपुण्यम् अभीप्सता ।<br>
दत्वा कार्पासिकं वस्त्रं स्वर्गलोके महीयते ॥<br>
दत्वा सरोमम् अपि तत् ततो दशगुणं लभेत् ।<br>
आविकं वसनं दत्वा भृगूणां लोकम् आप्नुयात् ॥<br>
छागं दत्वा चाङ्गिरसं क्षौमं दत्वा बृहस्पतेः ।<br>
वसूनां लोकम् आप्नोति कुशकौशेयवाससी ॥<br>
कृमिजं च तथा दत्वा सोमलोके महीयते ।<br>
अग्निष्टोमम् अवाप्नोति दत्वैव मृगलोमिकम् ॥</p></blockquote>
<p><strong>[३७५]</strong>	दत्वा वल्कलजं वासो वसूनां लोकम् आप्नुयात् ।</p>
<blockquote>
<p>वस्त्रप्रदानात् तेजस्वी सर्वेषां प्रियदर्शनः ॥<br>
भवेत् संभोगवांश् चैव स्त्रीणां चैव मनोहरः ॥</p></blockquote>
<p>इति वस्त्रदानम् ।</p>
<p>अथोदकदानम् ।</p>
<p>संवर्तः ।</p>
<blockquote>
<p>वारिदस् तृप्तिम् अतुलां वितृष्णः सर्ववस्तुषु ।</p></blockquote>
<p>भविष्योत्तरे ।</p>
<blockquote>
<p>श्रीकृष्ण उवाच ।<br>
अतीते फाल्गुने मासि प्राप्ते चैत्रमहोत्सवे ।<br>
पुण्ये ऽह्नि विप्रकथिते ग्रहचन्द्रबलान्विते ॥<br>
तडाकं कारयेद् विद्वान् धनच्छायं मनोरमम् ।<br>
पुरस्य मध्ये ह्य् अथ् वा कान्तारे तोयवर्जिते ॥<br>
देवतायतने वापि चित्रवृक्षतले ऽपि वा ।<br>
सुशीतलतरं रम्यं विचित्रासनसंयुतम् ॥<br>
कारयेन् मण्डलं दिव्यं शीतातपसहं दृढम् ।<br>
तन्मध्ये स्थापयेद् भव्यान् मणीन् कुम्भांश् च शोभनान् ॥<br>
अकालमूलान् कवकान् वस्त्रेणावेष्टिताननान् ।<br>
ब्राह्मणः शीलसंपन्नो भृतिं दत्वा यथोचिताम् ॥<br>
प्रपापालः प्रकर्तव्यो बहुपुत्रपरिच्छदः ।<br>
पानीयपानम् अश्रान्तो यः कारयति मानवान् ॥<br>
एवंविधां प्रपां कृत्वा शुभे ऽह्नि विधिपूर्वकम् ।<br>
यथाशक्त्या नरश्रेष्ठः प्रारम्भे भोजयेद् द्विजान् ॥<br>
ततश् चोत्सर्जयेद् विद्वान् मन्त्रेणानेन मानवः ।<br>
प्रपेयं सर्वसामान्या भूतेभ्यः प्रतिपादिता ॥<br>
अस्याः प्रदानात् पितरस् तृप्यन्तु च पितामहाः ।<br>
अनिवार्यं ततो देयं जलं सामचतुष्टयम् ॥<br>
त्रिपक्षं वा महाराज जीवानां जीवनं परम् ।<br>
गन्धाढ्यं सरसं शीतं शोभने भाजने स्थितम् ॥</p></blockquote>
<p><strong>[३७६]</strong>	प्रदद्याद् अप्रतिहतं श्रद्धावान् अवलोकयन् ।</p>
<blockquote>
<p>प्रत्यहं कारयेत् तस्य भोजनं शक्तितो द्विजे ॥<br>
अनेन विधिना यस् तु ग्रीष्मे शोषविनाशनम् ।<br>
पानीयम् उत्तमं दद्यात् तस्य पुण्यफलं शृणु ॥<br>
कपिलाशतदानस्य सम्यग्दत्तस्य यत् फलम् ।<br>
तत् पुण्यफलम् आप्नोति सर्वदेवैस् तु पूजितः ॥<br>
पूर्णचन्द्रप्रतीकाशं विमानं सो ऽधिरुह्य वै ।<br>
याति देवेन्द्रभवनं पूज्यमानो ऽप्सरोगणैः ॥<br>
त्रिंशत्कोट्यो हि वर्षाणां यक्षगन्दर्वसेवितः ।<br>
पुण्यक्षयाद् इहागत्य चतुर्वेदो द्विजो भवेत् ॥<br>
ततः परम् इदं याति पुनरावृत्तिर् दुर्लभम् ।<br>
प्रपां दातुम् अशक्तेन विशेषाद् धर्मम् ईप्सुना ॥<br>
प्रत्यहं धर्मघटकः कर्पटावेष्टिताननः ।<br>
ब्राह्मणस्य गृहे देयः शीतामलजलः शुचिः ॥<br>
तस्य वोद्यापनं कार्यं मासि मासि नराधिप ।<br>
मण्डकावेष्टिकाभिश् च पक्वान्नैः सर्वकामिकैः ॥<br>
उद्दिश्य शंकरं विष्णुं ब्रह्माणं वासवं तथा ।<br>
सलिलं प्रोक्षयित्वा तु मन्त्रेणानेन मानवः ॥<br>
एष धर्मघटो दत्तो ब्रह्मविष्णुशिवात्मकः ।<br>
अस्य प्रसादात्(दानात्) सकला मम सन्तु मनोरथाः ॥<br>
धर्मघटदानमन्त्रः ।<br>
अनेन विधिना यस् तु धर्मकुम्भं प्रयच्छति ।<br>
प्रपादानफलं सो ऽपि प्राप्नोतीह न संशयः ॥<br>
धर्मकुम्भप्रदाने ऽपि अशक्तो यः पुमान् भवेत् ।<br>
तेनाश्वत्थतरोर् मूलं नित्यं सेव्यं यतात्मना ॥<br>
अश्वत्थरूपी भगवान् प्रीयतां मे जनार्दनः ।<br>
इत्य् उच्चार्य नमस्कृत्य प्रत्यहं पापनाशनम् ॥<br>
यः करोति तरोर् मूले सेकं मासचतुष्टयम् ।<br>
सो ऽपि तत्फलम् आप्नोति श्रुतिर् एषा सनातनी ॥</p></blockquote>
<p>**[३७७]	**स्पृष्टा सुशीतसलिला क्लमनाशिनी च प्राप्ते परस्य पथि पान्थसमूहभूमौ ।</p>
<blockquote>
<p>यस्य प्रपा भवति सर्वजनस्य भोग्या धर्मान् नरः स खलु जीवति जीवलोके ॥</p></blockquote>
<p>इति भविष्योत्तरे प्रपादानविधिः \</p>
<p>महाभारते ।</p>
<blockquote>
<p>तिला नित्यं प्रदातव्या यथाशक्ति द्विजातिभिः ।<br>
नित्यदानात् सर्वकामांस् तिला निर्वर्तयन्त्य् उत ॥<br>
घृतप्रदानेन तथा दीर्घं विन्दति जीवितम् ।<br>
दत्वा प्रतिश्रयं लोके तथा दत्वैव चाभयम् ॥<br>
तथा दत्वा क्षितिं विप्रो ब्रह्मलोके महीयते ।</p></blockquote>
<p>नैवेशिकदाने कालिकापुराणम् ।</p>
<blockquote>
<p>कारयित्वा तथोद्वाहं श्रोत्रियाणां कुलेषु च ।<br>
वेदविच्छीलवृत्तेषु द्विजेष्व् एकादशस्व् अथ ॥<br>
ततो गृहाणि रम्याणि कुर्याद् एकादशैव तु ।<br>
कारयित्वा तु धान्यैस् तु विविधैश् चैव पूजयेत् ॥<br>
दासीगोमहिषीश् चापि शयनासनपादुकाः ।<br>
भाजनानि विचित्राणि ताम्रमृन्मयकानि च ॥<br>
पात्राणि भोजनार्थं च कृत्स्नं चोपस्करं च यत् ।<br>
लोहं च काञ्चनं चैव वस्त्राणि तु विशेषतः ॥<br>
संभृत्यैवं सुसंभारं तद्गृहेषु नियोजयेत् ।<br>
योजयेच् चैव वृत्त्यर्थं शक्तितो वा शतं शतम् ॥<br>
पृथक् पृथग् लाङ्गलानां निर्वर्तनशतान्य् अपि ।<br>
विषयं खर्वटं खेटं ग्रामार्थं ग्रामम् एव वा ॥<br>
योजयेत् सोममूर्तिं च चिन्त्य तेषु द्विजेषु वै ।<br>
एकादशैव तास् तत्र दम्पत्योः प्रतिमात्मकाः ॥<br>
विचिन्त्य परया भक्त्या तद्गृहेषु निवेशयेत् ।<br>
ग्राहयेद् अग्निहोत्राणि प्रविश्यैतद् द्विजोत्तमान् ॥<br>
विधिपूर्वं यथान्याय्यम् आत्मनः श्रेयसे नरः ।<br>
अदुष्टकुलजानां च विधिर् एष चिरंतनः ॥<br>
शिवशक्त्योर् विभाक्तानां द्विजानां कारयेत् सदा ।<br>
यश् च प्रेष्यान् निजान् मूढो योजयेद् धव्यकव्ययोः ॥</p></blockquote>
<p><strong>[३७८]</strong>	न भवेत् फलं तस्य दैविकीं श्रुतिर् ध्रुवा ।</p>
<blockquote>
<p>यज्ञदानव्रताद्यं च तीर्थयात्रादिकं च यत् ॥<br>
यस् त्व् एवं कारयेज् जन्तुस् तेन सर्वम् अनुष्ठितम् ।<br>
स यात्य् अर्कसमानाभं विमानं रत्नमालिनम् ॥<br>
आरुह्य तत्पदं पुण्यं सुरस्त्रीभिर् अलंकृतम् ।<br>
विनानैश् चापरैर् दिव्यैः सहस्रैः परिवारितम् ॥<br>
सर्वलोकगतान् भोगान् भुक्त्वा तस्मिन् प्रपद्यते ।<br>
ज्ञात्वा स्ववित्तसामर्थ्याद् एकं चोद्वाहयेद् द्विजम् ॥<br>
तेनाप्य् आप्नोति तत् स्थानं शिवभक्तो नरो ध्रुवम् ।<br>
स्थानेन स्थानसंप्राप्तिर् विधिवत् तेन जायते ॥</p></blockquote>
<p>दक्षः ।</p>
<blockquote>
<p>मातापितृविहीनं तु संस्कारोद्वाहनादिभिः ।<br>
यः स्थापयति तस्येह पुण्यसंख्या न विद्यते ॥</p></blockquote>
<p>आदित्यपुराणे ।</p>
<blockquote>
<p>भूमिपालं च्युतं राज्याद् यस् तु संस्थापयेद् द्विजः ।<br>
तस्य वासो मुनीन्द्रेह नाकपृष्ठे न संशयः ॥</p></blockquote>
<p>हिरण्यदाने भार्गवरामं प्रति विसिष्ठवाक्यानि ।</p>
<blockquote>
<p>सर्वरत्नानि निर्मथ्य तेजोराशिं समुत्थितम् ।<br>
सुवर्णम् एभ्यो विप्रेन्द्र रत्नं परमम् उत्तमम् ॥<br>
एतस्मात् कारणाद् देवा गन्धर्वोरगराक्षसाः ।<br>
मनुष्याश् च पिशाचाश् च प्रयता धारयन्ति तत् ॥<br>
मुकुटैर् अङ्गदयुतैर् अलंकारैः पृथग्विधैः ।<br>
सुवर्णे विघृते तत्र विराजति भृगूत्तम ॥<br>
तस्मात् सर्वपवित्रेभ्यः पवित्रं परमं स्मृतम् ।<br>
पृथिवीं गां च दत्वेह तथान्यद् अपि किंचन ॥<br>
विशिष्यते सुवर्णस्य दानं परमकं विभो ।<br>
अक्षयं पावनं चैव सुवर्णम् इति कथ्यते ॥<br>
प्रयच्छ द्विजमुख्येभ्यः पावनं ह्य् एतद् उत्तमम् ।<br>
सुवर्णम् एव सर्वत्र दक्षिणासु विधीयते ॥</p></blockquote>
<p><strong>[३७९]</strong>	सुवर्णं ये प्रयच्छन्ति वर्णदास् ते भवन्त्य् उत ।</p>
<blockquote>
<p>अग्निर् हि देवताः सर्वाः सुवर्णं च तदात्मकम् ॥<br>
तस्मात् सुवर्णं ददतो दत्ताः स्युः सर्वदेवताः ॥</p></blockquote>
<p>नन्दिपुराणे ।</p>
<blockquote>
<p>कृष्णलाः पञ्च माषास् तु माषैः षोडशभिः स्मृतम् ।<br>
सुवर्णम् एकं तद्दानाद् दाता स्वर्गम् अवाप्नुयात् ॥</p></blockquote>
<p>तथा ।</p>
<blockquote>
<p>तस्मात् सर्वात्मना पात्रे दद्यात् कनकदक्षिणाम् ।<br>
अपात्रे पातयेद् दत्तं सुवर्णं नरकार्णवे ॥</p></blockquote>
<p>इति सुवर्णदानम् ।</p>
<p>अथ भविष्योत्तरे वृषभदानम् ।</p>
<blockquote>
<p>कृष्ण उवाच ।<br>
वृषदानफलं पुण्यं शृणुष्व कथयामि ते ।<br>
पवित्रं पावनं चैव सर्वदानोत्तमं तथा ॥<br>
दशधेनुसमो ऽनड्वान् एकश् चैव धुरंधरः ।<br>
दशधेनुप्रदानाद् धि स एवैको विशिष्यते ॥<br>
वोढा चरंश् च पुष्टाङ्गो ह्य् अरोगः पाण्डुनन्दन ।<br>
युवा भद्रः सुशीलश् च सर्वदोषविवर्जितः ॥<br>
त्राता भवति संसारे नात्र कार्या विचारणा ।<br>
अलंकृत्य वृषं शान्तं पुण्ये ऽह्नि समुपस्थिते ॥<br>
रौप्यलाङ्गलसंयुक्तं ब्राह्मणाय निवेदयेत् ।<br>
मन्त्रेणानेन राजेन्द्र तं शृणुष्व वदामि ते ॥<br>
धर्मस् त्वं वृषरूपेण जगदानन्दकारकः ।<br>
अष्टमूर्तेर् अधिष्ठानम् अतः पाहि सनातन ॥<br>
दत्वैनं दक्षिणायुक्तं प्रणिपत्य विसर्जयेत् ।<br>
सप्तजन्मकृतं पापं वाङ्मनःकायकर्मणा ॥<br>
तत् सर्वं विलयं याति गोदानेन कृतेन वै ।<br>
दानं वृषभसंयुक्तं दीप्यमानं सुशोभितम् ॥<br>
आरुह्य कामगं दिव्यं स्वर्लोकम् अधिरोहति ।<br>
यावन्ति तस्य रोमाणि गोवृषस्य महीपते ॥<br>
तावद् वर्षसहस्राणि गवां लोके महीयते ।<br>
गोलोकाद् अवतीर्णश् च इह लोके द्विजो भवेत् ॥</p></blockquote>
<p><strong>३८०]</strong>	यज्ञयाजी महातेजाः सर्वब्राह्मणपूजितः ।</p>
<blockquote>
<p>यथोक्तस् ते महाराज देयो यस्य वृषोत्तमः ॥<br>
तद् अप्य् अहं ते वक्ष्यामि पात्रं प्राणप्रदं नृणाम् ॥<br>
ये क्षान्तदान्ताः श्रुतपूर्णकर्णा जितेन्द्रियाः प्राणिवधान् निवृत्ताः ।<br>
प्रतिग्रहे संकुचिता गृहस्हास् ते ब्राह्मणास् तारयितुं समर्थाः ॥<br>
तेजस्विनं भरसहं दृढकन्धरं च यच्छन्ति ये वृषम् अशेषगुणोपपन्नम् ।<br>
दत्तेन यद् भवति गोदशकेन पुण्यं सत्यं भवन्ति भुवि तत्फलभागिनस् ते ॥</p></blockquote>
<p>इति भविष्योत्तरे वृषदानम् ॥ १.२१० ॥</p>
<p><em>किं च ।</em></p>
<blockquote>
<p><strong>गृहधान्याभयोपानच्छत्रमाल्यानुलेपनम् ।</strong><br>
<strong>यानं वृक्षं प्रियं शय्यां दत्वात्यन्तं सुखी भवेत् ॥ १.२११ ॥</strong></p></blockquote>
<p>गृहादिदातात्यन्तम् अतिशयेन् सुखी भवेत् । मत्स्यपुराणे गृहदानम् ।</p>
<blockquote>
<p>मत्स्य उवाच ।<br>
पक्वेष्टका(क)चितं कृत्वा शैलजं वापि दारुजम् ।<br>
मृन्मयं वापि कर्तव्यं शुभलक्षणसंयुतम् ॥<br>
प्रभूतबलिपुष्पाढ्यं धेन्वा चैव समन्वितम् ।<br>
अर्जुनैः सरलैः शाकैर् अन्यैश् चैव मनोहरैः ॥<br>
तिनिशैः सर्जवृक्षैश् च कदम्बैः सह वञ्जुलैः ।<br>
शुभस्थानसमुत्पन्नैर् वास्तुलक्षणसंयुतम् ॥<br>
स्थापनं च यथान्यायं भूमेश् चैव सुशोभनम् ।<br>
मार्जनं सिञ्चनं चैव शास्तातीयेन कारयेत् ॥</p></blockquote>
<p>शान्तातीयेन सं न इन्द्राग्नी इति सूक्तेन ।</p>
<blockquote>
<p>मङ्गलान्य् उपहाराश् च वास्तुविद्योदितास् तथा ।<br>
देवतापञ्चकं तत्र चत्वारिंशत्समन्वितम् ॥<br>
पूजयित्वा यथान्यायं ततो दद्याद् गृहं गृही ।<br>
अयने विषुवे पुण्ये व्यतीपाते दिनक्षये ॥<br>
युगादिषूपरागे च तथा मन्वन्तरादिषु ।<br>
संक्रान्तौ वैधृतिदिने पौर्णमास्यष्टमीषु च ॥<br>
यज्ञोत्सवविवाहेषु दुःस्वप्नानां च दर्शने ।<br>
द्रव्यब्राह्मणसंपत्तौ श्रद्धा वा यत्र जायते ॥</p></blockquote>
<p><strong>[३८१]</strong>	गृहदानं ततो देयं संसारभयभीरुणा ।</p>
<blockquote>
<p>अनित्यं जीवितं यस्माल् लक्ष्मीश् चातीव चञ्चला ॥<br>
एतज् ज्ञात्वा तु कर्तव्यम् ऐशान्यां हस्तसंमितम् ।<br>
चतुरस्रं समं कुण्डं मेखलायोनिभूषितम् ॥<br>
पूर्वोत्तरे हस्तमिता च वेदी ग्रहादिदेवेश्वरपूजनाय ।<br>
तत्रार्चनं ब्रह्मशिवाच्युतानां सूर्यस्य कार्यं फलपुष्पगन्धैः ॥<br>
द्वारेषु कार्याणि च तोरणानि पत्रैर् अपि क्षीरवनस्पतीनाम् ।<br>
मध्ये तु संस्थाप्य च पूर्णकुम्भं स्रग्गन्धधूपाम्बररत्नयुक्तम् ॥<br>
गृह्योक्तेन विधानेन हुत्वा चाग्निमुखं ततः ।<br>
गव्येन पयसा दिव्यं स्थालीपाकचरुं श्रपेत् ॥<br>
ततश् च वै तं चरुकं जुहोति मध्यस्थिताभ्यो गृहदेवताभ्यः ।<br>
बलिं च सम्यग्विधिसंप्रयोगात् क्षीरेण धारां परितस् तु दद्यात् ॥<br>
ब्रह्माणं द(दी)क्षयेत् पूर्वं परितुष्टं क्षमापयेत् ।<br>
शय्यां तु दक्षिणो भागे सोपधानां सदीपकाम् ॥<br>
सितवस्त्रैस् तु संछन्नां लक्ष्मीनारायणान्विताम् ।<br>
सिताम्बरं कुण्डलहेमभूषितं केयूरकण्ठाभरणाभिरामम् ।<br>
पत्नीसमेतं च करे गृहीत्वा दाता पठेन् मन्त्रम् इमं गृहस्थः ॥<br>
एह्य् एहि नारायण दिव्यरूप सर्वामरैर् अर्चितपादपद्म ।<br>
शुभाशुभानां जगताम् अधीश लक्ष्मीयुतस् त्वं हि गृहं गृहाण ॥<br>
नमः कौस्तुभनाथाय हिरण्यकवचाय च ।<br>
क्षीरोदार्णवसुप्ताय जगद्धात्रे नमो नमः ॥<br>
नमो हिरण्यगर्भाय विश्वगर्भाय वै नमः ।<br>
चराचरस्य जगतो गृहभूताय वै नमः ॥<br>
भूलोकप्रमुखा लोकास् तव देहे व्यवस्थिताः ।<br>
नन्दन्ति यावत् कल्पान्तं तथास्मिन् भवने गृही ॥<br>
त्वत्प्रसादेन देवेश पुत्रैः पौत्रैर् युतो द्विजः ।<br>
पञ्चयज्ञक्रियायुक्तो वसेद् आचन्द्रतारकम् ॥<br>
एवम् उक्त्वा तु देवेशं सपत्नीकं द्विजोत्तमम् ।<br>
तिलप्रस्थोपरिस्थायां शय्यायाम् उपवेश्य च ॥</p></blockquote>
<p><strong>[३८२]</strong>	वदेद् इदं ततो वाक्यं सर्वधान्ययुतं गृहम् ।</p>
<blockquote>
<p>सर्वोपस्करसंयुक्तं गृहं गृह्ण द्विजोत्तम ॥<br>
तत्रोपकरणं सर्वं दम्पत्योस् तु निवेदयेत् ।<br>
पादुकोपानहच्छत्रभूषणासनभाजनम् ॥<br>
संपन्नं चाप्य् असंपन्नं गृहोपस्करभूषणम् ।<br>
सर्वं संपूर्णम् एवास्तु त्वत्प्रसादाज् जनार्दन ॥<br>
अनेन विधिना यस् तु पक्वेष्टं विनिवेदयेत् ।<br>
कल्पकोटिशतं यावद् ब्रह्मलोके महीयते ॥<br>
शैलजं दारुजं वापि यो दद्याद् विधिपूर्वकम् ।<br>
वसेत् क्षीरार्णवे रम्ये नारायणसमीपतः ॥<br>
मृन्मयं चैव यो दद्याद् गृहं सोपस्करान्वितम् ।<br>
पुत्रेषु लोकपालानां प्रेत्यामन्वन्तरं वसेत् ॥<br>
कलिकलुषविमुक्तः पूजितः सिद्धसंघैर् अमरचमरमालावीज्यमानो ऽप्सरोभिः ।<br>
पितृशतम् अपि बन्धून् पुत्रपौत्रप्रपौत्रान् अपि नरकनिमग्नांस् तारयेद् एक एव ॥<br>
दिव्यान् भोगांस् ततो भुक्त्वा राजराजो भवेद् भुवि ।<br>
नारायणबलोपेतो नारायणपरायणः ॥<br>
नारायणकथासक्तो जीवेद् वर्षशतं सुखी ।<br>
देवतापञ्चकं तत्र चत्वारिंशत् समन्वितम् ॥ इति ।</p></blockquote>
<p>अत्रायं विधिः ।</p>
<blockquote>
<p>एकाशीतिपदं कृत्वा रेणुभिः कनकेन च ।<br>
पश्चाल् लिम्पेच् चानुलिम्पेत् सूत्रेणालोड्य सर्वतः ॥<br>
दश पूर्वायता रेखा दश चैवोदगायताः ।<br>
सर्ववास्तुविभागेषु विज्ञेया नवका नव ॥<br>
एकाशीतिपदं कृत्वा वास्तुवित् सर्ववास्तुषु ।<br>
पदस्थान् पूजयेद् देवांस् त्रिंशत् पञ्चदशैव तु ॥<br>
द्वात्रिंशद् बाह्यतः पूज्याः सूक्ष्माश् चान्तस् त्रयोदश ।<br>
नामतस् तान् प्रवक्ष्यामि स्थानानि च निबोधत ॥<br>
ईशानकोणादि सुरान् पूजयेत् पदिकान् नव ।<br>
शिखी चैवाथ पर्जन्यो जयन्तः कुलिशायुधः ॥</p></blockquote>
<p><strong>[३८३]</strong>	शून्यः सत्यो भृशश् चैव आकाशे वायुर् एव च ।</p>
<blockquote>
<p>पूषाथ वितथश् चैव गृहक्षतयमाव् उभौ ॥<br>
गन्धर्वो भृङ्गराजश् च मृगः पितृगणस् तथा ।<br>
दौवारिको ऽथ सुग्रीवः पुष्पदन्तो जलाधिपः ॥<br>
असुरः शेषपापौ च रोगो ऽहिर् मुख्य एव च ।<br>
भल्लाटः सोमसूर्यौ च अदितिश् च दितिस् तथा ॥<br>
बहिर् द्वात्रिंशद् एते तु तदन्तश् चतुरः शृणु ।<br>
ईशानादिचतुष्कोणसंस्थितान् पूजयेद् बुधः ॥<br>
आपश् चैवाथ सावित्रो जयो रुद्रस् तथैव च ।<br>
मध्ये नवपदे ब्रह्मा तस्याष्टौ च समीपगान् ॥<br>
सर्वान् एकान्तरान् विद्यात् पूर्वाद्यान् नामतः शृणु ।<br>
अर्यमा स्विता चैव विवस्वान् विबुधाधिपः ॥<br>
मित्रो ऽथ राजयक्ष्मा च तथा पृथ्वीधरः क्रमात् ।<br>
अष्टमस् त्व् आपवत्सस् तु परितो ब्रह्मणः स्मृताः ॥<br>
आपश् चैपावत्सश् च पर्जन्यो ऽग्निर् दितिस् तथा ।<br>
पदिकानां तु वर्गो ऽयम् एवं कोणेष्व् अशेषतः ॥<br>
तन्मध्ये तु बहिर्विशद् द्विपदास् ते तु सर्वदा ।<br>
अर्यमा च विवस्वांश् च मित्रः पृथ्वीधरस् तथा ॥<br>
ब्रह्मणः परितो दिक्षु त्रिपदास् ते तु सर्वतः ॥</p></blockquote>
<p>अत्रैवं प्रयोगः — गृहमध्ये समां चतुरस्रां भूमिं कृत्वा तत्र सुधालिप्तानि दश सूत्राणि समान्तरालानि पातयेत् तथैवोत्तरायतानि । एवम् एकाशीतिपदानि संपद्यन्ते । तत्रेशानकोणगे पदे शिखी पूज्यस् तस्य दक्षिणतो ऽनन्तरे पर्जन्यः । तदनन्तरे दक्षिणे पदे स्वपश्चिमेनैकीकृते जयन्तः । एवं तद्दक्षिण इन्द्रः । तद्दक्षिणे शून्यः । एवं तद्दक्षिणे सत्यः । एवं त्द्दक्षिणे भृशः । ततो दक्षिण एकस्मिन्न् एव कोष्ठ आकाशः । तद्दक्षिणे आग्नेयकोणगृह एकस्मिन्न् एव कोष्ठे वायुः । ततः पश्चिमे पूषा । ततः पश्चिमे वितथः । एवं तथा पश्चिमे गृहक्षतः । ततः पश्चिमे गन्धर्वः । <strong>[३८४]</strong> एवं ततः पश्चिमे भृङ्गराजः । ततह् पश्चिमे एकस्मिन्न् एव मृगः । नैरृतकोण एकस्मिन्न् एव पितृगणः । तत उत्तर एकस्मिन्न् एव दौवारिकः । तत उत्तरे सुग्रीवः । वियवदुत्तरे वरुणः । एवं तदुत्तरे पुष्पदन्तः । एवं तदुत्तरे वरुणः । एवं तदुत्तरे ऽसुरः । एवं तदुत्तरे शेषः । तदुत्तरे एकस्मिन्न् एव पापः । वायव्यकोणे रोगः । ततः पूर्वस्मिन्न् अहिः । ततः पूर्वस्मिन् मुख्यः एवं तत्पूर्वस्मिन् भल्लाटः । एवं तत्पूर्वस्मिन् सोमः । एवं तत्पूर्वस्मिन् सूर्यः । एवं तत्पूर्वस्मिन्न् अदितिः । एकस्मिन्न् एव दितिः । मध्ये नवसु पदेष्व् एकीकृतेषु ब्रह्मा । तत्पूर्वस्मिन् दक्षिणोत्तराभ्याम् एकीकृते ऽर्यमा । तस्य दक्षिणत एकस्मिन् सविता । तत्पश्चिमे पदत्रय एकीकृते विवस्वान् । ततः पश्चिम एकस्मिन्न् एव विबुधाधिपः । तत उत्तरे पदत्रय एकीकृते मित्रः । तत उत्तर एकस्मिन्न् एव राजयक्ष्मा । ततः पूर्वस्मिन् पदत्रय एकीकृते पृथ्वीधरः । ततः पूर्वस्मिन्न् एवापवत्सः । पर्जन्यात् पश्चिम एकस्मिन्न् एव पद आपः । आकाशात् पश्चिम एकस्मिन्न् एव सावित्रः । दौवारिकात् पूर्वस्मिन्न् एकस्मिञ् जयः । पापात् पूर्वस्मिन्न् एकस्मिन् रुद्र इति । बृहस्पतिः ।</p>
<blockquote>
<p>रसान्न्नोपस्करान् गेहं विप्रेभ्यो यः प्रयच्छति ।<br>
तस्य न क्षीयते वंशः स्वर्गम् आप्नोत्य् अनन्तकम् ॥ इति ।</p></blockquote>
<p>इति गृहदानम् ।</p>
<p>विष्णुधर्मोत्तरे ।</p>
<blockquote>
<p>धान्यानाम् उत्तमं धान्यं कथितं द्विजपुंगवैः ।<br>
धान्येभ्यो ऽपि परं धान्यं रक्तशालिः प्रकीर्तितः ॥<br>
रक्तशालिः नरो दत्वा सूर्यलोके महीयते ।<br>
तथा गोधूमदानेन वसूनां लोकम् आप्नुयात् ॥<br>
प्रियो भवति लोकस्य प्रियङ्गुं यः प्रयच्छति ।<br>
ददाति यस् तु श्यामकं तस्य प्रीयन्ति देवताः ॥<br>
अन्येषां शूकधान्यानां प्रदाननिरतो नरः ।<br>
स्वर्गलोकम् अवाप्नोति नात्र कार्या विचारणा ॥<br>
मुद्गदः शक्रलोकं तु यमलोकं तु माषदः ।<br>
यथेष्टलोकम् आप्नोति तथा विप्रस् तिलप्रदः ॥</p></blockquote>
<p><strong>[३८५]</strong>	मयोष्टकानां दानेन लोकं वै नैरृतं व्रजेत् ।</p>
<blockquote>
<p>सतीनचणके दत्वा लोकं वारुणम् आप्नुयात् ॥<br>
वायव्यं च मसूराणि राजमाषाणि धानदम् ।<br>
अन्येषां शिष्टधान्यानां प्रदानात् स्वर्गम् आप्नुयात् ॥<br>
इक्षुमृद्वीकयोर् दानात् परं सौभाग्यम् आप्नुयात् ॥</p></blockquote>
<p>इति धानदानम् ।</p>
<p>अथाभयदानम् ।</p>
<p>तत्र विष्णुः- &ldquo;अन्नप्रदानाधिकम् अभयदानम् । एतत्प्रदानेनाभीष्टलोकम् आपद्यते&rdquo; । संवर्तः ।</p>
<blockquote>
<p>भूताभयप्रदानेन सर्वान् कामान् अवाप्नुयात् ।<br>
दीर्थम् आयुश् च लभते सदा च सुमना भवेत् ॥</p></blockquote>
<p>नन्दीपुराणे ।</p>
<blockquote>
<p>महतां सूक्ष्मदेहानां तथा च व्याधितात्मनाम् ।<br>
हिंस्राणां सौम्यमूर्तीनां सर्वदा ह्य् अभयात् सुखम् ॥<br>
वरम् एकस्य सत्त्वस्य जीविताभयरक्षणम् ।<br>
न तु विप्रसहस्रस्य गोसहस्रं सदक्षिणम् ॥</p></blockquote>
<p>मार्कण्डेयपुराणे ।</p>
<blockquote>
<p>धिक् तस्य जीवितं पुंसः शरणार्थिनम् आतुरम् ।<br>
यो नार्तम् अनुगृह्णाति वैरिपक्षम् अपि ध्रुवम् ॥<br>
यज्ञदानतपांसीह परत्र च न भूतये ।<br>
भवन्ति तस्य यस्यार्तपरित्राणे न मानसम् ॥</p></blockquote>
<p>महाभारते ।</p>
<blockquote>
<p>लोभाद् द्वेषाद् भयाद् वापि यस् त्यजेच् छरणागतम् ।<br>
ब्रह्महत्यासमं तस्य पापम् आहुर् मनीषिणः ॥</p></blockquote>
<p>तथा ।</p>
<blockquote>
<p>प्राणिनां वध्यमानं हि यः शक्तः समुपेक्षते ।<br>
स याति नरकं घोरम् इति प्राहुर् मनीषिणः ॥<br>
चतुःसागरपर्यन्तां यो दद्यात् पृथिवीम् इमाम् ।<br>
सत्त्वेभ्यो ऽथाभयं यश् च तयोर् अभयदो ऽधिकः ॥ इति ।</p></blockquote>
<p>रामायणे ।</p>
<blockquote>
<p>विनष्टः पश्यतो यस्य रक्षितुः शरणागतः ।<br>
आदाय सुकृतं तस्मात् सर्वं गच्छत्य् अरक्षितः ॥</p></blockquote>
<p>मनुः ।</p>
<blockquote>
<p>यत् किंचिद् अपि दातव्यं याचितेनानसूयतः ।<br>
उत्पत्स्यते हि तत् पात्रं यत् तारयति सर्वतः ॥<br>
वारिदस् तृप्तिम् आप्नोति सुखम् अक्षयम् अन्नदः ।<br>
तिलप्रदः प्रजाम् इष्टां दीपदश् चक्षुर् उत्तमम् ॥</p></blockquote>
<p><strong>[३८६]</strong>	भूमिदः स्वर्गम् आप्नोति दीर्घम् आयुर् हिरण्यदः ।</p>
<blockquote>
<p>गृहदो ऽग्र्याणि वेश्मानि रूप्यदो रूपम् उत्तमम् ॥<br>
वासोदश् चन्द्रसालोक्यम् अश्विसालोक्यम् अश्वदः ।<br>
अनडुद्दः श्रियं पुष्टां गोदो ब्रध्नस्य विष्टपम् ॥<br>
यानशय्याप्रदो भार्याम् ऐश्वर्यम् अभयप्रदः ।<br>
धान्यदः शाश्वतं सौख्यं ब्रह्मदो ब्रह्म शाश्वतम् ॥ इति ।</p></blockquote>
<p>संवर्तः ।</p>
<blockquote>
<p>पादुकोपानहौ छत्रं शयनान्य् आसनानि च ।<br>
विविधानि च रत्नानि दत्वा द्रव्यपतिर् भवेत् ॥</p></blockquote>
<p>विष्णुः- &ldquo;छत्रदानेन च स्वर्गम् आप्नोति । उपानहां प्रदानेनाश्वतरयुक्तं रथम्&rdquo; । महाभारते ।</p>
<blockquote>
<p>उपानहौ प्रयत्नाद् यो ब्राह्मणाय प्रयच्छति ।<br>
मन्दरे कण्टकान् सर्वान् विषमान् संतरिष्यति ॥<br>
शकटं दम्यसंयुक्तं दत्तं भवति चैव हि ।</p></blockquote>
<p>तथा ।</p>
<blockquote>
<p>छत्रदो गृहम् आप्नोति गृहदो नगरं तथा ।<br>
उपानहां प्रदानेन रथम् आप्नोत्य् अनुत्तमम् ॥</p></blockquote>
<p>बृहस्पतिः ।</p>
<blockquote>
<p>असिपत्रवनं मार्गं क्षुरधारासमन्वितम् ।<br>
तीक्ष्णातपं च तरति छत्रोपानत्प्रदो नरः ॥</p></blockquote>
<p>देवीपुराणे ।</p>
<blockquote>
<p>अन्नदानाश्वगोवस्त्ररौप्यच्छत्रासनानि च ।<br>
प्रेतलोके प्रशस्तानि दानान्य् अष्टौ विशेषतः ॥<br>
क्षीरं दधि घृतं वापि मधु तैलं गुडं तथा ।<br>
यः प्रयच्छति विप्रेभ्यो स यमं नोपसर्पति ॥</p></blockquote>
<p>शय्यादाने विष्णुधर्मोत्तरेषु ।</p>
<blockquote>
<p>शय्यादानेन चाप्नोति भार्यां ब्राह्मणसत्तमः ।<br>
दत्वा द्विजाय शयनं स्वास्तीर्णं सोत्तरच्छदम् ॥<br>
कुले महति संभूतां रूपद्रविणसंयुताम् ।<br>
तथा पक्षवतीं भार्यां प्राप्नोति वशगां तथा ॥<br>
अनेनैव च दानेन भार्या पतिम् आप्नुयात् ॥</p></blockquote>
<p>तथा ।</p>
<blockquote>
<p>वितानकप्रदानेन सर्वपापैः प्रमुच्यते ।<br>
छतदश् च तथा विप्रो नात्र कार्या विचारणा ॥</p></blockquote>
<p><strong>[३८७]</strong>	छत्रं शतशलाकं तु दत्वैवातपवारणम् ।</p>
<blockquote>
<p>सर्वपापविनिर्मुक्तः स्वर्गलोके महीयते ॥<br>
याम्यं मार्गं तथा याति सुखेन द्विजसत्तम ।<br>
उपानहौ तथा दत्वा श्लक्ष्णे स्नेहसमन्विते ॥<br>
रथम् अश्वतरीयुक्तं त्रिदिवं प्रतिपद्यते ।<br>
सर्वपापविनिर्मुक्तो याम्यं मार्गं सुखं व्रजेत् ॥<br>
माल्यदः श्रियम् आप्नोति फलदः सफलाः क्रियाः ।<br>
अनुलेपनदानेन सर्वतापैः प्रमुच्यते ॥</p></blockquote>
<p>तथा ।</p>
<blockquote>
<p>नरश् चन्दनदानेन रूपवान् अभिजायते ।<br>
सौभाग्यकारकं प्रोक्तं प्रदानं कुङ्कुमस्य च ॥<br>
तथा कर्पूरदानेन सर्वान् कामान् अवाप्नुयात् ।<br>
मृगनाभिप्रदानेन यशसा भुवि राजते ॥</p></blockquote>
<p>वायुपुराणे ।</p>
<blockquote>
<p>चन्दनानां प्रदातारः शङ्खानां मौक्तिकस्य च ।<br>
पापकर्तॄन् अपि पितॄंस् तारयन्ति यथा श्रुतिः ॥</p></blockquote>
<p>वृक्षदानं महाभारते ।</p>
<blockquote>
<p>पुष्पोपगं वाथ फलोपगं वा यः पादपं लम्बयते द्विजाय ।<br>
स स्त्रीसमृद्धं बहुरत्नपूर्णं प्राप्नोत्य् अयत्नोपगतं गृहं वै ॥</p></blockquote>
<p>यमः ।</p>
<blockquote>
<p>देवतापुष्पदानेन जायते श्रीसमन्वितः ।<br>
ऊर्ध्वं गतिम् अवाप्नोति यश् च धूपप्रदो नरः ॥<br>
गर्भौषधम् अथाभ्यङ्गं माक्षिकं लवणं तथा ।<br>
यः प्रयच्छति विप्राय सौभाग्यं तु स विन्दति ॥<br>
अन्नप्रदानाद् आप्नोति यान् कामान् मनसेप्सितान् ।<br>
पानीयस्य प्रदानेन तृप्तिं विन्दति शाश्वतीम् ॥</p></blockquote>
<p>विष्णुः ।</p>
<blockquote>
<p>यद् यद् इष्टतमं लोके यच् चस्य दयितं गृहे ।<br>
तत् तद् गुणवते दयें तद् एवाक्षयम् इच्छता ॥</p></blockquote>
<p>भविष्योत्तरे शय्यादानम् ।</p>
<blockquote>
<p>श्रीकृष्ण उवाच ।<br>
शय्यादानं प्रवक्ष्यामि तव पाण्डुकुलोद्वह ।<br>
यां दत्वा सुखभागी स्याद् इह लोके परत्र च ॥<br>
अनित्यं जीवितं यस्मात् पश्चात् को ऽन्यः प्रदास्यति ।<br>
तावत् स बन्धुः स पिता यावज् जीवति भारत ॥</p></blockquote>
<p><strong>[३८८]</strong>	मृतो मृत इत् ज्ञात्वा क्षणात् स्नेहो निवर्तते ।</p>
<blockquote>
<p>तस्माद् यत्नेन दातव्यं स्वयं भोज्यफलादिकम् ॥<br>
आत्मैव ह्य् आत्मनो बन्धुर् इति संचिन्त्य चेतसा ।<br>
आत्मैव यदि नात्मानं दानधर्मैः प्रपूजयेत् ॥<br>
को ऽन्यो हितकरस् तस्माद् यः पश्चात् पूजयिष्यति ।<br>
तस्माच् छय्यां समासाद्य सारदारुमयीं दृढाम् ॥<br>
सुदन्तपत्ररचनां हेमपट्टैर् अलंकृताम् ।<br>
हंसतूलीपरिच्छन्नां शुभगण्डोपधानकाम् ॥<br>
प्रच्छादनपटीयुक्तां धूपगन्धाधिवासिताम् ।<br>
तस्यां संस्थापयेद् धैमं हरिं लक्ष्म्या समन्वितम् ॥<br>
तच्छीर्षके घृतयुतं कलशं परिकल्पयेत् ।<br>
विज्ञेयः पाण्डव सदा स निद्राकलशो बुधैः ॥<br>
ताम्बूलकुङ्कुमक्षोदकर्पूरागुरुचन्दनम् ।<br>
दीपकोपानहच्छत्रचामरासनभाजनम् ॥<br>
पार्श्वेषु स्थापयेद् भक्त्या सप्त धान्यानि चैव हि ।<br>
शयनस्थस्य भवति यद् अन्यद् उपकारकम् ॥<br>
शृङ्गारकरवाद्यं च पञ्चवर्णवितानकम् ।<br>
शय्याम् एवंविधां कृत्वा ब्राह्मणायोपपादयेत् ॥<br>
सपत्नीकाय विप्राय पुण्ये ऽह्नि विधिपूर्वकम् ।<br>
यथा न कृष्ण भवतः शून्या सागरजा तथा ॥<br>
शय्या ममाप्य् अशून्यास्तु तथा जन्मनि जन्मनि ।<br>
दत्वैवं तल्पम् अमलं प्रणिपत्य विसर्जयेत् ॥<br>
एकादशे(शा)हे ऽपि तथा विधिर् एष प्रकीर्तितः ।<br>
ददाति यदि धर्मार्थं बान्धवो बान्धवे मृते ॥<br>
विशेषं चात्र राजेन्द्र कथ्यमानं निशामय ।<br>
तेनोपभुक्तं यद् वस्तु किंचित् पूर्वं गृहे सता ॥<br>
तद्गात्रलग्नं च तथा वस्त्रवाहनभाजनम् ।<br>
यद् यद् इष्टं च तस्यासीत् तत् सर्वं परिकल्पयेत् ॥</p></blockquote>
<p><strong>[३८९]</strong>	तथैव पुरुषं हैमं तस्यां संस्थापयेत् तदा ।</p>
<blockquote>
<p>पूजयित्वा प्रदातव्या मृतशय्या यथोदिता ।<br>
स्वर्गे पुरंदरगृहे सूर्यपुत्रालये तथा ॥<br>
सुखं वसत्य् असौ जन्तुः शय्यादानप्रभावतः ।<br>
पीडयन्ति न तं याम्याः पुरुषा भीषणा नरम् ॥<br>
न धर्मेण न शीतेन बाध्यते स नरः क्वचित् ।<br>
अपि पापसमायुक्तः स्वर्गलोकं स गच्छति ॥<br>
विमानवरम् आरूढः सेव्यमानो ऽप्सरोगणैः ।<br>
आभूतसंप्लवं यावत् तिष्ठेत् पातकवर्जितः ॥<br>
शय्याप्रदानम् अमलं तव पाण्डुपुत्र संकीर्तितं सकलसौख्यनिधानभूतम् ।<br>
तद् यो ददाति विधिवत् स्वयम् एव नाके कल्पं विकल्परहितः स विभाति सौख्यम् ॥</p></blockquote>
<p>इति भविष्योत्तरे शय्यादानविधिः ॥ १.२११ ॥</p>
<p><em>किं च ।</em></p>
<blockquote>
<p><strong>सर्वधर्ममयं ब्रह्म प्रदानेभ्यो ऽधिकं यतः ।</strong><br>
<strong>तद् ददत् समवाप्नोति ब्रह्मलोकम् अविच्युतः ॥ १.२१२ ॥</strong></p></blockquote>
<p>ब्रह्म वेदस् तदध्यापयन् ब्रह्मलोकम् अविच्युतो ऽनपभ्रष्टः प्राप्नोति । अत्र हेतुः — ब्रह्मणः सर्वधर्ममयत्वेनान्येभ्यः प्रदेयेभ्यो ऽधिकम् । प्राचुर्ये मयट्प्रत्ययः । यथा शालिमया मगधाः । अन्नमयो यज्ञ इति । अभेदे वा यथा — आनन्दमयं ब्रह्मेति । अभेदश् चात्र प्रमाणप्रमेययोर् अभेदोपचारेण । बृहस्पतिः ।</p>
<blockquote>
<p>सहस्रम् एव धेनूनां शतं चानुडुहां समम् ।<br>
शतानडुत्समं यानं दशयानसमो हयः ॥<br>
दशवाजोसमा कन्या भूमिदानं च तत्समम् ।<br>
भूमिदानात् समं नास्ति विद्यादानं ततो ऽधिकम् ॥</p></blockquote>
<p>यमः ।</p>
<blockquote>
<p>इमां पृथ्वीं च यो दद्यात् सर्वरत्नोपशोभिताम् ।<br>
दद्याच् छास्त्रं च विप्राणां तच् च तानि च तत्समम् ॥</p></blockquote>
<p>ब्रह्मदानप्रसङ्गेन विद्यान्तरदानविधिर् उच्यते । तत्र भविष्योत्तरम् ।</p>
<blockquote>
<p>विद्यादानविधिं वक्ष्ये याथातथ्येन ते ऽधुना ।<br>
यथातथ्यं फलं यच् च दत्तेन यदुनन्दन ॥</p></blockquote>
<p><strong>[३९०]</strong>	शुभे ऽह्नि विप्रकथिते गोमयेन सुशोभनम् ।</p>
<blockquote>
<p>कारयेन् मण्डलं दिव्यं चतुरस्रं समन्ततः ॥<br>
पुष्पप्रकरसंयुक्तं स्वस्तिकादिसमन्वितम् ।<br>
पुस्तकं तत्र संस्थाप्य गन्धपुष्पैः समर्चयेत् ॥<br>
सौवर्णीं लेखनी कार्या रौप्यं च मषिभाजनम् ।<br>
दीपज्वालासमुद्भूतकज्जलेन मषी भवेत् ॥<br>
औदुम्बरामत्रपाणिघृष्टबोलरसान्विता ।<br>
लेखकं पूजयित्वा तु प्रारब्धं कारयेत् सुधीः ॥<br>
विनीतश् चाप्रमत्तश् च ततः प्रभृति लेखकः ।<br>
मात्रानुस्वारसंयुक्तं पदच्छेदैः समन्वितम् ॥<br>
समानि समशीर्षाणि वर्तुलानि घनानि च ।<br>
मात्रासु प्रतिबद्धानि यो जानाति स लेखकः ॥<br>
लेखयेद् अक्षराणीह तद्गतेनान्तरात्मना ।<br>
ग्रन्थानां पञ्चकं वाथ दशकं विंशम् एव वा ॥<br>
त्रिंशं वा चत्वारिंशं वा परं पञ्चाशकं सुधीः ।<br>
पदवाक्यप्रमाणज्ञो मधुरस्निग्धभुक् शुचिः ॥<br>
सामाजिकेषु तृप्तेषु हृष्टेषु च शनैः शनैः ।<br>
निष्पादयित्वा सच्छास्त्रं शैवं वाप्य् अथ वैष्णवम् ॥<br>
निष्पादिते पुनः पूज्यो लेखको वस्त्रभूषणैः ।<br>
संपूजयित्वा तच्छास्त्रं देयम् गुणवते तथा ॥<br>
शास्त्रसंभावविदुषे वाचके च प्रियंवदे ।<br>
वस्त्रयुग्मेन(ण) संयुक्तं पुस्तकं प्रतिपादयेत् ॥<br>
सामान्यं सर्वलोकानां स्थापयेद् अथ वा मठे ।<br>
अनेन विधिना दत्वा यत् फलं प्राप्नुयान् नरः ॥<br>
तद् अहं ते प्रवक्ष्यामि युधिष्ठिर निबोध मे ।<br>
यत् फलं तीर्थयात्रायां यत् पुण्यं यज्ञयाजिनाम् ॥<br>
कपिलानां सहस्रेण सम्यग् दत्तेन यत् फलम् ।<br>
तत् फलं समवाप्नोति पुस्तकैकप्रदानतः ॥</p></blockquote>
<p><strong>[३९१]</strong>	पुराणं भारतं वापि रामायणम् अथापि वा ।</p>
<blockquote>
<p>दत्वा यत् फलम् आप्नोति पार्थ तत् केन वर्ण्यते ॥<br>
प्रातर् उत्थाय यः शिष्यान् अध्यापयति यत्नतः ।<br>
वेदशास्त्रं तु पठितं कीर्तितं सदृशं कृतम् ॥<br>
उपाध्यायस्य यो वृत्तिं दत्वाध्यापयते द्विजान् ।<br>
किं न दत्तं भवेत् तेन धर्मकामार्थदर्शिता ॥<br>
छात्राणां भोजनाभ्यङ्गं वस्त्रं भिक्षाम् अथापि वा ।<br>
दत्वा प्राप्नोति पुरुषः सर्व्वकामान् असंशयः ॥<br>
विवेको जीवितं दीर्घं सर्वकामार्थसंपदः ।<br>
सर्वं तेन भवेद् दत्तं छात्राणां भोजने कृते ॥<br>
शस्त्रशास्त्रकलाशिल्पं यो यम् इच्छेद् उपार्जितम् ।<br>
तस्योपकारकरणे पार्थ कार्यं सदा मनः ॥<br>
वाजपेयसहस्रस्य सम्यग् इष्टस्य यत् फलम् ।<br>
तत् फलं समवाप्नोति विद्यादानान् न संशयः ॥<br>
शिवालये विष्णुगृहे सूर्यस्य भवने तथा ।<br>
यः कारयति धर्मात्मा सदा पुस्तकवाचनम् ॥<br>
गोभूहिरण्यवासांसि शयनान्य् आसनानि च ।<br>
प्रत्यहं तेन दत्तानि भवन्ति पुरुषर्षभ ॥<br>
धर्माधर्मौ न जानाति विद्याविरहितः पुमान् ।<br>
तस्मात् सर्वत्र धर्मात्मा विद्यादानरतो भवेत् ॥<br>
त्रैलोक्यं चतु(त्वा)रो वर्णाश् चत्वारश् चाश्रमाः पृथक् ।<br>
ब्रह्माद्या देवताः सर्वा विद्यादाने प्रतिष्ठिताः ॥<br>
चतुर्युगानि(णि) राजेन्द्र एकसप्ततिसंख्यया ।<br>
कल्पं विष्णुपुरे तिष्ठन् पूज्यमानः सुरोत्तमैः ॥<br>
क्षितिं चागत्य कालान्ते राजा भवति धार्मिकः ।<br>
हस्त्यश्वरथयानाढ्यो दाता भोक्ता विमत्सरी ॥<br>
रूपसौभाग्यसंपन्नो दीर्घायुर् निरुजो भवेत् ।<br>
पुत्रपौत्रैः परिवृतो जीवेच् च शरदां शतम् ॥<br>
दानं विशेषफलदं जगतीह नान्यद्विद्यां विहाय वदनाब्जकृताधिवासाम् ।<br>
गोभूहिरण्यगजवाजिरथादि सर्वं तां यच्छता किम् इह पार्थ भवेन् न दत्तम् ॥</p></blockquote>
<p><strong>[३९२]</strong></p>
<p>इति भविष्योत्तरे विद्यादानविधिः \</p>
<p>मत्स्यपुराणे ।</p>
<blockquote>
<p>मत्स्य उवाच ।<br>
पुराणं सर्वशास्त्राणां प्रथमं ब्रह्मना स्मृतम् ।<br>
अनन्तरं च वक्त्रेभ्यो वेदा यस्य विनिर्गताः ॥<br>
पुराणम् एकम् एवासीत् तस्मिन् कालान्तरे ऽपि च ।<br>
त्रिवर्गसाधनं पुण्यं शतकोटिप्रविस्तरम् ॥<br>
तदर्थो ऽत्र चतुर्लक्षैः संक्षेपेण प्रदर्शितः ।<br>
पुराणानि दशाष्टौ च सांप्रतं तद् इहोच्यते ॥<br>
नामतस् तान् प्र(नि)वक्ष्यामि शृणुध्वम् ऋषिसत्तमाः ।<br>
ब्रह्मणाभिहितं पूर्वं यावन्मात्रं मरीचये ॥<br>
ब्राह्मं तद्दशसाहस्रं पुराणं परिकीर्त्यते ।<br>
लिखित्वा तच् च यो दद्याज् जलधेनुसमन्वितम् ॥<br>
वैशाखपौर्णमस्यां तु ब्रह्मलोके महीयते ॥</p></blockquote>
<p>ग्रन्थः १०,००० इति ब्रह्मपुराणदानविधिः । (१)</p>
<blockquote>
<p>एतद् एव यदा पद्मम् अभूद् धैरण्मयं जगत् ।<br>
तत् कथान्ताश्रयं तद्वत् पाद्मम् इत्य् उच्यते बुधैः ॥<br>
पाद्मं तत् पञ्चपञ्चाशत्सहस्राणीह पठ्यते ।<br>
तत् पुराणं च यो दद्यात् सुवर्णकमलान्वितम् ॥<br>
ज्येष्ठे मासि तिलैर् युक्तं सो ऽश्वमेधफलं लभेत् ॥</p></blockquote>
<p>ग्रन्थः ५५,००० इति पद्मपुराणदानविधिः । (२)</p>
<blockquote>
<p>वाराहकल्पवृत्तान्तम् अधिकृत्य पराशरः ।<br>
यत् प्राह धर्मान् अखिलांस् तद् युक्तं वैष्णवं विदुः ॥<br>
तदाषाढे तु यो दद्याद् घृतधेनुसमन्वितम् ।<br>
पौर्णमास्यां विपूतात्मा स पदं याति वारुणम् ॥<br>
त्रयोविंशतिसाहस्रं तत् पुराणं विदुर् बुधाः ॥</p></blockquote>
<p>ग्रन्थः २३,००० इति विष्णुपुराणदानविधिः । (३)</p>
<blockquote>
<p>श्रुतकल्पप्रसङ्गेन धर्मान् वायुर् इहाब्रवीत् ।<br>
यत्र तद् वायवीयं स्याद् रुद्रमाहात्म्यसंयुतम् ॥<br>
चतुर्विंशतिसाहस्रं पुराणं तद् इहोच्यते ।<br>
श्रावण्यां श्रावणे मासि गुडधेनुसमन्वितम् ॥</p></blockquote>
<p><strong>[३९३]</strong>	यो दद्याद् दधिसंयुक्तं ब्राह्मणाय कुटुम्बिने ।</p>
<blockquote>
<p>शिवलोके स पूतात्मा कल्पम् एकं वसेन् नरः ॥</p></blockquote>
<p>ग्रन्थः २४,००० इति वायुपुराणदानविधिः । (४)</p>
<blockquote>
<p>यत्राधिकृत्य गायत्रीं वर्ण्यते धर्मविस्तरः ।<br>
वृत्रासुरवधोपेतं तद् भागवतम् उच्यते ॥<br>
लिखित्वा तच् च यो दद्याद् धेमसिंहसमन्वितम् ।<br>
पौर्णमास्यां प्रौष्ठपद्यां स याति परमं पदम् ॥<br>
अश्टादश सहस्राणि पुराणं तत् प्रकीर्तितम् ।</p></blockquote>
<p>ग्रन्थः १८,००० इति भागवतपुराणदानविधिः ।</p>
<blockquote>
<p>यत्राह नारदो धर्मान् बृहत्कल्पाश्रयांस् त्व् इह ।<br>
पञ्चविंशत्सहस्राणि नारदीयं तद् उच्यते ॥<br>
तद् इषे पञ्चदश्यां तु यो दद्याद् धेनुसंयुतम् ।<br>
परमां सिद्धिम् आप्नोति पुनरावृत्तिदुर्लभाम् ॥</p></blockquote>
<p>ग्रन्थः २५,००० इति नारदपुराणदानम् । (६)</p>
<blockquote>
<p>यत्राधिकृत्य शकुनीन् धर्माधर्मविचारणम् ।<br>
पुराणं नवसाहस्रं मार्कण्डेयम् इहोच्यते ॥<br>
परिलेख्य च यो दद्यात् सौवर्णकरिसंयुतम् ।<br>
कार्तिक्यां पौण्डरीकस्य यज्ञस्य फलभाग् भवेत् ॥</p></blockquote>
<p>ग्रन्थः ९,००० इति मार्कण्डेयदानविधिः । (७)</p>
<blockquote>
<p>यत् तद् ईशानकल्पस्य वृत्तान्तम् अधिकृत्य च ।<br>
वसिष्ठायाग्निना प्रोक्तम् आग्नेयं तत् प्रचक्षते ॥<br>
लेखयित्वा च यो दद्याद् धेमपद्मसमन्वितम् ।<br>
मार्गशीर्ष्यां विधानेन तिलधेनुयुतं तथा ।<br>
तच् च षोडशसाहस्रं सर्वक्रतुफलप्रदम् ॥</p></blockquote>
<p>ग्रन्थः १६,००० इत्य् आग्नेयपुराणदानविधिः । (८)</p>
<blockquote>
<p>यत्राधिकृत्य माहात्म्यम् आदित्यस्य चतुर्मुखः ।<br>
अघोरकल्पवृत्तान्तप्रसङ्गेन जगत्स्थितिम् ॥<br>
मनवे कथयामास भूतग्रामस्य लक्षणम् ।<br>
चतुर्दश सहस्राणि तथा पञ्चशतानि च ॥</p></blockquote>
<p><strong>[३९४]</strong>	भविष्यच्चरितप्रायं भविष्यत् तद् इहोच्यते ।</p>
<blockquote>
<p>तत् पौषे मासि यो दद्यात् पौर्णमास्यां विशेषतः ॥<br>
गुडकुम्भसमायुक्तम् अग्निष्टोमफलं लभेत् ।</p></blockquote>
<p>ग्रन्थः १४,५०० । इति भविष्यत्पुराणदानविधिः । (९)</p>
<blockquote>
<p>रथन्तरस्य कल्पस्य वृत्तान्तम् अधिकृत्य च ।<br>
सवर्णिर् नारदायाह कृष्णमाहात्म्यम् उत्तमम् ॥<br>
यत्र ब्रह्मवराहस्य चरितं वर्ण्यते महत् ।<br>
तद् अष्टादशसाहस्रं ब्रह्मवैवर्तम् उच्यते ॥<br>
पुराणं ब्रह्मवैवर्तं यो दद्यान् माघमासि च ।<br>
पौर्णमास्यां च भगवन् ब्रअह्मलोके महीयते ॥</p></blockquote>
<p>ग्रन्थः १८,००० इति ब्रह्मवैवर्तदानविधिः । (१०)</p>
<blockquote>
<p>यत्राग्निलिङ्गमध्यस्थः प्राह देवो महेश्वरः ।<br>
धर्मार्थकाममोक्षार्थम् आग्नेयम् अधिकृत्य च ॥<br>
कल्पं तल् लैङ्गम् इत्य् उक्तं पुराणं ब्रह्मणा स्वयम् ।<br>
तद् एकादशसाहस्रं फाल्गुने यः प्रयच्छति ॥<br>
तिलधेनुसमायुक्तं स याति शिवसात्म्यताम् ॥</p></blockquote>
<p>ग्रन्थः ११,००० इति लिङ्गपुराणदानविधिः । (११)</p>
<blockquote>
<p>महावराहस्य पुनर् माहात्म्यम् अधिकृत्य च ।<br>
विष्णुनाभिहितं क्षोण्यै तद् वराहम् इहोच्यते ॥<br>
मानवस्य प्रसङ्गेन कल्पस्य मुनिसत्तमाः ।<br>
चतुर्विंशतिसाहस्रं पुराणं तद् इहोच्यते ॥<br>
काञ्चनं गरुडं कृत्वा तिलधेनुसमन्वितम् ।<br>
पौर्णमास्यां च यो दद्याद् ब्राह्मणाय कुटुम्बिने ॥<br>
वराहस्य प्रदानेन पदम् आप्नोति वैष्णवम् ।</p></blockquote>
<p>ग्रन्थः २४,००० इति वाराहपुराणदानविधिः । (१२)</p>
<blockquote>
<p>यत्र माहेश्वरं धर्मम् अधिकृत्य च षण्मुखः ।<br>
कल्पे तान् पुरुषे वृत्तचरितैर् उपशोभितम् ॥<br>
स्कान्दं नाम पुराणं तद् एकाशीतिर् निगद्यते ।<br>
सहस्राणि शतं चैकम् इति यत्नेन पठ्यते ॥</p></blockquote>
<p><strong>[३९५]</strong>	परलेख्य च यो दद्याद् धेमशूलसमन्वितम् ।</p>
<blockquote>
<p>शैवं पदम् अवाप्नोति मीने चोपगते रवौ ॥</p></blockquote>
<p>ग्रन्थः ८१,१०० इति स्कन्दपुराणदानविधिः । (१३)</p>
<blockquote>
<p>त्रिविक्रमस्य माहात्म्यम् अधिकृत्य चतुर्मुखः ।<br>
त्रिवर्गम् अभ्यधाद् यत्र वामनं परिकीर्त्यते ॥<br>
पुराणं दशसाहस्रं ख्यातं कल्पानुगं शिवम् ।<br>
यच् च तद् विषुवे दद्याद् वैष्णवं यात्य् असौ पदम् ॥</p></blockquote>
<p>ग्रन्थः १०,००० इति वामनपुराणदानविधिः । (१४)</p>
<blockquote>
<p>यत्र धर्मार्थकामानां मोक्षस्य च रसातले ।<br>
माहात्म्यं कथयामास कूर्मरूपी जनार्दनः ॥<br>
इन्द्रध्युम्नप्रसङ्गेन ऋषीणां शक्रसंनिधौ ।<br>
सप्तदश सहस्राणि लक्ष्मीकल्पानुषङ्गिकम् ॥<br>
यो दद्याद् अयने कौर्मं हेमकूर्मसमन्वितम् ।<br>
गोसहस्रप्रदानस्य स फलं प्राप्नुयान् नरः ॥</p></blockquote>
<p>ग्रन्थः १७,००० इति कूर्मपुराणदानविधिः । (१५)</p>
<blockquote>
<p>श्रुतीनां यत्र कल्पादौ प्रवृत्त्यर्थं जनार्दनः ।<br>
मत्स्यरूपी च मनवे नरसिंहोपवर्णनम् ॥<br>
अधिकृत्याब्रवीत् सप्त सप्तकल्पमुनिव्रतम् ।<br>
तन् मात्स्यम् इति जानीध्वं सहस्राणि त्रयोदश ॥<br>
विषुवे हैममत्स्येन धेन्वा चैव समन्वितम् ।<br>
यो दद्यात् पृथिवी तेन दत्ता भवति चाखिला ॥</p></blockquote>
<p>ग्रन्थः १३,००० इति मत्स्यपुराणदानविधिः । (१६)</p>
<blockquote>
<p>यदा च गारुढे कल्पे विश्वान्ते परुडो भवेत् ।<br>
अधिकृत्याब्रवीत् कृष्णो गारुडं तद् इहोच्यते ॥<br>
तद् अष्टादशकं चेह सहस्राणां प्रपठ्यते ।<br>
सौवर्णहंससंयुक्तं यो ददाति शुभे ऽहनि ॥<br>
स सिद्धिं लभते मुख्यां शिवलोके च संस्थितिम् ॥</p></blockquote>
<p>ग्रन्थः १८,००० इति गरुडपुराणदानविधिः । (१७)</p>
<p><strong>[३९६]</strong>	ब्रह्मा ब्रह्माण्डमाहात्म्यम् अधिकृत्याब्रवीत् पुनः ।</p>
<blockquote>
<p>तच् च द्वादशसाहस्रं ब्रह्माण्डं द्विशताधिकम् ॥<br>
भविष्याणां च कल्पानां श्रूयते यत्र विस्तरः ।<br>
तद् ब्रह्माण्डपुराणं तु ब्रह्मणा समुदाहृतम् ॥<br>
यो दद्यात् तद्व्यतीपाते पत्रोर्णयुगसंयुतम् ।<br>
राजसूयसहस्रस्य फलं प्राप्नोति मानवः ॥</p></blockquote>
<p>ग्रन्थः १२,२०० इति ब्रह्माण्डपुराणदानविधिः । (१८)</p>
<p>इति मात्स्ये विद्यादान ।</p>
<p>नन्दीपुराणे ।</p>
<blockquote>
<p>शास्त्रे यस्माज् जगत्सर्वं संश्रितं च शुभाशुभम् ।<br>
तस्माच् छास्त्रं प्रयत्नेन दातव्यं शुभकर्मणा ॥<br>
विद्याश् चतुर्दश प्रोक्ताः क्रमेण तु यथास्थिति ।<br>
षडङ्गाश् चतुरो वेदा धर्मशास्त्रं पुराणकम् ॥<br>
मीमांसा तर्क इति च एता विद्याः प्रकीर्तिताः ।<br>
आयुर्वेदः सामवेदो बहुभेदः प्रकीर्तितः ॥<br>
सर्वोत्तमा चात्मविद्या संसारभयनाशिनी ।<br>
सर्वदुःखान्तकरणी सर्वपापविनाशिनी ॥<br>
एता विद्याः समाख्याता बहुभेदोपभेदतः ।<br>
कला विद्यास् तथा चान्याः शिल्पविद्यास् तथा पराः ॥<br>
सर्वा एव महाभाग सदा सर्वार्थसाधिकाः ।<br>
स्थिताश् च तारतम्येन विशिष्टफलसाधिकाः ॥<br>
आत्मविद्या प्रधाना तु तथायुर्वेदसंज्ञिता ।<br>
धर्मप्रणयिनीरेताः कलाः सर्वार्थसाधिकाः ॥<br>
सस्यविद्या च वितता एता विद्या महाफलाः ।<br>
यथैको जीवति प्राणी कयापि किल कुत्रचित् ॥<br>
प्रयच्छत्य् अक्षयांल् लोकान् विधिना वाविधानतः ।<br>
शिल्पविद्यां नरो दत्वा वैष्णवं लोकम् आप्नुयात् ॥<br>
धर्मशास्त्रं नरो दत्वा स्वर्गे कल्पत्रयं वसेत् ।<br>
आत्मविद्यां तु यो दद्यात् तस्य संख्या न विद्यते ॥</p></blockquote>
<p><strong>[३९६]</strong>	पुण्यस्य गदितुं सम्यग् अपि वर्षशतायुतैः ।</p>
<blockquote>
<p>एतावच् छक्यते वक्तुं यत् कल्पायुतम् उत्तमम् ॥<br>
सत्यलोके वसेन् मर्त्यो यत्र ब्रह्मा वसेत् प्रभुः ।<br>
अप्य् एकं नीरुजीकृत्य जन्तुं यादृशतादृशम् ॥<br>
आयुर्वेदप्रदानेन किं न दत्तं भवेद् भुवि ।<br>
सस्यवेदप्रदानेन संपन्ना यस्य शालयः ॥<br>
किं नाम न कृतं तत्र पुण्यं भवति शाश्वतम् ।<br>
मीमांसाशास्त्रमाहात्म्याद् बुद्ध्वा वै वेदनिर्णयम् ॥<br>
किं न नाम शुभं दत्तं यज्ञकर्मप्र्वर्तनात् ।<br>
आत्मविद्या च पौराणी धर्मशास्त्रात्मिका च या ॥<br>
एतद् विद्यात्रयं मुख्यं सर्वदानक्रियाफलैः ।<br>
धर्मशास्त्रं नरो बुद्ध्वा यत् किंचिद् धर्मम् आश्रयेत् ॥<br>
तस्य धर्मं दशगुणं धर्मशास्त्रप्रदस्य वै ।<br>
पुराणाखानविद्वांसः पितृदेवार्चने रताः ॥<br>
लोकान् सर्वान् कामपूर्णान् यान्ति सर्वसुभोदयान् ।<br>
पुराणविध्यादातारस् त्व् अनन्तफलभागिनः ॥<br>
आत्मविद्याप्रदातारो नरा धर्मसमाश्रयाः ।<br>
न पुनर् योनिनिरयं प्रविशन्ति दुरत्ययम् ॥<br>
उत्तीर्णाः सर्वपापेभ्यः सपुत्रपशुबान्धवाः ।<br>
मुच्यन्ते निरयैर् घोरैर् असंख्यैर् यातनात्मकैः ॥</p></blockquote>
<p>तथा ।</p>
<blockquote>
<p>श्लोकं प्रहेलिकां गाथाम् अथान्यद् वा सुभाषितम् ।<br>
दत्वा प्रीतिकरं याति लोकम् अप्सरसां शुभम् ॥<br>
यद् एतत् पुण्यम् आख्यातं विद्यादानस्य सांप्रतम् ।<br>
देशकालविधिश्रद्धापात्रयोगात् तथाविधम् ॥<br>
प्राप्नोति कोटिगुणितं फलं विद्याप्रदो नरः ।<br>
यस् तु पुण्यपरो मर्त्यो जिगीषुः कीर्तिसाधकः ॥<br>
स विधानेन वै दद्याद् विद्यां विविधकामदाम् ।<br>
एवं विद्याप्रदानेन सर्वकामगुणान्वितम् ॥</p></blockquote>
<p><strong>[३९८]</strong>	यत्नेन पात्रे दातव्यं रहस्यं ह्य् एतद् उत्तमम् ।</p>
<blockquote>
<p>उद्दिश्य देवतादत्तं प्रदानं यत्र कुत्रचित् ॥<br>
तस्यासमाप्तपुण्यस्य केन पुण्यं (?) निरूप्यते ॥</p></blockquote>
<p>असमाप्तं पुण्यं येन सो ऽसमाप्तपुण्यम् ।</p>
<blockquote>
<p>गुरुम् आराध्य यत्नेन विद्याव्याख्यानपारगम् ।<br>
शक्त्या भक्त्या प्रणामेन धनैः सर्वैर् गुणैस् तथा ॥<br>
यथा घटप्रतिच्छन्ना रत्नराजा महाप्रभाः ।<br>
अकिंचित्करतां प्राप्तास् तद्वद् विद्याश् चतुर्दश ॥<br>
विना तु गुरुणा सम्यग् बोधकेन विपश्चिता ।<br>
नैव विद्याफलप्राप्तिर् गुरुं तस्मात् तु पूजयेत् ॥<br>
स्रग्दामभूषणैर् नित्यं यथा देवं पिनाकिनम् ।<br>
यो गुरुं पूजयेन् नित्यं स्थितं वा प्रस्थितं च वा ॥<br>
तत्प्रसादेन यस्मात् स प्राप्नुयात् सर्वसंपदम् ।<br>
तस्माद् गुरुं प्रयत्नेन महादेववद् अर्चयेत् ॥<br>
भक्त्या प्रीत्या प्रयत्नेन श्रद्धया च सदैव हि ।<br>
एष माता पिता ह्य् एष एष् एव च बान्धवः ॥<br>
एष चिन्तामणिश् चैव एष एव च मे सुहृत् ।<br>
एवं श्रद्धापरो नित्यं गुरुम् आराधयेद् बुधः ॥<br>
अज्ञान्दुःखशमनं नरकोद्धारणं तथा ।<br>
कुतो माता पिता वापि बान्धवो ऽपि महागुणः ॥<br>
तादृग् अभ्युदयं कुर्याद् यादृक् कुर्याद् गुरुर् महत् ।<br>
को ऽन्यो ज्ञानेन दुःखौघाद् उद्धरेद् भवबन्धणात् ॥<br>
सम्यक् शास्त्रार्थबोद्धारं महादेववद् अर्चयेत् ।<br>
वस्तुमात्रेण यो ज्ञानं शास्त्ररूपम् उपन्यसेत् ॥<br>
स तावच् छिववत् पूज्यो भक्त्या भवभयापहः ।<br>
यस् तु शास्त्रविवक्षाख्यं विशेषार्थं प्रपूजयेत् ॥<br>
पदवाक्यार्थबोधेन सम्यक् शास्त्रप्रवर्तनात् ।<br>
पूर्वोत्तरार्थसंगत्या समुदायार्थनिश्चयात् ॥<br>
स्वशास्त्राभिमता वाचः सम्यग् यो वेत्ति तत्त्वतः ।<br>
स तु साकाण् महाबुद्धिर् भगवान् इह शंकरः ॥</p></blockquote>
<p><strong>[३९९]</strong>	तं भजेत् सर्वभावेन भक्तियोगेन सर्वदा ।</p>
<blockquote>
<p>आदित्येन विना यद्वज् जगदन्धं विभाव्यते ॥<br>
गुरुवाक्यं विना सर्वं तथैव हि तमोमयम् ।<br>
तस्माद् यथा महादेवं तद्वद् एव गुरुं सदा ॥<br>
यः पश्यति स पुरुषः सर्वधर्मान् अवाप्नुयात् ।<br>
विद्या च मुख्यं दानानां गुरुतो ऽस्य विधिं पुनः ॥<br>
श्रुत्वा विधेयं विधिवच् छ्रद्धया भावितात्मना ।<br>
सत्यां तेभ्यस् तु ताम् दद्याद् विशेषाद् गुणशालिषु ॥<br>
उपयोग्यं च यद् यस्य तत् तस्य प्रतिपादयेत् ।<br>
सुरालयेषु सर्वेषु यथाविभवविस्तरैः ॥<br>
दातव्यास् तु प्रयत्नेन महापुण्यफलार्थिभिः ।<br>
दत्वा तु पुस्तकं तत्र पितॄणां धर्मम् उद्दिशेत् ॥<br>
बान्धवानां च हृद्यानाम् अनन्तं फलम् इच्छता ।<br>
ततो दत्वा विधानेन तां विद्यां शिवमन्दिरे ॥<br>
ततश् च भोजयेद् विप्रान् रुद्रभक्तांश् च मानवान् ।<br>
यथाशक्ति च कर्तव्य उत्सवः स्वेषु वेश्मसु ॥<br>
राज्ञा च नगरे कार्यो ग्रामे ग्रामाधिपैस् तथा ।<br>
गृहे गृहस्थैः कर्तव्य उत्सवो बन्धुभिः सह ॥<br>
स्नातैर् भुक्तैः समालब्धैः स्रग्विभिः सुसमाहितैः ।<br>
प्रतियुक्तैस् ततः श्राव्यं शास्त्रं श्रद्धासमन्वितैः ॥<br>
वाचकं दक्षयेत् तत्र यथाविभवविस्तरैः ।<br>
गुरुं च भक्त्या मतिमान् यथाशक्ति न मायया ॥<br>
ततः पुष्पैश् च धूपैश् च श्रावकान् संप्रपूजयेत् ।<br>
वाचको ब्राह्मणः प्राज्ञः श्रुतशास्त्रो महामहाः ॥<br>
अभ्यस्ताक्षरविन्यस्तो वृत्तशास्त्रविशारदः ।<br>
शब्दार्थवित् प्रगल्भश् च विनीतो मेधयान्वितः ॥<br>
गीतज्ञो वाक्यविच् छ्राव्यस्वरो ऽनाविलभाषकः ।<br>
गुरुश् च धर्मवान् प्राज्ञः श्रुतशास्त्रो विमत्सरः ॥</p></blockquote>
<p><strong>[४००]</strong>	विप्रः प्रकृतसंशुद्धः श्रुतिस्मृतिमुखः सदा ।</p>
<blockquote>
<p>सुवृत्तस् तर्कशास्त्रज्ञो धर्मशास्त्रविशारदः ॥<br>
स्वभ्यस्तशास्त्रसंदोहः प्रकृतार्थप्रवर्तकः ।<br>
नाप्रक्रमकृतव्याख्यः पौर्वापर्यार्थविष्टधी ॥</p></blockquote>
<p>विष्टधीः प्रकृष्टवाग् इत्य् अर्थः । पौर्वापर्यविषिष्टधीर् इति पाठे पौर्वापर्ये विशिष्टा सविशेषा संबन्धप्रापणात्मिका धीर् यस्येति भावः ।</p>
<blockquote>
<p>अध्यायसर्गविच्छेदविभक्तार्थप्रयोजकः ।<br>
संस्कारैः संस्कृतां विद्यां प्राकृतैः प्राकृताम् अपि ॥<br>
आलापमात्रैर् व्याखानैर् यश् च शिष्यान् प्रबोधयेत् ।<br>
देशाभिधानविन्यासैर् बोधयेच् चापि यो गुरुः ॥<br>
स गुरुः स पिता माता स तु चिन्तामणिः स्मृतः ।<br>
यः शास्त्रोपायम् आख्याय नकेभ्यः समुद्धरेत् ॥<br>
कस् तेन सदृशो लोके बान्धवो भुवि विद्यते ।<br>
यस्य वाग्रश्मिसंधेन नश्यते हृद्गतं तमः ॥<br>
महासंसाररजनीभवं शोकं महाद्युतेः ।<br>
नोद्विजेत् तस्य पारुष्ये न च वै लोप्य पृच्छतः ॥<br>
न चास्य व्याधिदुःखेषु मलानां चापि शोधने ।<br>
प्रसादयेत् तु कुपितं दुःख्मग्नं समुद्धरेत् ॥<br>
रोगेभ्यश् चापि यत्नेन पैरक्षेन् न चोद्विजेत् ।<br>
एवं व्याख्यां शुभां श्रुत्वा गुरुवक्त्रान् नरोत्तमः ॥<br>
विधेयं चिन्तयेद् यत्नात् परत्र हितकारणम् ।<br>
शृणुयाच् छ्रद्दया युक्तः प्रणतो ऽभिमतो गुरोः ॥<br>
भिषजां वचनं कार्यं गुरूणां च महात्मनाम् ।<br>
न तत्कृतं स्वयं कुर्यात् ते समिद्धानलवत् विषः ॥<br>
अप्रस्तुतकथाक्षेपं यः कुर्याद् अग्रतो गुरोः ।<br>
स ब्रह्महत्याम् आप्नोति गुरुवाकेष्व् अनिश्चयात् ॥</p></blockquote>
<p><strong>४०१]</strong>	यश् च श्रुत्वान्यतः शास्त्रं संस्कारं प्राप्य वा शुभम् ।</p>
<blockquote>
<p>अन्यस्य जनयेत् कीर्तिं गुरोः स ब्रह्महा भवेत् ॥<br>
विस्मारयेच् च वा मौढ्याद् यो ऽपि शास्त्रम् उत्तमम् ।<br>
स याति नरकं घोरम् अक्षयं भीमदर्शनम् ॥<br>
यस् तु बुद्ध्वा नरः शास्त्रं किंचित् कुर्याच् छुभाशुभम् ।<br>
भवेच् छतगुणं तद् वै विज्ञाननिरतस्य वै ॥<br>
एवं विधानतो वाच्यं वाचकेन विपश्चिता ।<br>
तपः शमात्मकं भोगस्वर्गादिफलसाधकम् ॥<br>
शनैर् विभोध्य वै वाच्यम् अध्यात्मादि च यद् भवेत् ।<br>
क्रुद्धोत्किं युद्धसंक्षोभं (?) धारावर्तेन वाचयेत् ॥<br>
सरागललितैर् वाक्यैर् वाचयेद् वृद्धसंगमे ।<br>
नानावृत्तानुरूपेण लालित्येन च वाचयेत् ॥<br>
सर्गाध्यायसमाप्तौ च कथापर्यन्त एव वा ।<br>
प्रशस्तपदसंयोगे कुर्याद् इति विरामणम् ॥<br>
समाप्ते वाचने ऽभीष्टं स्तूये(स्तुया)द् एवं विचक्षणः ।<br>
अवधार्य जगच्छान्तिम् अन्ते शान्त्युदकं स्पृशेत् ॥<br>
सदेहसुश्रुतं भूयाद् अस्तु व्याख्याननित्यता ।<br>
लोकः प्रवर्ततां धर्मे राजा चास्तु जयी सदा ॥<br>
धर्मबान्धवसंपन्नो गुरुश् चास्तु निरामयः ।<br>
इति प्रोच्य यथायातं गन्तव्यं च विभाव्य तैः ॥<br>
शिष्यैः परस्परं शास्त्रं चिन्तनीयं विचक्षणैः ।<br>
कथावस्तुप्रसङ्गेन नानाव्याख्यानुभावनैः ॥<br>
युक्तिभिश् च स्मरेद् व्याख्यां चिह्नैश् चापि स्वयंकृतैः ।<br>
एवं दिने दिने व्याख्यां शृणुयान् नियतो नरः ॥<br>
समग्रशास्त्रश्रवणेन पुंसां श्रद्धाप्रधानं भवतीह चेतः ।<br>
रागं च शास्त्रात्मकम् अभ्युपैति दोषाश् च नाशं निखिलेन यान्ति ॥<br>
यथाकथंचिच् छृणुयान् न शास्त्रम् अशद्धयोदाहृतधर्मसंघः ।</p></blockquote>
<p><strong>[४०२]</strong>	ततः समाप्ताव् अथ शास्त्रसर्गैः कथोदये वापि विनीतबुद्धिः ॥</p>
<blockquote>
<p>शक्त्यार्चयेद् वाचकम् अग्र्यम् एवं गुरुं च भक्त्या पितृवत् त्रिकार्थी ॥</p></blockquote>
<p>धर्मार्थकामास् त्रिकः ।</p>
<blockquote>
<p>एष विद्याप्रदानस्य प्रधानो विधिर् उच्यते ।<br>
अनेनैव विधानेन ब्राह्मणे शीलशालिनि ॥<br>
प्रबोधयति धीयुक्त युक्तिज्ञे वेदवेदिनि ।<br>
विन्यसेच् च शुभं शास्त्रं महापुण्यजिगीषया ॥</p></blockquote>
<p>वेदवेदिनि लब्धवेद इत्य् अर्थः ।</p>
<blockquote>
<p>धनैर् वा विपुलैर् दक्षयेद् गुरुं कृत्वा सुतर्पितम् ।<br>
अध्यापयेच् छुभाण् शिष्यान् अभिजातान् सुमेधसः ॥<br>
एवं विद्याप्रदानं तु सर्वदानोत्तमं स्मृतम् ।<br>
सर्वदा सर्ववर्णानां नरकप्लवम् उत्तमम् ॥</p></blockquote>
<p>प्लव उत्तारः ।</p>
<blockquote>
<p>अनेन विधिना दत्वा विद्यां पुण्यपरो नरः ।<br>
यत् फलं त्व् अश्वमेधानां शतस्याशु कृतस्य वै ॥<br>
राजसूयसहस्रस्य सम्यग् इष्टस्य यत् फलम् ।<br>
तत् फलं लभते मर्त्यो विद्यादानेन भाग्यवान् ॥<br>
सर्वसस्यसुसंपूर्णां सर्वरत्नोपशोभिताम् ।<br>
ब्राह्मणेभ्यो महीं दत्वा ग्रहणे चन्द्रसूर्ययोः ॥<br>
यत् फलं लभते मर्त्यो विद्यादानेन तत् फलम् ।<br>
यावद् अक्षरसंख्यानं विद्यते शास्त्रसंश्रये ॥<br>
तावद् वर्षसहस्राणि स्वर्गे विद्याप्रदो वसेत् ।<br>
यायत्यः पङ्क्तयस् तत्र पुस्तके ऽक्षरसंमिताः ॥<br>
तावतो नरकात् कुल्यान् उद्धृत्य नयते दिवि ।</p></blockquote>
<p>कुल्या वंश्याः ।</p>
<blockquote>
<p>यावच् च पत्रसंख्यानं विद्यते पुस्तके नरः ।<br>
तावद् वर्षसहस्राणि सकुलो मोदते दिवि ॥<br>
यावच् च पातकं तेन कृतं जन्मशतैर् अपि ।<br>
तत् सर्वं नश्यते तस्य विद्यादानेन देहिनः ॥</p></blockquote>
<p><strong>[४०३]</strong>	स जातो मनुजो लोके स धन्यः स च कीर्तिमान् ।</p>
<blockquote>
<p>यो विद्यादानसंपर्कप्रसक्तः पुरुषोत्तमः ॥<br>
यथाविभवतो विद्याद् विद्यां शाठ्यविवर्जितः ।<br>
याति पुण्यमयांल् लोकान् अक्षयान् भोगभूषितान् ॥<br>
ये ऽपि पत्रमषीपात्रलेखनीसंपुटादिकम् ।<br>
दद्युः शास्त्राभियुक्ताय ते ऽपि विद्याप्रदायिनाम् ॥<br>
यान्ति लोकाञ् शुभान् मर्त्याः पुण्यलोका महाधियः ।<br>
इति विद्याप्रदानस्य महाभाग्यं प्रकीर्तितम् ॥<br>
श्रुत्वैतत् पातकैर् मुक्तो नियतं सप्तजन्मजैः ॥</p></blockquote>
<p>इति नन्दिपुराणे विद्यादानविधिः ।</p>
<p>अथ मत्स्यपुराणे कल्पदानम् ।</p>
<blockquote>
<p>कल्पानुकीर्तनं वक्ष्ये सर्वपापप्रणाशनम् ।<br>
यस्यानुकीर्तनाद् एव वीरपुण्येन युज्यते ॥<br>
प्रथमः श्वेतकल्पस् तु द्वितीयो नीललोहितः ।<br>
वामदेवस् त्र्तीयस् तु ततो राथन्तरो ऽपरः ॥<br>
रौरवः पञ्चमः प्रोक्तः षष्ठः प्राण इति स्मृतः ।<br>
सप्तमस् तु बृहत्कल्पः कन्दर्पो ऽष्टम उच्यते ॥<br>
सत्यो ऽथ नवमः प्रोक्त ईशानो दशमः स्म्र्तः ।<br>
व्यान एकादशः प्रोक्तस् तथा सारस्वतो ऽपरः ॥<br>
त्रयोदश् उदानस् तु गारुडो ऽथ चतुर्दश ।<br>
कौर्मः पञ्चदशः प्रोक्तः पौर्णमासी प्रजापतेः ॥<br>
षोडशो नारसिंहस् तु समानस् तु ततो ऽपरः ।<br>
आग्नेयो ऽष्टादशः प्रोक्तः सोमकल्पस् ततः परः ॥<br>
मीनकल्प इति प्रोक्तस् तत् पुमान् इति चापरः ।<br>
वैकुण्ठश् चापरस् तस्य लक्ष्मीकल्पस् तथापरः ॥<br>
चतुर्विंशस् ततः प्रोक्तः सावित्रीकल्पसंज्ञितः ।<br>
पञ्चविंशतमो घोरो वाराहस् तु ततो ऽपरः ॥<br>
सप्तविंशस् तु वैराजो गौरीकल्पस् ततः परः ।<br>
माहेश्वरस् ततः प्रोक्तस् त्रिपुरं यत्र घातितम् ॥</p></blockquote>
<p><strong>[४०४]</strong>	पितृकल्पस् तथान्ते तु या कुहूर् ब्रह्मणः स्मृता ।</p>
<blockquote>
<p>इत्य् अयं ब्राह्मणो मासः सर्वपापप्रणाशनः ॥<br>
आदाव् एव हि माहात्म्यं यस्मिन् यस्मिन् विधीयते ।<br>
तस्य कल्पस्य तन्नाम विहितं ब्रह्मणा पुरा ॥<br>
यस् तु दद्याद् इमान् कृत्वा हैमान् पर्वणि पर्वणि ।<br>
ब्रह्मविष्णुपुरे कल्पं मुनिभिः पूज्यते दिवि ॥<br>
सर्वपापक्षयकरं कल्पदानं ततो भवेत् ।<br>
मुनिरूपांस् ततः कृत्वा दद्यात् कल्पान् विचक्षणः ॥</p></blockquote>
<p>इति मात्स्य कल्पदानम् ।</p>
<p>अथादेयानि ।</p>
<p>तत्र दक्षः ।</p>
<blockquote>
<p>सामान्यं याचितं न्यस्तम् आधिर् दाराश् च तद्धनम् ।<br>
अन्वाहितं च निक्षेपः सर्वस्वं चान्वये सति ॥<br>
आपत्स्व् अपि न देयानि नव वस्तूनि पण्डितैः ।<br>
यो ददाति स मूढात्मा प्रायश्चित्तीयते नरः ॥</p></blockquote>
<p>सामान्यं साधारणम् । याचितकं परकीयं कार्यसिद्ध्यर्थम् आनीतम् । न्यस्तनिक्षिप्तयोर् भेदो द्वितीयो ऽध्याये वक्ष्यते । दाराः कलत्रम् । तद्धनं स्त्रीधनम् । अन्यस्मै दातुम् अन्येन यद् अर्पितं तद् अन्वाहितम् । कात्यायनः ।</p>
<blockquote>
<p>विक्रयं चैव दानं च न देयाः स्युर् अनिच्छवः ।<br>
दाराः पुत्राश् च सर्वस्वम् आत्मनैव तु योजयेत् ॥</p></blockquote>
<p>योजयेत् संधयेद् इत्य् अर्थः ।</p>
<blockquote>
<p>आपत्काले तु कर्तव्यं दानं विक्रयम् एव वा ।<br>
अन्यथा नैव कर्तव्यम् इति शास्त्रस्य निश्चयः ॥</p></blockquote>
<p>शातातपः ।</p>
<blockquote>
<p>वेदविक्रयनिर्विष्टं स्त्रीषु यच् चार्जितं धनम् ।<br>
अदेयं पितृदेवेभ्यो यच् च क्लीबाद् उपागतम् ॥</p></blockquote>
<p>निर्विष्टं प्राप्तम् । स्त्रीषु विक्रीतास्व् इति शेषः । क्लीबान् नपुंसकात् । तथा ।</p>
<blockquote>
<p>द्रव्येणन्यायलब्धेन यः करोत्य् और्ध्वदैहिकम् ।<br>
न स तत् फलम् आप्नोति तस्यार्थस्य दुरागमात् ॥</p></blockquote>
<p>यमः ।</p>
<blockquote>
<p>सुवर्णं रजतं ताम्रं यतिभ्यो यः प्रयच्छति ।<br>
न स तत् फलम् आप्नोति तत्रैव परिवर्तते ॥</p></blockquote>
<p><strong>[४०५]</strong>	पक्वम् अन्नं गृहस्थस्य वानप्रस्थस्य गोरसः ।</p>
<blockquote>
<p>वृत्तिश् च भैक्षवृत्तिभ्यो न देयं पुण्यम् इच्छता ॥</p></blockquote>
<p>वृत्तिः क्षेत्रादिका । भैक्षवृत्तयो ब्रह्मचारिपरिव्राजकाः ।</p>
<blockquote>
<p>न शूद्राय हविर् दद्यात् स्वस्ति क्षीरं तिलान् मधु ।<br>
न शूद्रात् प्रतिगृह्णीयात् तेषाम् अन्यन् निवेदयेत् ॥</p></blockquote>
<p>स्वतीति न ब्रूयाद् इत्य् अर्थः । एतच् च प्राक्प्रणामात् । तथा च स्मृत्यन्तरम् ।</p>
<blockquote>
<p>अप्रणामगते शूद्रे न ब्रूयात् स्वस्ति कुत्रचित् । इति ।</p></blockquote>
<p>तेषां क्षीरादीनां क्रयार्थम् अन्यद् द्रव्यं शूद्राय निवेदयेत् । अङ्गिराः ।</p>
<blockquote>
<p>बहुभ्यो न प्रदेयानि गौर् गृहं शयनं स्त्रियः ।<br>
विभक्तदक्षिणा ह्य् एता दातारं तारयन्ति हि ॥</p></blockquote>
<p>विभक्तः पृथग्भूत एक इति यावत् । तत्संबन्धिन्यो दक्षिणा विभक्तदक्षिणाः । क्वचित् पाठः ।</p>
<blockquote>
<p>विभक्तदक्षिणा ह्य् एते दातारं न भजन्ति हि । इति ।</p></blockquote>
<p>तस्यार्थः — एते प्रतिग्रहीतारः कृतदक्षिणाविभागा दातारं न भजन्ति दानफलनिमित्ततयेति ।</p>
<blockquote>
<p>एका ह्य् एकस्य दातव्या न बहुभ्यः कथंचन ।<br>
सा तु विक्रयम् आपन्ना दहत्य् आसप्तमं कुलम् ॥</p></blockquote>
<p>एका गौर् द्विबहुभ्यो दत्ता विक्रयम् आपद्यते । तत्रायं दतुर् दोषः ।</p>
<blockquote>
<p>देवतानां गुरूणां च मातापित्रोस् तथैव च ।<br>
पुण्यं देयं प्रयत्नेन नापुण्यं चोदितं क्वचित् ॥</p></blockquote>
<p>पापं देवतया न क्वचिद् विहितम् इत्य् अर्थः । <u>ननु</u> च पुण्यम् अन्यस्मै न शक्यं दातुम् अन्येन सह तस्य स्वस्वामिभावापादनासंभवात् । न च ब्रह्मदानाभयदानवद् यथाकथंचित् संबन्धमात्रं तद् दानम् इति वाच्यम् । संप्रदानस्य पुण्यस्य च संबन्धमात्रम् अशक्यं यतः । <u>मैवम्</u> । वचनप्रामाण्याद् देयस्य पात्रस्य च संबन्धः पुण्यं फलं ददाति पात्रं तत् फलं भुङ्क्त इत्य् एवम् आत्मा कल्प्यते । तद् अन्यथानुपपत्त्या दीयमानात् पुण्यात् पात्रे पुण्यान्तरोदयः फलभोगानुगुणः परिकल्प्यते । यत् तु न्यायविद्भिर् उक्तम् — शास्त्रफलं प्रयोक्तरीति । तत् प्रथमपुण्योदयविषयम् । द्वितीयादिधर्मोत्पत्तिस् तु वचनप्रामाण्याद् अप्रयोक्तर्य् अपि कल्प्यत एवेति ।</p>
<blockquote>
<p>न केवलं पापदानम् अविहितं निषिद्धं च । तथा च यमः ।</p></blockquote>
<p><strong>[४०६]</strong>	कल्मषं ब्राह्मणो दत्वा दाता यात्य् अशुभां गतिम् ।</p>
<blockquote>
<p>विनिर्मोकविनिर्मुक्तः पन्नगेन्द्रः क्षतो यथा ॥</p></blockquote>
<p>नन्दिपुराणे ।</p>
<blockquote>
<p>पापदः पापम् आप्नोति नरो लक्षगुणं सदा ।<br>
पुण्यदः पुण्यम् आप्नोति शतशो ऽथ सहस्रशः ॥<br>
तथा पात्रविशेषेण दानं स्याद् उत्तरोत्तरम् ।<br>
गुरुमातृपितृब्रह्मवादिनां दीयते तु यत् ॥<br>
तल् लक्षगुणितं विद्यात् पुण्यं वा पापम् एव वा ।</p></blockquote>
<p>शातातपः ।</p>
<blockquote>
<p>प्रश्नपूर्वं तु यो दद्याद् ब्राह्मणाय प्रतिग्रहम् ।<br>
स पूर्वं नरकं याति ब्राह्मणस् तदनन्तरम् ॥</p></blockquote>
<p>इदं पठेत्यादेशः प्रश्नः ।</p>
<blockquote>
<p>मा ददस्वेति यो ब्रूयाद् गवाग्निब्राह्मणेषु च ।<br>
तिर्यग्योनिशतं गत्वा ब्राह्मणेष्व् अभिजायते ॥ १.२१२ ॥</p></blockquote>
<p><em>इदानीम् अददतो ऽपि दानफलप्राप्त्युपायम् आह</em> ।</p>
<blockquote>
<p><strong>प्रतिग्रहसमर्थो ऽपि नादत्ते यः प्रतिग्रहम् ।</strong><br>
<strong>ये लोका दानशीलानां तान् स प्राप्नोति पुष्कलान् ॥ १.२१३ ॥</strong></p></blockquote>
<p>प्रतिग्रहसमर्थो ऽपि पात्रभूतो ऽपि सन् यो गोभूहिरण्यादि न प्रतिगृह्णाति स गवादिदानशीलानां ये लोकास् तान् पुष्कलान् अविकलान् प्राप्नोति ॥ १.२१३ ॥</p>
<p><em>सर्वाप्रतिग्रहे प्राप्ते क्वचिद् अपवादम् आह</em> ।</p>
<blockquote>
<p><strong>कुशाः शाकं पयो मत्स्या गन्धाः पुष्पं दधि क्षितिः ।</strong><br>
<strong>मांसं शय्यासनं धानाः प्रत्याख्येयं न वारि च ॥ १.२१४ ॥</strong></p></blockquote>
<p>कुशादिकं दीयमानं न प्रत्याख्येयम् । बृष्टा यवा धानाः । मनुः ।</p>
<blockquote>
<p>शय्यां गृहान् कुशान् गन्धान् आपः पुष्पं मणीन् दधि ।<br>
मत्स्यान् धानाः पयो मांसं शाकं चैव न निर्णुदेत् ॥</p></blockquote>
<p>तथा ।</p>
<blockquote>
<p>एधोदकं मूलफलम् अन्नम् अभ्युद्धृतं च यत् ।<br>
सर्वतः प्रतिगृह्णीयान् मध्व् अथाभयदक्षिणाम् ॥</p></blockquote>
<p>अभयदक्षिणाम् अभयदानम् इत्य् अर्थः । अङ्गिराः ।</p>
<blockquote>
<p>खलक्षेत्रगतं धान्यं वापीकूपगतं जलम् ।<br>
अभोज्याद् अपि तद् ग्राह्यं यच् च गोष्ठगतं पयः ॥</p></blockquote>
<p><strong>[४०७]</strong>	विच्छिन्नेष्व् अथ पक्षेषु हविःष्व् आग्रा(ग्र)यणेषु च ।</p>
<blockquote>
<p>इष्टिं त्व् अधिकृतां कुर्यात् सुकृतं च न लोपयेत् ॥</p></blockquote>
<p>पक्षशब्देन पक्षान्ते विहितानि कर्माणि लक्ष्यन्ते । इष्टिं त्व् अधिकृतां कुर्याद् इति यागम् उद्दिश्य याचेतेत्य् अर्थः । न चैवं सुकृतं लुप्यते ।</p>
<blockquote>
<p>पक्वान्नवर्जं विप्रेभ्यो गोदानं क्षत्रियाद् अपि ।<br>
वैश्यात् तु सर्वधान्यानि शूद्राद् ग्राह्यं न किंचन ॥</p></blockquote>
<p>अभोज्यविप्रादिविषयम् एतत् । [यत् तु]</p>
<blockquote>
<p>यत् तु क्षेत्रगतं धान्यं खले वाथ गृहाद् बहिः ।<br>
सर्वकालं ग्रहीतव्यं शूद्रेभ्यो ऽप्य् अङ्गिरोमतम् ॥<br>
संस्कारैः शुध्यति ह्य् एवं धान्यं तेन शुचि स्मृतम् ।<br>
तस्माद् आमं ग्रहीतव्यं मृतसूत्यन्तरेष्व् अपि ॥</p></blockquote>
<p>इति, तद् आपद्विषयम् ॥ १.२१४ ॥</p>
<blockquote>
<p><strong>अयाचिताहृतं ग्राह्यम् अपि दुष्कृतकर्मणः ।</strong><br>
<strong>अन्यत्र कुलटाशण्ढपतितेभ्यस् तथा द्विषः ॥ १.२१५ ॥</strong></p></blockquote>
<p>अयाचितम् अप्रार्थितम् आत्मानं प्रति दातुम् आनीतं कुलटादिवर्जितस्य दुष्कृतकारिणो ऽपि ग्राह्यम् । कुलटा स्वैरिणी स्त्री । मनुः ।</p>
<blockquote>
<p>आहृताम् उद्यतां भिक्षां पुरस्ताद् अप्रचोदिताम् ।<br>
मेने प्रजापतिर् ग्राह्यम् अपि दुष्कृतकर्मणः ॥<br>
नाश्नन्ति पितरस् तस्य दश वर्षाणि पञ्च च ।<br>
न च हव्यं वहत्य् अग्निर् यद् ताम् अभ्यवपद्यते ॥<br>
चिकित्सककृतघ्नानां शल्यहन्तुस् तु वार्धुषेः ।<br>
शण्ढस्य कुलटायाश् च उद्यताम् अपि वर्जयेत् ॥</p></blockquote>
<p>भिक्षाशब्देनात्र पक्वान्नम् उपलक्ष्यते । यमः ।</p>
<blockquote>
<p>चिकित्सकस्य मृगयोर् वेश्यायाः कृतकस्य च ।<br>
षण्ढनर्तकयोर् एव उद्यतां परिवर्जयेत् ॥</p></blockquote>
<p>वसिष्ठः ।</p>
<blockquote>
<p>शस्त्रं विषं सुरा चाप्रतिग्राह्याणि ॥ १.२१५ ॥</p></blockquote>
<p><strong>[४०८]</strong></p>
<p><em>ब्राह्मणस्य निमित्तान्तरेण सर्वतः प्रतिग्रहम् आह ।</em></p>
<blockquote>
<p><strong>देवातिथ्यर्चनकृते गुरुभृत्यार्थम् एव च ।</strong><br>
<strong>सर्वतः प्रतिगृह्णीयाद् आत्मवृत्त्यर्थम् एव च ॥ १.२१६ ॥</strong></p></blockquote>
<p>इति दानप्रकरणम् ॥ ८ ॥</p>
<p>देवार्चनाद्यर्थं सर्वतः क्षत्रियादितो ऽपि गृह्णीयात् । सकलावश्यककर्मोपलक्षणं चैतत् । आत्मवृत्तिः शरीरधारणमात्रम् । न तु तृप्तिः । यद् आह विष्णुः ।</p>
<blockquote>
<p>गुरून् भृत्यांश् चोज्जिहीर्षन्न् अर्चिष्यन् देवतातिथीन् ।<br>
सर्वतः प्रतिगृह्णीयान् न तु तृप्येत् स्वयं ततः ॥<br>
एतेष्व् अपि च कार्येषु समर्थः सन् प्रतिग्रहे ।<br>
नादद्यात् कुलटाशण्ढपतितेभ्यस् तथा द्विषः ॥</p></blockquote>
<p>अङ्गिराः ।</p>
<blockquote>
<p>गुर्वर्थम् ऐतिथीनां वा भृत्यानां च विशेषतः ।<br>
शूद्रान्नं प्रतिगृह्णीयान् न तु भुङ्क्ते स्वयं ततः ॥</p></blockquote>
<p>यमः ।</p>
<blockquote>
<p>कूपारामप्रपाकारी तथा वृक्षप्ररोपकः ।<br>
कन्याप्रदः सेतुकारी स्वर्गम् आप्नोत्य् असंशयम् ॥<br>
तडागे यस्य पानीयं सततं खलु तिष्ठति ।<br>
स्वर्गलोकगतिस् तस्य नात्र कार्या विचारणा ॥<br>
येषां तडागानि शुभाः प्रपाश् चारामाश् च कूपाश् च प्रतिश्रयाश् च ।<br>
अन्नप्रदानं मधुरा च वाणी तेषाम् अयं चैव परश् च लोकः ॥</p></blockquote>
<p>विश्णुः- &ldquo;अथ कूपकर्तुस् तत्प्रवृत्ते पानीये दुष्कृतार्धं नश्यति । तदुत्सर्गकृन् नित्यतृप्तो वारुणं लोकम् अश्नुते । नालप्रदः सदा तृप्तो भवति । वृक्षरोपयितुर् वृक्षाः परलोके पुत्रा भवन्ति । वृक्षप्रदस्य वृक्षाः पसूनैर् देवान् प्रीणयन्ति । फलैश् चातिथींश् छायया चाभ्यागतान् देवे वर्षत्य् उदकेन पितॄन् । सेतुकृत् स्वर्गम् आप्नोति&rdquo; । तथा ।</p>
<blockquote>
<p>कूपारामतडागेषु देवतायतनेषु च ।<br>
पुनःसंस्कारकर्ता च लभते मौलिकं फलम् ॥</p></blockquote>
<p>नन्दीपुराणे ।</p>
<blockquote>
<p>यो वापीम् अथ कूपं वा देशे तोयविवर्जिते ।<br>
खनयेत् स नरो याति बिन्दौ बिन्दौ शतं समाः ॥<br>
देवैर् एकत्वम् अतुलं तृष्णाक्षुद्वर्जितस् तथा ।<br>
तडागकर्ता वसते सवर्गे युगचतुष्टयम् ॥</p></blockquote>
<p><strong>[४०९]</strong>	यत्र विप्रो ऽथ गौर् एका पायिनी सलिलं क्वचित् ।</p>
<blockquote>
<p>तडागं तादृशं कृत्वा स्वर्गे दश् युगान् वसेत् ॥</p></blockquote>
<p>तथा ।</p>
<blockquote>
<p>यो वापीम् अग्निसाक्ष्ये च विधिवत् प्रतिपादयेत् ।<br>
कोणेषूदककुम्भस्थान् समुद्रान् अर्च्य श्रद्धया ॥<br>
चतुरश् चतुरन्ता तु तेन दत्ता मही भवेत् ।<br>
तत्संनिधौ द्विजान् अर्च्य विधिवत् पानभोजनैः ॥<br>
स याति वारुणं लोकं दिव्यकामसमन्वितम् ।</p></blockquote>
<p>मत्स्यपुराणे- &ldquo;मत्स्य उवाच —</p>
<blockquote>
<p>शृणु राजन् महाबाहो तडागादिषु यो विधिः ।<br>
प्राप्य पक्षं शुभं शुक्लम् अतीते चोत्तरायणे ॥<br>
पुण्ये ऽह्नि विप्रैः कथिते कृत्वा ब्राह्मणवाचनम् ।<br>
प्राग् उदक्प्रवणे देशे तडागस्य समीपतः ॥<br>
चतुर्हस्ता शुभा वेदिश् चतुरश्रा चतुर्मुखी ।<br>
तथा षोडशहस्तः स्यान् मण्डपश् च चतुर्मुखः ॥<br>
वेद्याश् च परितो गर्ता रत्निमात्रास् त्रिमेखलाः ।<br>
नव सप्ताथ वा पञ्च योनिवक्त्रान्विता नृप ॥<br>
विततस्तिमात्रा योनिः स्यात् प्राक्सप्ताङ्गुलिनिःसृता ।<br>
गर्ताश् च तत्र हस्ताः स्युस् त्रिपर्वोच्छ्रितमेखलाः ॥<br>
सर्वतः सर्ववर्णाः स्युः पताकाध्वजसंयुताः ।<br>
अश्वत्थोदुम्बरप्लक्षवटशाखाकृतानि तु ॥<br>
मण्डपस्य प्रतिदिशं द्वाराण्य् एतानि कारयेत् ।<br>
शुभास् तत्राष्ट होतारो द्वारपालास् तथाष्ट वै ॥<br>
अष्टौ तु जापकाः कार्या ब्राह्मणा वेदपारगाः ।<br>
सर्वलक्षणसंपूर्णा मन्त्रवन्तो जितेन्द्रियाः ॥<br>
कुलशीलसमायुक्ताः स्थापकाः स्युर् द्विजोत्तमाः ।<br>
प्रतिगर्ते तु कुलशा यज्ञोपकरणानि च ॥<br>
व्यजनं चामरं शुभ्रं ताम्रपात्रं सुविस्तरम् ।<br>
ततस् त्व् अनेकवर्णाः स्युर् बलयः प्रतिदैवतम् ॥</p></blockquote>
<p><strong>[४१०]</strong>	आचार्यः प्रक्षिपेद् भूमाव् अनुमन्त्र्य विचक्षणः ।</p>
<blockquote>
<p>त्रिरत्निमात्रो यूपः स्यात् क्षीरवृक्षविनिर्मितः ॥<br>
यजमानप्रमाणं वा संस्थाप्यो भूतिम् इच्छता ।<br>
हेमालंकारिणः कार्याः पञ्चविंशतिऋत्विजः ॥<br>
कुण्डलानि च हैमानि केयूरकटकानि च ।<br>
तथाङ्गुलीपवित्राणि वासांसि विविधानि च ॥<br>
दक्षयेच् च समं सर्वान् आचार्यं द्विगुणं पुनः ।<br>
दद्याच् छयनसंयुक्तम् आत्मनश् चापि यत् प्रियम् ॥<br>
सौवर्णौ कूर्ममकरौ राजतौ मत्स्यडुण्डुभौ ।<br>
ताम्रौ कुलीरमण्डूकौ वायसः शिशुमारकः ॥<br>
एवम् आसाद्य तान् सर्वान् आदाव् एव विशांपते ।<br>
शुक्लमाल्याम्बरधरः शुक्लमाल्यानुलेपनः ॥<br>
सर्वौषध्युदकस्नातः स्नापितो वेदपुंगवैः ।<br>
यजमानः सपत्नीकः पुत्रपौत्रसमन्वितः ॥<br>
पश्चिमं द्वारम् आश्रित्य प्रविशेद् यागमण्डपम् ।<br>
ततो मङ्गलशब्देन भेरीणां निनदेन च ॥<br>
रजसा मण्डलं कुर्यात् पञ्चवर्णेन तत्त्ववित् ।<br>
षोडशारं ततश् चक्रं पद्मगर्भं चतुर्मुखम् ॥<br>
चतुरश्रं च परितो वृत्तं मध्ये सुशोभनम् ।<br>
वेद्याश् चोपरि तत् कृत्वा ग्रहलोकपतिंस् ततः ॥<br>
विन्यसेन् मन्त्रतः सर्वान् प्रतिदिक्षु विचक्षणः ।<br>
झषादीन् स्नपयेन् मध्ये वारुणं मन्त्रम् आश्रितः ॥<br>
ब्रह्माणं च शिवं विष्णुं तत्रैव स्थापयेद् बुधः ।<br>
विनायकं च विन्यस्य कमलाम् अम्बिकां तथा ॥<br>
शान्त्यर्थं सर्वलोकानां भूतग्रामं न्यसेत् ततः ।<br>
पुष्पभक्षफलैर् युक्तम् एवं कृत्वाधिवासयेत् ॥<br>
कुम्भांश् च रत्नगर्भाश् च वासोभिर् अभिवेष्ट्य च ।<br>
पुष्पगन्धैर् अलंकृत्य द्वारपालान् समन्ततः ॥<br>
पठध्वम् इति तान् ब्रूयाद् आचार्यस् त्व् अभिपूजयेत् ।<br>
बह्वृचौ पूर्वतः स्थाप्यौ दक्षिणेन यजुर्विदौ ॥</p></blockquote>
<p><strong>[४११]</strong>	सामगौ पश्चिमे स्थाप्याव् उत्तरेण त्व् अथर्वणौ ।</p>
<blockquote>
<p>उदङ्मुखो दक्षिणतो यजमान उपाविसेत् ॥<br>
यजध्वम् इति तान् ब्रूयाद् धोतृकान् पुनर् एव च ।<br>
उत्कृष्टमन्त्रजप्येन तिष्ठध्वम् इति जापकान् ॥<br>
एवम् आमन्त्र्य तान् सर्वान् पर्युक्ष्याग्निं च मन्त्रवित् ।<br>
जुहुयाद् वारुणैर् मन्त्रैर् आज्यं च समिधस् तथा ॥<br>
ऋत्विग्भिश् चैव होतव्यं वारुणैर् एव सर्वशः ।<br>
ग्रहेभ्यो विधिवद् धुत्वा तथेन्द्रायेश्वराय च ॥<br>
मरुद्भ्यो लोकपालेभ्यो विधिवद् विश्वकर्मणे ।<br>
रात्रिसूक्तं च रौद्रं च पावमानं सुमङ्गलम् ॥<br>
जपेरन् पौरुषं सूक्तं पूर्वतो बह्वृचः पृथक् ।<br>
शार्ङ्गं रौद्रं च सौम्यं च कूष्माण्डं जातवेदसम् ॥<br>
सौरं सूक्तं जपेरंस् ते दक्षिणेन यजुर्विदः ।<br>
वैराजं पौरुषं सूक्तं सौपर्णं रौद्रसंहिताम् ॥<br>
शैशवं पञ्चनिधनं गायत्रं ज्येष्ठसाम च ।<br>
वामदेव्यं बृहत्साम रौरवं सरथन्तरम् ॥<br>
गवां व्रतं विकीर्णं च रक्षोघ्नं च यशस् तथा ।<br>
गायन्ति सामगा राजन् पश्चिमद्वारम् आश्रिताः ॥<br>
अथर्वणश् चोत्तरतः शान्तिकं पौष्टिकं तथा ।<br>
जपेरन् मनसा देवम् आश्रित्य वरुणं प्रभुम् ॥<br>
पूर्वेद्युर् अभितो रात्राव् एवं कृत्वाधिवसनम् ।<br>
गजाश्वरथावल्मीकसङ्गमह्रदगोकुलात् ॥<br>
मृदम् आदाय कुम्भेषु प्रक्षिपेच् चत्वरात् तथा ।<br>
रोचनां च ससिद्धार्थां गन्धान् गुग्गुलुम् एव च ॥<br>
स्नपनं तस्य कर्तव्यं पञ्चरत्नसमन्वितैः ।<br>
पूर्वं कर्तुर् महामन्त्रैर् एवं कृत्वा विधानतः ॥<br>
एवं क्षपाम् अतीवाह्य विधियुक्तेन कर्मणा ।<br>
तत्र प्रभाते विमले संजाते तु शतं गवाम् ॥</p></blockquote>
<p><strong>[४१२]</strong>	ब्राह्मणेभ्यः प्रदातव्यम् अष्टाषष्टिर् अथापि वा ।</p>
<blockquote>
<p>पञ्चाशद् वाथ षट्त्रिंशत् पञ्चविंशतिर् एव च ॥<br>
ततः सांवत्सरैः प्रोक्ते शुद्धलग्ने सुशोभने ।<br>
वेदशब्दैः सगन्धर्वैर् वाद्यैश् च विविधिअः शुभैः ॥<br>
कनकालंकृतां कृत्वा जले गाम् अवतारयेत् ।<br>
सामगाय च सा देया ब्रह्मणाय विश्ंपते ॥<br>
पात्रीम् आदाय सौवर्णी पञ्चरत्नसमन्विताम् ।<br>
ततो निक्षिप्य मकरं मत्स्यादींस् तांश् च सर्वतः ॥<br>
भृतां चतुर्भिर् विप्रैश् च वेदवेदाङ्गपारगैः ।<br>
महानदीजलोपेतां दध्यक्षतविभूषिताम् ॥<br>
उत्तराभिमुखीं न्युब्जां जलमध्ये तु कारयेत् ।<br>
अथर्वणेन साम्ना च पुनर् माम् एत्य् ऋचेति च ॥<br>
आपो हि ष्ठेति मन्त्रेण क्षिप्त्वागत्य च मण्डपम् ।<br>
पूजयित्वा सदस्यां तु बलिं दद्यात् समन्ततः ॥<br>
पुनर् दिनानि होतव्यं चत्वारि मुनिसत्तम ।<br>
चतुर्थीकर्म कर्तव्यं देयास् तत्रापि शक्तितः ॥<br>
दक्षिणा राजशार्दूल वरुणं संस्मरेत् ततः ।<br>
कृत्वा तु यज्ञपात्राणि यज्ञोपकरणानि च ॥<br>
ऋत्विग्भ्यस् तु समं दत्वा मण्डपं विभजेत् पुनः ।<br>
हेमपात्रीं च शय्यां च स्थापकाय निवेदयेत् ॥<br>
ततः सहस्रं विप्राणाम् अथ वाष्टशतं तथा ।<br>
भोजयेत यथाशक्ति पञ्चाशद् वाथ विंशतिम् ॥<br>
एवम् एव पुराणेषु तडागविधिर् उच्यते ।<br>
कूपवापीषु सर्वासु तथा पुष्करिणीषु च ॥<br>
एष एव विधिर् दृष्टः प्रतिष्ठासु तथैव च ।<br>
मन्त्रतस् तु विशेषः स्यात् प्रासादोद्यानभूमिषु ॥<br>
अयं त्व् अशक्ताव् अर्धेन विधिर् दृष्टः स्वयंभुवा ।<br>
स्वल्पेष्व् एवाग्निवत् कार्यं वित्तशाठ्याद् ऋते नृभिः ॥</p></blockquote>
<p><strong>[४१३]</strong>	प्रावृट्कालस्थितं तोयम् अग्निष्टोमसमं स्मृतम् ।</p>
<blockquote>
<p>शरत्कालस्थितं यत् स्याद् अमुष्यफलदायकम् ॥<br>
वाजपेयातिरात्राभ्यां हेमन्ते शिशिरे स्थितम् ।<br>
अश्वमेधसमं प्रोक्तं वसन्तसमये स्थितम् ॥<br>
ग्रीष्मे ऽपि यत् स्थितं तोयं राजसूयाद् विशिष्यते ।<br>
एतान् महाराज विशेषधर्मान् करोति यो ऽग्र्यामलशुद्धबुद्धिः ।<br>
स याति रुद्रालयम् आशुपूतः कल्पान् अनेकान् दिवि मोदते च ॥<br>
अनेकलोकान् समहस्तपादीन् भुक्त्वा परार्धद्वयम् अङ्गनाभिः ।<br>
सहैव विष्णोः परमं पदं तत् प्राप्नोति तद् योगबलेन भूयः ॥</p></blockquote>
<p>परार्धलक्षणम् उक्तम् ।</p>
<blockquote>
<p>एकं दश शतं चैव सहस्रम् अयुतं तथा ।<br>
लक्षं च नियुतं चैव कोटिर् अर्बुदवृन्दके ॥<br>
खर्वं निखर्वं शङ्खं च पद्मं सागरम् एव च ।<br>
अन्त्यं मध्यं परार्धं च क्रमेण परिकीर्तिताः ॥<br>
स्थानान्य् अष्टादशैतानि दशभिर् गणयेत् पुमान् ।</p></blockquote>
<p>इति मात्स्य तडागप्रतिष्ठाविधिः ।</p>
<p>बह्वृचगृह्यपरिशिष्टम् ।</p>
<blockquote>
<p>अथातो वारुणो विधिः । वापीकूपतडागसेतुयज्ञं व्याख्यास्यामः । पुण्ये तिथिकरणे शुभे नक्षत्रे वा प्राचीं दिशं गत्वा प्राक्प्रवणम् उदक्समीपे ऽग्निम् उपसमाधाय वारुणं चरुं श्रपयित्वाज्यभागान्तं कृत्वाज्याहुतीर् जुहुयात् । समुद्रज्येष्ठा [र्व् ५.४।१६] इति त्सृभिः प्रत्यृचं ततो हविषाष्टाभिर् जुहुयात् । तत् त्वा यामि ब्रह्मणा वन्दमान विद्वान् [र्व् १.२।१५] इति पञ्च । त्वं नो अग्ने वरुणस्य विद्वान् [र्व् ४.१।४] इति द्वे । इमं मे वरुण श्रुधि [र्व् १.२।१९] इति च । स्विष्टकृतं च नवमं नव वै प्राणाः प्राणा वा आपस् तस्माद् अपो नवभिर् जुहोति । मार्जनान्ते धेनुम् अवतारयेद् अव्तीर्यमानाम् अनुमन्त्रयेतेदं सलिलं पवित्रं कुरुष्व शुद्धाः पूरा अमृताः सन्तु नित्यं तारयन्ती तीर्थाभिषिक्तं <strong>[४१४]</strong> लोकालोकं तरति तीर्यत इति पुच्छाग्रे स्वयं लग्नो ऽन्वारब्ध उत्तीर्य आपो अस्मान् मातरः शुन्धयन्तु [र्व् ७.६।२४] इत्य् अथापराजितायां दिश्य् उत्थापयेत् । सूयवसाद् भगवती हि भूया [र्व् २.३।२१] इति । हिं कृतं चेद् धिं कृण्वती वसुपत्नी वसूनाम् इति । सचेलघण्टां काञ्चनशृङ्गीं वृषभप्रजां रौप्यखुरां कांस्योपदोहां विप्राय दद्याद् इतरां वा शक्त्या दक्षिणां तत उत्सर्गं कुर्यात् । देवपितृमनुष्याः प्रीयन्ताम् इति । यद् वोत्सृजेत्य् आह शौनको ब्राह्मणान् भोजयित्वा स्वस्त्ययनं वाचयेत ॥</p></blockquote>
<p>अथ वृक्षविधिः ।</p>
<p>तत्र मत्स्यपुराणे ।</p>
<blockquote>
<p>पादपानां विधिं वक्ष्ये तथैवोद्यानभूमिषु ।<br>
तडागविधिवत् सर्वम् आसाद्य जगतीश्वर ॥<br>
ऋत्विग्मण्डपसंभारम् आचार्यश् चापि तद्विधः ।<br>
पूजयेद् ब्राह्मणांस् तद्वद् धेमवस्त्रानुलेपनैः ॥<br>
सर्वौषध्युदकैः सिक्तान् पिष्टातकविभूषितान् ।<br>
वृक्षान् माल्यैर् अलंकृत्य वासोभिर् अभिवेष्टयेत् ॥<br>
सूच्या सौवर्णया कार्यं तद्वद् धेमशलाकया ।<br>
फलानि सप्त चाष्टौ वा कालधौतानि कारयेत् ॥</p></blockquote>
<p>कालधौतानि रूप्यमयाणीत्य् अर्थः ।</p>
<blockquote>
<p>प्रत्येकं सर्ववृक्षाणां वेद्यन्तान्य् अधिवासयेत् ।<br>
धूपो ऽत्र गुग्गुलुः श्रेष्ठस् ताम्रपात्रैर् अधिष्ठितान् ॥<br>
सर्वधान्यस्थितान् कृत्वा वस्त्रगन्धानुलेपनैः ।<br>
कुम्भान् सर्वेषु वृक्षेषु स्थाप्यित्वा नरेश्वरः ॥<br>
सहिरण्यान् अशेषांस् तान् कृत्वा बलिनिवेदनम् ।<br>
यथावल् लोकपालानाम् इन्द्रादीनां विधानतः ॥<br>
वनस्पतेर् अधीवासम् एवं कार्यं द्विजातिभिः ।<br>
ततः शुक्लाम्बरधरां सौवर्णकृतशेखराम् ॥</p></blockquote>
<p><strong>[४१५]</strong>	कांस्योपदोहां सौवर्णशृङ्गाभ्याम् अतिशालिनीम् ।</p>
<blockquote>
<p>पयस्विनीं वृक्षमध्याम् उत्सृजेद् गाम् उदङ्मुखीम् ॥<br>
ततो ऽभिषेकमन्त्रेण वाद्यमङ्गलगीतकैः ।<br>
ऋज्यजुःसाममन्त्रैर् वा वासुणैर् अभितस् तदा ॥<br>
तैर् एव कुम्भैः स्नपनं कुर्युर् ब्राह्मणपुंगवाः ।<br>
स्नातः शुक्लाम्बरधरो यजमानो ऽभिपूजयेत् ॥<br>
गोभिर् विभवतः सर्वान् ऋत्विजस् तान् समाहितः ।<br>
हेमसूत्रैः सकटकैर् अङ्गुलीयपवित्रकैः ॥<br>
वासोभिः शयनीयैश् च तथोपस्करपादपैः ।<br>
क्षीराभिषेचनं दद्युर् यावद् दिनचतुष्टयम् ॥<br>
होमश् च सर्पिषा कार्यो यवैः कृष्णतिलैर् अपि ।<br>
पलाशसमिधः शस्ताश् चतुर्थे ऽह्नि तथोत्सवः ॥<br>
दक्षिणा च पुनस् तद्वद् देया तत्रापि शक्तितः ।<br>
यद् यद् इष्टतमं तद्वत् तत् तद् दद्याद् अमत्सरः ॥<br>
आचार्ये द्विगुणं दत्वा प्रणिपत्य क्षमापयेत् ।<br>
अनेन विधिना यस् तु कुर्याद् वृक्षोत्सवं बुधः ॥<br>
सर्वान् कामान् अवाप्नोति पदं चानन्त्यम् अश्नुते ।<br>
यश् चैकम् अपि रजेन्द्र वृक्षं संस्थापयेद् बुधः ॥<br>
सो ऽपि स्वर्गे वसेद् राजन् यावद् इन्द्रायुतत्रयम् ।<br>
भूतान् भव्यांश् च मनुजांस् तारयेद् रोमसंमितान् ॥<br>
परमां सिद्धिम् आप्नोति पुनरावृत्तिदुर्लभाम् ॥</p></blockquote>
<p>विष्णुः ।</p>
<blockquote>
<p>एष्टव्या बहवः पुत्रा यद्य् एको ऽपि गयां व्रजेत् ।<br>
यजेत वाश्वमेधेन नीलं वा वृषम् उत्सृजेत् ॥</p></blockquote>
<p>अथ वृषोत्सर्गविधिः ।</p>
<p>कार्तिक्याम् आश्वयुज्यां वा तत्रादाव् एव वृषभं परीक्षेत । जीववत्सायाः पयस्विन्याः पुत्रं सर्वलक्षणोपेतं नीलं लोहितं वा मुखपुच्छपादसर्वशुक्लं यूथस्याच्छादकं ततो गवां मध्ये सुसमिद्धम् अग्निं परिस्तीर्य पौष्णं चरुं पयसा श्रपयित्वा पूषा गा अन्वेतु नः । इह रडिर् इति च हुत्वा वृषभम् अयस्कारस् त्व् अङ्कयेत् । एकस्मिन् पार्श्वे चक्रेणापरस्मिञ् शूलेनाङ्कितम् । <strong>[४१६]</strong> हिरण्यवर्णा इति चतसृभिः शं नो देवीर् इति च स्नापयेत् । स्नातम् अलंकृतम् अलंकृताभिश् चतसृभिर् वत्सतरीभिः सार्धम् आनीय रुद्रान् पुरुषसूक्तं कूष्माण्डांश् च जपेत् । पिता वत्स इति च मन्त्रं वृषभस्य दक्षिणे कर्णे । इदं च,</p>
<blockquote>
<p>वृषो हिअ भगवान् धर्मश् चतुष्पादः प्रकीर्तितः ।<br>
वृणोमि तम् अहं भक्त्या स मे रक्षतु सर्वतः ॥</p></blockquote>
<p>एतं युवानं परि वो ददामि तेन क्रीडन्तीश् चरत प्रियेण (त्स् ३.३।९) मा हा स्म हि प्रजया मा तनुभिर् मा रधाम द्विषते सोम राजन् ॥</p>
<blockquote>
<p>वृषं वत्सतरीयुक्तम् ऐशान्याम् कारयेद् दिशि ।<br>
होतुर् वस्त्रयुगं दद्यात् सुवर्णं कांस्यम् एव च ॥<br>
अयस्कारस्य दातव्यं वेतनं मनसेप्सितम् ।<br>
भोजनं बहुसर्पिष्कं ब्राह्मणांश् चात्र भोजयेत् ॥<br>
उत्सृष्टो वृषभो यस्मिन् पिबत्य् अथ जलाशये ।<br>
तर्पयित्वाखिलान् देवान् पितॄंस् तस्योपतिष्ठति ॥<br>
शृङ्गेणोल्लिखते भूमिं यत्र क्वचन दर्पितः ।<br>
पितॄणाम् अन्नदानं तत् प्रभूतम् उपतिष्ठति ॥</p></blockquote>
<p>ब्रह्माण्डपुराणे ।</p>
<blockquote>
<p>फलं वृषस्य वक्ष्यामि गदतो मे निबोधय ।<br>
वृषोत्सृष्टः पुनात्य् एव दश पूर्वान् दशापरान् ॥<br>
यत् किंचित् पिबते तोयम् अवतीर्णो नदीं वृषः ।<br>
वृषस्पृष्टं पितॄणां तद् अक्षयं समुदाहृतम् ॥<br>
येन येन स्पृशेत् तोयं लाङ्गूलादिभिर् अन्ततः ।<br>
सर्वं तद् अक्षयं तस्य पित्ड्णां नात्र संशयः ॥<br>
शृङ्गैः खुरैश् च यद् भूमिम् उल्लिखत्य् अनिशं वृषः ।<br>
मधुकल्याः पितॄणां तु अक्षया हि भवन्ति ताः ॥<br>
सहस्रनल्वमात्रेण तडागेन यथाविधि ।<br>
तृप्तिस् तु या पितॄणां तु सा वृषेणेति कथ्यते ॥</p></blockquote>
<p><strong>इति श्रीविद्याधरवंशप्रभवश्रीशिलाहारनरेन्द्रजीमूतवाहनान्वयप्रसूत-</strong></p>
<p><strong>श्रीमदपरादित्यदेवविरचिते याज्ञवल्कीयधर्मशास्त्रनिबन्धे</strong></p>
<p><strong>दानप्रकरणं समाप्तम् ॥ ८ ॥</strong></p>

  </div>
</article>


        

        



    <aside class="card border noPrint" id="section-tree-item-dharmaH_smRtiH_yAjJNavalkyaH_aparArkaH_01_AchAraH_09_dAna-prakaraNam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/09_dAna-prakaraNam/">०९ दान-प्रकरणम् </a>
            <a data-toggle="collapse" href="#section-tree-item-body-dharmaH_smRtiH_yAjJNavalkyaH_aparArkaH_01_AchAraH_09_dAna-prakaraNam_md" role="button" aria-expanded="false" aria-controls="section-tree-item-body-dharmaH_smRtiH_yAjJNavalkyaH_aparArkaH_01_AchAraH_09_dAna-prakaraNam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_smRtiH_yAjJNavalkyaH_aparArkaH_01_AchAraH_09_dAna-prakaraNam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०९ दान-प्रकरणम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
