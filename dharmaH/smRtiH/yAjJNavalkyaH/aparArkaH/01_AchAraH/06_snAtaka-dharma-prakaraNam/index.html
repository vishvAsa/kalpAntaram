<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ०६ स्नातक-धर्म-प्रकरणम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="०६ स्नातक-धर्म-प्रकरणम्">
  <meta property="og:description" content="अथ सटीकयाज्ञवल्क्यस्मृतौ
स्नातकव्रतप्रकरणम् — ५
न स्वाध्यायविरोध्यर्थम् ईहेत न यतस् ततः ।
न विरुद्धप्रसङ्गेन संतोषी च भवेत् सदा ॥ १.१२९ ॥
स्वाध्यायाधिगमविरोधिनम् अर्थं नेच्छेत् । तदविरोधिनम् अपि यतस् ततो नेहेत, यतस् ततो निषिद्धआद् दातुर् इत्य् अर्थः । न च विरुद्धेन कर्मणा द्यूतादिना प्रसङ्गेन च गीतादिना । प्रसङ्ग आसक्तिः । तद्धेतुत्वाद् गीतादिः प्रसङ्गः । अथ वा प्रसङ्गो ऽनिष्टाषत्तेः, [१७०] यद्य् अस्मै नैतद् ददमीदं मे ऽनिष्टम् एष करिष्यतीत्य् एवं भयजननरूपः । यथोत्पन्नेन च संतोषी संतुष्टो भवेत् । अत्र च मनुः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="०६ स्नातक-धर्म-प्रकरणम्">
  <meta itemprop="description" content="अथ सटीकयाज्ञवल्क्यस्मृतौ
स्नातकव्रतप्रकरणम् — ५
न स्वाध्यायविरोध्यर्थम् ईहेत न यतस् ततः ।
न विरुद्धप्रसङ्गेन संतोषी च भवेत् सदा ॥ १.१२९ ॥
स्वाध्यायाधिगमविरोधिनम् अर्थं नेच्छेत् । तदविरोधिनम् अपि यतस् ततो नेहेत, यतस् ततो निषिद्धआद् दातुर् इत्य् अर्थः । न च विरुद्धेन कर्मणा द्यूतादिना प्रसङ्गेन च गीतादिना । प्रसङ्ग आसक्तिः । तद्धेतुत्वाद् गीतादिः प्रसङ्गः । अथ वा प्रसङ्गो ऽनिष्टाषत्तेः, [१७०] यद्य् अस्मै नैतद् ददमीदं मे ऽनिष्टम् एष करिष्यतीत्य् एवं भयजननरूपः । यथोत्पन्नेन च संतोषी संतुष्टो भवेत् । अत्र च मनुः ।">
  <meta itemprop="wordCount" content="13364">
  <meta name="twitter:card" content="summary">
  <meta name="twitter:title" content="०६ स्नातक-धर्म-प्रकरणम्">
  <meta name="twitter:description" content="अथ सटीकयाज्ञवल्क्यस्मृतौ
स्नातकव्रतप्रकरणम् — ५
न स्वाध्यायविरोध्यर्थम् ईहेत न यतस् ततः ।
न विरुद्धप्रसङ्गेन संतोषी च भवेत् सदा ॥ १.१२९ ॥
स्वाध्यायाधिगमविरोधिनम् अर्थं नेच्छेत् । तदविरोधिनम् अपि यतस् ततो नेहेत, यतस् ततो निषिद्धआद् दातुर् इत्य् अर्थः । न च विरुद्धेन कर्मणा द्यूतादिना प्रसङ्गेन च गीतादिना । प्रसङ्ग आसक्तिः । तद्धेतुत्वाद् गीतादिः प्रसङ्गः । अथ वा प्रसङ्गो ऽनिष्टाषत्तेः, [१७०] यद्य् अस्मै नैतद् ददमीदं मे ऽनिष्टम् एष करिष्यतीत्य् एवं भयजननरूपः । यथोत्पन्नेन च संतोषी संतुष्टो भवेत् । अत्र च मनुः ।">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/smRtiH\/yAjJNavalkyaH\/aparArkaH\/01_AchAraH\/06_snAtaka-dharma-prakaraNam\/".replace(basePath, "/");
  pageVars.pageParams = {};
  pageVars.pageSource = "dharmaH\/smRtiH\/yAjJNavalkyaH\/aparArkaH\/01_AchAraH\/06_snAtaka-dharma-prakaraNam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ०६ स्नातक-धर्म-प्रकरणम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०६ स्नातक-धर्म-प्रकरणम्">०६ स्नातक-धर्म-प्रकरणम्</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>अथ सटीकयाज्ञवल्क्यस्मृतौ</strong></p>
<p><strong>स्नातकव्रतप्रकरणम् — ५</strong></p>
<blockquote>
<p><strong>न स्वाध्यायविरोध्यर्थम् ईहेत न यतस् ततः ।</strong><br>
<strong>न विरुद्धप्रसङ्गेन संतोषी च भवेत् सदा ॥ १.१२९ ॥</strong></p></blockquote>
<p>स्वाध्यायाधिगमविरोधिनम् अर्थं नेच्छेत् । तदविरोधिनम् अपि यतस् ततो नेहेत, यतस् ततो निषिद्धआद् दातुर् इत्य् अर्थः । न च विरुद्धेन कर्मणा द्यूतादिना प्रसङ्गेन च गीतादिना । प्रसङ्ग आसक्तिः । तद्धेतुत्वाद् गीतादिः प्रसङ्गः । अथ वा प्रसङ्गो ऽनिष्टाषत्तेः, <strong>[१७०]</strong> यद्य् अस्मै नैतद् ददमीदं मे ऽनिष्टम् एष करिष्यतीत्य् एवं भयजननरूपः । यथोत्पन्नेन च संतोषी संतुष्टो भवेत् । अत्र च मनुः ।</p>
<blockquote>
<p>संतोषं परम् आस्थाय सुखार्थं संयतो भवेत् ।<br>
संतोषमूलं हि सुखं दुःखमूलं विपर्ययः ॥</p></blockquote>
<p>अत्र च प्रकरणे प्रतिवाक्यम् इदं कार्यम् इदं वर्जनीयम् इति प्रतिपादनद्वारेण तद्विषयः संकल्प इदं करिष्ये नेदं करिष्य इति मनोव्यापाररूपो व्रतशब्दवाच्यो विधीयते । &ldquo;तस्य व्रतम्&rdquo; इत्य् उपक्रम्य श्रुताव् एषां विधानात् । अत एव वसिष्ठः- &ldquo;अथातः स्नातकस्य व्रतानि&rdquo; इत्य् आरभ्यैतानि विहितवान् । एते च संकल्पाः समावर्तनानन्तरम् एव कार्याः स्नातकं प्रति विहितत्वात् ॥ १.१२९ ॥</p>
<p><em>यतो ऽर्थ ईहितव्यस्तम् आह ।</em></p>
<blockquote>
<p><strong>राजान्तेवासियाज्येभ्यः सीदन्न् इच्छेद् धनं क्षुधा ।</strong></p></blockquote>
<p>क्षुधाअवसीदन् राजादीनाम् अन्यतमाद् <strong>धनम् इच्छेत्</strong> । प्रतिग्रहादिना लिप्सेत । राजग्रहणं विशुद्धस्य दातुर् उपलक्षणार्थम् ।</p>
<blockquote>
<p><strong>दम्भिहैतुकपाषण्डिबकवृत्तींश् च वर्जयेत् ॥ १.१३० ॥</strong></p></blockquote>
<p>लोकवशीकरनार्थं धर्मकारी दम्भी, हेत्वाश्रयणेन श्रुतिस्मृत्युक्तधर्मदूषयिता युक्तिबलेन सर्वत्रसंशयकारी च हैतुकः, वेदबाह्यागमविहितकारी पाषण्डी । उक्ताश्रमव्यतिरिक्तश् च बकस्य वृत्तिर् एव वृत्तिर् यस्य स बकवृत्तिः । एतान् वर्जयेत् । एभिर् न संव्यवह्रेयुर् इत्य् अर्थः । मनुः ।</p>
<blockquote>
<p>पाषण्डिनो विकर्मस्थान् बैडालव्रतिकाञ् शठान् ।<br>
हैतुकान् बकवृत्तींश् च वाङ्मात्रेणापि वर्जयेत् ॥</p></blockquote>
<p>निषिद्धकारिणो विकर्मस्थान् । बैडालव्रतिकादीन् स एवाह ।</p>
<blockquote>
<p>धर्मध्वजी सदालुब्धश् छद्मिको लोकदांभिकः ।<br>
बैडालव्रतिको ज्ञेयो हिंस्रः सर्वाभिसंधिकः ॥<br>
यस्य दर्मधव्जो नित्यं सुराध्वज इवोच्छ्रितः ।<br>
प्रच्छन्नानि च पापानि बैडालं नाम तद्व्रतम् ॥<br>
अधोदृष्टिनैकृतिकः स्वार्थसाधनतत्परः ।<br>
शठो मिथ्याविनीतश् च बकवृत्तिर् उदाहृतः ॥</p></blockquote>
<p>शठः स्तब्धः । <strong>[१७१]</strong> अत्र विष्णुधर्मेषु पृष्टपाषण्डिलक्षणं कथंचित् पाषण्डिदर्शनसंलापस्पर्शनप्रायश्चित्तसंजातजिज्ञासं दाल्भ्यं प्रति पुलस्त्यं उवाच ।</p>
<blockquote>
<p>श्रुतिस्मृत्युदितं धर्मं वर्णाश्रमविभागजम् ।<br>
उल्लङ्घ्य ये प्रवर्तन्ते स्वेच्छया कूटयुक्तिभिः ॥<br>
विकर्माभिरता मूढा युक्तिप्रागल्भ्यदुर्मदाः ।<br>
पाषण्डिनस् ते दुःशीला नरकार्हा नरधमाः ॥<br>
तांस् तु पाषण्डिनः पापान् विकर्मस्थांश् च मानवान् ।<br>
बैडालव्रतिनश् चैव नित्यम् एव च नापलपेत् ॥<br>
संभाष्यैताञ् शुचिषदं चिन्तयेद् अच्युतं बुधः ।<br>
शरीरम् अन्तःकरणोपघातैर् वाचश् च विष्णुर् भगवान् अशेषम् ।<br>
शमं नयन्त्व् अस्तु ममेह शर्म पापाद् अनन्ते हृदि संनिविष्टे ॥<br>
अन्तः शुद्धिं बहिः शुद्धिं शुद्धो ऽन्तर् मम यो ऽच्युतः ।<br>
स करोत्व् अमले तस्मिञ् शुचिर् एवास्मि सर्वदा ॥<br>
बाह्योपघाताद् अनघो विद्वांश् च भगवान् अजः ।<br>
शुद्धिं नयत्व् अनन्तात्मा विष्णुश् चेतसि संस्थितः ॥<br>
एतत् संभाष्य जप्तव्यं पाषण्डिभिर् इहाधमैः ।<br>
नमः शुचिपदे चोक्त्वा सूर्यं पश्येच् च वीक्षितैः ॥</p></blockquote>
<p>तथा ।</p>
<blockquote>
<p>पाषण्डिनो दुराचारा दुष्टान्नगुणवादिनः ।<br>
असंस्कृतान्नभोक्तारो व्रात्याः संस्कारवर्जिताः ॥<br>
पाषण्डाः पापकर्माणो दाम्भिकाः शठबुद्धयः ।<br>
वर्णसंकरकर्तारो धर्मव्याजोपजीविनः ॥<br>
निःशौचा वक्र्मतयो नान्यद् अस्तीति वदिनः ।<br>
एवंविधास् ते सन्मार्गाद् वेदप्रोक्ताद् बहिष्कृताः ॥<br>
क्रियाकलापं निन्दन्त ऋग्यजुःसमलक्षणम् ।<br>
आत्मानं च परांश् चैव कुर्वन्ति नरकस्थितौ ॥<br>
तेषां दर्शनसंभाषस्पर्शनानि नरैः सदा ।<br>
परित्याज्यानि दृष्टे च प्रोक्तं संभाषणे तथा ॥<br>
संस्पर्शे च बुधः स्नात्वा शुद्धे(ध्ये)च् छुचिषदं स्मरन् ।<br>
अधमानां सदैवैषाम् आलापस्पर्शनं त्यजेत् ॥</p></blockquote>
<p><strong>[१७२]</strong>	प्राकृतो ऽपि जनः किं तु यः सदाचारपालकः ।</p>
<blockquote>
<p>यतस् ते वैदिकं कर्म निन्दन्त्य् अकृतबुद्धयः ॥<br>
पाषण्डिनाम् अशेषाणाम् अप्रीतिर् वेदकर्मणि ।<br>
ते ह्य् अधोगामिनः प्रोक्ता आसुरं भावम् आश्रिताः ॥</p></blockquote>
<p>तथा ।</p>
<blockquote>
<p>तन्मोहितानाम् अचिराद् विवेको याति संक्षयम् ।<br>
क्षीणज्ञाना विकर्माणि कुर्वन्त्य् अहर् अहर् नराः ॥<br>
निजवर्णात्मकं धर्मं परित्यज्य विमोहिताः ।<br>
धर्मबुद्ध्या ततः पापं कुर्वन्त्य् अज्ञानमोहिताः ॥<br>
ज्ञानावलेपश् तत्रैव ततस् तेषां प्रजायते ।<br>
सुहृद्भिर् वार्यमाणास् ते पण्डितैश् च दयालुभिः ॥<br>
प्रयच्छन्त्य् उत्तरं मूढाः कूटयुक्तसमन्वितम् ।<br>
ततस् ते स्वयम् आत्मानम् अन्यं चल्पमतिं नरम् ॥<br>
विकर्मणां योजयन्तश् च्यावयन्ति स्वधर्मतः ॥</p></blockquote>
<p>विष्णुपुराणम् ।</p>
<blockquote>
<p>क्रियाहानिर् गृहे यस्य मसम् एकं प्रजायते ।<br>
तस्यावलोकनात् सूर्यं पश्येत मतिमान् नरः ॥<br>
किं पुनर् यस् तु संत्यक्तत्रयीः (यिः) सर्वात्मना द्विजः ।<br>
पाषण्डियोगिभिः पापैर् वेदवादविरोधिभिः ॥<br>
पाषण्डिनो विकर्मस्थान् बैडालव्रतिकाञ् शठान् ।<br>
हैतुकान् बकवृत्तींश् च वाङ्मात्रेणापि नार्चयेत् ॥<br>
बुधैर् आलापसंसर्गसहास्याश् चातिपापिभिः ।<br>
पाषण्डिभिर् दुराचरैस् तस्मात् तान् परिवर्जयेत् ॥<br>
एते नग्नास् तथा ख्याता दृष्ट्वा श्राद्धोपघातकाः ।<br>
एषां संभाषनात् पुण्यं दिनम् एकं प्रणश्यति ॥<br>
एतान् पाषण्डिनः पापान् नित्यम् एव तु नालपेत् ।<br>
पुण्यं नश्यन्ति संभाषाद् एतेषां तद्दिनोद्भवम् ॥</p></blockquote>
<p>स्कन्दपुराणे ।</p>
<blockquote>
<p>कृतघ्नं मानवं दृष्ट्वा नारकेष्व् अपि कुत्सितम् ।<br>
शुद्ध्यर्थं देवि द्रष्टव्याः सोमानलदिवाकराः ॥</p></blockquote>
<p>सोमादीनां यथासंभवं विकल्पः ॥ १.१३० ॥</p>
<blockquote>
<p><strong>शुक्लाम्बरधरो नीचकेशश्मश्रुनखः शुचिः ।</strong></p></blockquote>
<p>शुक्लवस्त्रधरो भवेत् । तथा नीचकेशादिश् च भवेत् । नीचानि कृत्तानि केशश्मश्रुनखानि यस्य स तथोक्तः । तथा शुचिः प्रयतः सर्वदा स्यात् । गौतमः- &ldquo;न रक्तम् उल्बणम् अन्य्द्धृतं वा वसो बिभृयात् । निर्णिज्य तु कामम्&rdquo; । अन्यधृतं तु प्रक्षाल्य कामं बिभृयाद् इत्य् अर्थः । मानवे ऽपरो विशेषः ।</p>
<blockquote>
<p>न जीर्णमलवद्वासा भवेच् च विभवे सति ।</p></blockquote>
<p>तथा ।</p>
<blockquote>
<p>उपानहौ च वासश् च धृतम् अन्यैर् न धारयेत् ।<br>
उपवीतम् अलंकारं छत्रं कनकम् एव च ॥</p></blockquote>
<p>विष्णुपुराणे ।</p>
<blockquote>
<p>सदानुपहतं वस्त्रं प्रशस्त्राश् च तथौषधीः ।<br>
गारुडानि च रत्नानि बिभृयात् प्रयतो नरः ॥</p></blockquote>
<p>मार्कण्डेयपुराणे ।</p>
<blockquote>
<p>न चापि रक्तवासाः स्याच् चित्रासितधरो ऽपि वा ।<br>
न च कुर्याद् विपर्यासं वाससोर् न च भाषणे ॥<br>
वर्ज्यं च विदशं वस्त्रम् अत्यन्तोपहतं च यत् ॥</p></blockquote>
<p>महाभारते ।</p>
<blockquote>
<p>अन्यद् एव भवेद् वासः शयनीये ऽन्यद् एव तु ।<br>
अन्यद् रथ्यासु देवानाम् अर्चायाम् अन्यद् एव हि ॥<br>
<strong>न भारादर्शने ऽश्नीयान् नैकवासा न संस्थितः ॥ १.१३१ ॥</strong></p></blockquote>
<p>भार्यां पश्यंस् तया च दृश्यमानस् तथैकवासाश् च तिष्ठन् नाश्नीयात् ॥ १.१३१ ॥</p>
<blockquote>
<p><strong>न संशयं प्रपद्येत नाकस्माद् अप्रियं वदेत् ।</strong><br>
<strong>नाहितं नानृतं चैव न स्तेनः स्यान् न वार्धुषी ॥ १.१३२ ॥</strong></p></blockquote>
<p>संशयं जीवनसंशयं न प्रपद्येत । अथ वा निश्चिते ऽर्थे संशयम् अतिशङ्कां न कुर्यात् । अप्रियम् अहितम् । अनृतं च शास्त्रीयकारणं विना न वदेत् । स्तेनो वा वार्धिषी वा न स्यात् । मनुः ।</p>
<blockquote>
<p>नाविनीतैर् व्रजेद् धुर्यैर् न चक्षुर्व्याधिपीडितैः ।<br>
न भिन्नशृङ्गाक्षिखुरैर् न वालधिविरूपितैः ॥<br>
नातिकाल्यं नातिसायं नातिमध्यंदिने स्थिते ।<br>
नाज्ञातेन च संगच्छेन् नैको न वृषलैः सह ॥<br>
**गवां च यानं पृष्ठेन सर्वदैव विगर्हितम् ॥ <strong>[१७४]</strong></p></blockquote>
<p>विष्णुः- &ldquo;न रात्रौ वृक्षमूलम् अधितिष्ठेत् । न सूनाबन्धनागारौ न वृथ च नदीं तरेत् । न देवताभ्यः पितृभ्यश् चोदकम् अप्रदाय कूलम् अधितिष्ठेत् । न कूपम् अवलोकयेत् । न लङ्घयेत् । नैको ऽध्वानं प्रपद्येत । नाधार्मिकैः सार्धं न द्विषद्भिः । न संध्ययोर् नासंनिहितपानीयं नातितूर्णं न संततम्&rdquo; । बौधायनः- &ldquo;न पतितेन स्त्र्या चाध्वानं व्रजेत्&rdquo; । विष्णुपुराणे ।</p>
<blockquote>
<p>वर्षातपादिषु छत्री दण्डी रात्र्यटवीषु च ।<br>
शरीरत्राणकामो वै सोपानत्कः सदा व्रजेत् ॥<br>
नोर्ध्वं न तिर्यग् दूरं वा निरीक्षण् पर्यटद् बुधः ।<br>
युगमात्रं महीपृष्ठं नरो गच्छेद् विलोकयन् ॥</p></blockquote>
<p>तथा ।</p>
<blockquote>
<p>न दुष्टं यानम् आरोहेत् कूलच्छायां न संश्रयेत् ।<br>
नैकः शून्याटवीं गच्छेन् न च शून्ये गृहे वसेत् ॥</p></blockquote>
<p>देवीपुराणे ।</p>
<blockquote>
<p>नासहायो व्रजेद् रात्रौ नोत्पथे न चतुष्पथे ॥</p></blockquote>
<p>आपस्तम्ब- &ldquo;न श्रोत्रियम् अनभिभाष्य व्यतिव्रजेद् अरण्यं न स्त्रियम्&rdquo; । पैठीनसिः- &ldquo;न गोब्राह्मणाग्न्यन्तरेण व्यपेयात् । अनुज्ञाप्य वा व्रजेत् । यमः-</p>
<blockquote>
<p>संनिकृष्टाव् अधीयानौ यो ऽन्तरा व्रजति द्विजः ।<br>
स भासरासभानां च योनिं न व्रजति पापकृत् ॥ इति ।</p></blockquote>
<p>&ldquo;नाकस्माद् अप्रियं वदेत्&rdquo; इत्य् उक्तम्, तत्प्रसङ्गाद् अन्यद् अप्य् उच्यते । तत्र &ldquo;दोषाः&rdquo; इत्य् अनुवृत्तौ देवलः- &ldquo;तत्र परुषवचनम् अपवादः पैशुन्यम् अनृतं वृथालापो निष्ठुरम् इति वाङ्मयाश् च षट् । परेषां देशकुलजातिविद्याशिल्परूपवृत्तावारपरिच्छदशरीरकर्माजीवनानां तत् प्रत्यक्षं दोषवचनम् ।</p>
<blockquote>
<p>यच् चान्यत् क्रोधसंत्रासजननं निन्दितं वचः ।<br>
परुषं तच् च विज्ञेयं तथान्यच् च तथाविधम् ॥<br>
चक्षुष्मान् इति लुप्ताक्षं चण्डालं ब्राह्मणेति च ।<br>
प्रशंसानिन्दनं द्वेषात् परुषात् तद् विशिष्यते ॥<br>
वृषलं वृषलेत्य् उक्त्वा पतितं पतितेति वा ।<br>
सत्येनापि च दोषः स्यान् मिथ्या द्विगुणभाग् भवेत् ॥</p></blockquote>
<p>तेषाम् एव परुषवचनानां प्रोक्षम् उदाहरणम् अपवादः । गुरुनृपनिबन्धुभर्तृमित्रसकाशे <strong>[१७५]</strong> ऽर्थोपघातार्थं दोषोपाख्यापनं पैशुन्यम् । अनृतं द्विविधम्- असत्यं विसंवादश् चेति । तत्र दृष्टश्रुतानुमितानाम् अन्यथा वचनम् असत्यम् । प्रागभ्युपगतानाम् असंप्रवर्तनं विसंवादः&rdquo; इति ।</p>
<blockquote>
<p>रागाद् द्वेषाद् भयाल् लोभाद् दाक्षिण्याच् छङ्कया ह्रिया ।<br>
दम्भात् प्रमादतश् चापि नरस्योत्पद्यते ऽनृतम् ॥<br>
परप्राणोपघाताच् च परद्रव्यापहारतः ।<br>
विशिष्टो ऽनृतवादस् तु न वृथा कथनादिषु ॥<br>
तस्माद् अनृतहेतूंस् तान् नात्मन्य् उत्पादयेत् क्वचित् ।<br>
उत्पन्नान् वा प्रशमयेत् कारणैस् तद्विघातिभिः ॥<br>
देशराजप्रवादाच् परार्थपरिकल्पनात् ।<br>
नर्महासप्रसङ्गाच् च विज्ञेयं व्यर्थभाषणम् ॥<br>
गुह्याङ्गनाङ्गसंज्ञानां वचनं निष्ठुरं विदुः ।<br>
यद् अन्यद् वा वचो नीचं स्त्रीपुंसोर् मैथुनाश्रयम् ॥<br>
इत्य् एवं षड्विकल्पस्य दुष्टवाक्यस्य भाषणम् ।<br>
इह चामुत्र तत् त्यक्त्वा नाना(न)र्थम् अधिगच्छति ॥<br>
हिताहितं मनुष्याणां केवलं वचसि स्थितम् ।<br>
तस्मात् संयोजयेद् वाचम् अप्रमत्तः परीक्ष्य च ॥<br>
दुश्चिकित्स्यतमं पश्चाद् दुरुक्तं हि वचो भवेत् ।<br>
क्षिप्रं विनिपतेच् चापि वचनं दोषसंहितम् ॥</p></blockquote>
<p>अत्र यमः ।</p>
<blockquote>
<p>प्रत्यक्षं वा परोक्षं वा पतितं यदि पश्यति ।<br>
प्रत्यादेशो न कर्तव्यो रक्षेद् आत्मानम् आत्मना ॥</p></blockquote>
<p>केनापि प्रमाणेन विदितं पतितं न प्रत्यादिशेत्, न कथयेद् इत्य् अर्थः । तत्संयोगाद् आत्मानं रक्षेत् ।</p>
<blockquote>
<p>यानि मिथ्याभिशस्तानां पतन्त्य् अश्रूणि रोदनात् ।<br>
तानि पुत्रान् पशून् घ्नन्ति तूर्णं मिथ्याभिशंसिनाम् ॥</p></blockquote>
<p>दक्षः ।</p>
<blockquote>
<p>अनृतं पारदार्यं च तथाभक्ष्यस्य भक्षणम् ।<br>
अगम्यागमनं चैव् हिंसा स्तेयं तथैव च ॥<br>
अश्रौतधर्माचरणं मैत्रधर्मबहिष्कृतम् ।<br>
**एतानि नव कर्माणि निषिद्धानि विवर्जयेत् ॥ <strong>[१७६]</strong></p></blockquote>
<p>मैत्रं मैत्री । बहिष्करणं त्यागः । देवलः ।</p>
<blockquote>
<p>गृहे पररहस्यानि नैवोपशृणुयात् क्वचित् ।<br>
न ब्रूयात् पररन्ध्राणि प्रकाशे जनसंसदि ॥</p></blockquote>
<p>यमः ।</p>
<blockquote>
<p>नैव ब्रूयान् न शृणुयाद् दुष्टवाक्यं कथंचन ।<br>
ब्राह्मणानां विशेषेण कदचिद् अपि केनचित् ॥<br>
दुष्टवाक्यं न वक्तव्यं ब्राह्मणानां कथंचन ।<br>
तूष्णीम् आसीत निन्दायां न ब्रूयात् किंचिद् उत्तरम् ॥<br>
ब्राह्मणानां परीवादं नैव कुर्यान् न कारयेत् ।<br>
यद् ब्राह्मणेषु कुशलं तद् एवाशु समाचरेत् ॥<br>
ब्राह्मणानां परीवादो निन्दा यत्र प्रवर्तते ।<br>
कर्णौ तत्र पिधातव्यौ गन्तव्यं वा ततो ऽन्यतः ॥ १.१३२ ॥</p></blockquote>
<p><em>किं च ।</em></p>
<blockquote>
<p><strong>दाक्षायणी ब्रह्मसूत्री वेणुमान् सकमण्डलुः ।</strong></p></blockquote>
<p>दाक्षायणं सुवर्णम्, ब्रह्मसूत्रं यज्ञोपवीतम्, वेणुर् वंशः । एतद्वान् कमण्डलुसहितश् च भवेत् । मनुः ।</p>
<blockquote>
<p>वैणवीं धारेयद् यष्टिं सोदकं च कमण्डलुम् ।<br>
यज्ञोपवीतं वेदं च शुभे रौक्मे च कुण्डले ॥</p></blockquote>
<p>वेदो दर्भमुष्टिः । रौक्मे सौवर्णे । लौगाक्षिः- &ldquo;अनुपसृष्टं सुवर्णं धारयेत्&rdquo; । अनुपसृष्टं कालिकारहितम् । बौधायनः- &ldquo;स्नातको ऽन्तर्वासाः सोत्तरीयं वैणवं दण्डं धारयेत् सोदकं च कमण्डलुम् । द्वे यज्ञोपवीते उष्णीषम् अजिनम् उपर्य् उपानहौ छत्रं च&rdquo; ।</p>
<p><em>अपि च ।</em></p>
<blockquote>
<p><strong>कुर्यात् प्रदक्षिणं देवमृद्गोविप्रवनस्पतीन् ॥ १.१३३ ॥</strong></p></blockquote>
<p>देवादीन् प्रदक्षिणं कुर्यात् । दक्षिणहस्तभागे कुर्वन् गच्छेद् इत्य् अर्थः । मनुः ।</p>
<blockquote>
<p>मृदं गां दैवतं विप्रं घृतं मधु चतुष्पथम् ।<br>
प्रदक्षिंअं प्रकुर्वीत प्रज्ञातंश् च वनस्पतीन् ॥</p></blockquote>
<p>मृदम् उद्धृताम् । मार्कण्डेयः ।</p>
<blockquote>
<p>चतुष्पथं नमस्कुर्यात् प्रख्यातांश् च वनस्पतीन् ।<br>
मङ्गल्यानि च सर्वाणि पथि कुर्यात् प्रदक्षिणम् ॥<br>
अमङ्गल्यानि वामानि कर्तव्यानि विजानता ॥ इति ।<br>
औषधानि नियुक्तानि धान्यं कृष्णं च यद् भवेत् ।<br>
कार्पासं च तृणं सुष्कं शुष्कगोमयम् एव च ॥<br>
इन्धनं च तथाङ्गारं यत्र सर्पौ तथाशुभौ ।<br>
अभ्यक्तो मलिनः पाण्डुस् तथा नग्नश् च मानवः ॥<br>
मुक्तकेशो गदार्तश् च कषायाम्बरधारकः ।<br>
उन्मत्तकस् तथा षण्डो दीनश् चाथ नपुंसकम् ॥<br>
अयः पङ्कं तथा चर्म केशाबन्धनम् एव च ।<br>
तथैवोद्धृतसाराणि पिण्याकदीनि यानि च ॥<br>
चण्डालश्वपचाद्याश् च नरा बन्धनपालकाः ।<br>
वधकाः पापकर्माणो गर्भिणी स्त्री तथातुरः॥<br>
तुषभस्मकपालास्थिभिन्नभाण्डानि यानि च ।<br>
रिक्तानि चैव भाण्डानि मृतं साक्रन्दम् एव च ॥<br>
एवमादीनि चान्यानि अशस्तान्य् अभिदर्शने ।<br>
अशस्तो वाद्यशब्दश् च भिन्नभैरवझर्झरः ॥<br>
एहीति पुरतः शब्दः शस्यते न तु पृष्टतः ।<br>
गच्छेति पश्चाद् धर्मज्ञ पुरस्तात् तु विगर्हितः ॥<br>
क्व यासि तिष्ठ मा गच्छ किं ते तत्र गतस्य च ।<br>
अन्ये शब्दाश् च ये ऽनिष्टास् ते विपत्तिकराः स्मृताः ॥<br>
ध्वजादिषु तथा स्थानं क्रव्यादीनां विगर्हितम् ।<br>
स्खलनं वाहनानां च वस्त्रसंघस् तथैव च ॥<br>
निर्गच्छतश् च द्वारादौ शिरस्य् आहननं भवेत् ।<br>
छत्रध्वजादिवस्त्राणां पतनं चाशुभं भवेत् ॥<br>
वायुश् च कर्कशो रूक्षः सर्वदिग्भ्यः समुत्थितः ।<br>
प्रतिलोमस् तथा नीचो विज्ञेयो भयकृद् द्विजः ॥<br>
अनुकूलो मृदुः स्निग्धः सुखस्पर्शः शुभावहः ।<br>
क्रूरा रूक्षस्वराश् चण्डाः क्रव्यादाश् च विगर्हिताः ॥</p></blockquote>
<p><strong>[१७८]</strong>	अप्रशस्ते तथा ज्ञेये परिवेश(ष)प्रवर्षणे ।</p>
<blockquote>
<p>दृष्टे निमित्ते प्रथमम् अमङ्गल्यविनाशनम् ॥<br>
शंकरं संस्तुयाद् विद्वांस् तथैव मधुसूदनम् ।<br>
द्वितीयं तु ततो दृष्टे प्रतीपं प्रविशेद् गृहम् ॥</p></blockquote>
<p>सहजं नपुंसकम् । पुमान् एव कारणान्तराड् अपेतपुंस्त्वः षण्डः ।</p>
<blockquote>
<p>अथेइष्टानि प्रअवक्ष्यामि मङ्गलानि तथानघ ।<br>
श्वेताः सुमनसः श्रेष्टाः पूर्णकुंभस् तथैव च ॥<br>
जलजानि च पुष्पाणि मांसं मत्याश् च भार्गव ।<br>
गावस् तुरङ्गमातङ्गौ बद्ध एकपशुस् त्व् अजः ॥<br>
त्रिदशाः सुहृदो विप्रा ज्वलितश् च हुताशनः ।<br>
गणिकाश् च महाभाग दूर्वा चार्द्रं च गोमयम् ॥<br>
रुक्मं रूप्यं तथा ताम्रं सर्वरत्नानि चाप्य् अथ ।<br>
ओषधयो ऽपि च धर्मज्ञ वचा सिद्धार्थकास् तथा ॥<br>
नृवर्धमानयानं च भद्रपीठं तथैव च ।<br>
खड्गं चक्रं पताकां च मृदम् आयुधम् एव च ॥<br>
राजलिङ्गानि सर्वाणि शवं रुदितवर्जितम् ।<br>
घृतं दधि पयश् चैव फलानि विविधानि च ॥<br>
स्वस्तिकं वर्धमानं च नद्यावर्तं सकौस्तुभम् ।<br>
नद्यश् च चित्रविन्यस्ता मङ्गलानि पराणि च ॥<br>
अक्षताश् च तथा मुख्यास् तथा दर्पणम् एव च ।<br>
अञ्जनं रोचना चैव भृङ्गारं माक्षिकं तथा ॥<br>
शङ्खम् इक्षुस् तथा भक्ष्या वाचश् चैव तथा शुभाः ।<br>
वादित्राणां शुभः शब्दो गम्भीरश् च मनोहरः ॥<br>
गान्धारषड्जऋषभा ये च शब्दास् तथा स्वराः ।<br>
मेधाः शस्ताः शुभाः स्निग्धा गजबृंहितशब्दिताः ॥<br>
अनुलोमा तडिच्छस्ता शक्रचापं तथैव च ।<br>
अनुलोमा ग्रहाः शस्ता दिक्पतिस् तु विशेषतः ॥<br>
आस्तिक्यं श्रद्दधानत्वं तथा पूज्याभिपूजनम् ।</p></blockquote>
<p><strong>[१७९]</strong>	शस्त्रान्य् एतानि धर्मज्ञ यच् च स्यान् मनसः शुभम् ॥</p>
<blockquote>
<p>मनसस् तुष्टिर् एवात्र परं व्रजनकारणम् ।<br>
एकतः सर्वलिङ्गानि मनसस् तुष्टिर् एकतः ॥<br>
यानोत्सुकत्वं मनसः प्रहर्षः सुस्वप्नलाभो विजयप्रवादः ।<br>
मङ्गल्यसिद्धिप्रवणं मनश् च ज्ञेयानि नित्यं विजयावहानि ॥</p></blockquote>
<p>आरूढनरं यानं नृवर्धमानम् । देवस्नानार्थं पीठं भद्रपीठम् । नन्द्यावर्तादयः सुवर्णदार्वादिकृताः संनिवेशा ज्योतिःशास्त्रवास्तुविद्याप्रसिद्धाः । विष्णुः- &ldquo;व्यङ्गं दृष्ट्वा निवर्तेत विरक्तमुण्डजटिलवामनप्रव्रजितांश् च लवणरज्जुनिगडांश् च । वीणाचन्दनार्द्रशाकोष्णीषालंकारकुमारीस् तु प्रस्थानकाले ऽभिनन्देत्&rdquo; इति ॥ १.१३३ ॥</p>
<blockquote>
<p><strong>न मेहेत नदीछायावर्त्मगोष्ठाम्बुभस्मसु ।</strong></p></blockquote>
<p>नद्यादिषु मेहनं मूत्रपुरीषोत्सर्गं न कुर्यात् । नद्याम् अनुदकायाम् । सोदकायां पुनर् अम्बुग्रहणाद् एव निषेधः सिद्धः । छायायां लोकोपजीव्यायाम् । तथा च वसिष्ठः- &ldquo;न नद्यां मेहनं कुर्यान् न पथि न च भस्मनि । न गोमये न कृष्टे नोप्ते न शाद्वलोपजीव्यच्छायासु&rdquo; । गोष्ठो गोव्रजः । तथा मनुः ।</p>
<blockquote>
<p>न मूत्रं पथि कुर्वीत न भस्मनि न गोव्रजे ।<br>
न फालकृष्टे न जले न चित्यां न च पर्वते ॥<br>
न जीर्णदेवायतने न वल्मीके कदाचन ।<br>
न ससत्त्वेषु गर्तेषु न गच्छन् न पथि स्थितः ॥<br>
न नदीतीरम् आसाद्य न च पर्वतमस्तके ॥</p></blockquote>
<p>पर्वतग्रहणे सत्य् अपि यत् पर्वतमस्तकग्रहणं तद् अत्यन्तापदि मस्तकाद् अन्यत्रानुग्रहार्थम् । यमस् तु ।</p>
<blockquote>
<p>तुषाङ्गारकपालानि देवतायतनानि च ।<br>
राजमार्गश्मशानानि क्षेत्राणि च खलानि च ॥</p></blockquote>
<p>देवलः- &ldquo;न चत्वरोपद्वारयोर् मूत्रपुरीषे कुर्यात् । न कृष्टक्षेत्रे न सस्यपूर्णे न यज्ञभूमौ न यज्ञियानां वृक्षाणाम् अधस्तात्&rdquo; । <strong>[१८०]</strong> विष्णुः- &ldquo;नोषरे न पराशुचौ । नोद्यानोदकसमीपयोः । नाकाशे मूत्रपुरीषे कुर्यात्&rdquo; । शङ्खलिखितौ- &ldquo;नासंवृते मूत्रपुरीषे उत्सृजेत् । न सान्तर्वासा न निर्वासाः&rdquo; ।</p>
<blockquote>
<p><strong>न प्रत्यग्न्यर्कगोसोमसंध्याम्बुस्त्रीद्विजन्मनः ॥ १.१३४ ॥</strong></p></blockquote>
<p>अग्न्यादीन् प्रति अग्न्याद्यभिमुखस् तान् पश्यन् व न मेहेत् । तथा च गौतमः- &ldquo;न वाय्वग्निविप्रादियापो देवता गाश् च प्रति पश्यन् वा मूत्रपुरीषामेध्यान्य् उदस्येत् । नैता देवताः प्रति पादौ प्रसारयेत्&rdquo; । यमः ।</p>
<blockquote>
<p>प्रत्य् आदित्यं न मेहेत न पश्येद् आत्मनः सकृत् ।<br>
दृष्ट्वा सूर्यं निरीक्षेत गाम् अग्निं ब्राह्मणं तथा ॥<br>
प्रत्य् अदित्यं प्रत्य् अनिलं प्रति गां च प्रति द्विजम् ।<br>
प्रति सोमं प्रति जलं प्रति संध्ये च नित्यशः ॥<br>
हन्ति मेहयतः प्रज्ञां प्रति पन्थानम् एव च ।<br>
मेहयन्ति य एतांश् च ते भवन्ति गतायुषः ॥</p></blockquote>
<p>आपस्तम्बः- &ldquo;न सोपानत्को मूत्रपुरीषे कुर्यात्&rdquo; ॥ १.१३४ ॥</p>
<p><em>किं च ।</em></p>
<blockquote>
<p><strong>नेक्षेतार्कं न नग्नां स्त्रीं न च संसृष्टमैथुनाम् ।</strong><br>
<strong>न च मूत्रं पुरीषं वा नाशुची राहुतारकाः ॥ १.१३५ ॥</strong></p></blockquote>
<p>सूर्यं विवस्त्रां स्त्रीं स्त्रियम्, तथा संबद्धमैथुनाम्, मूत्रं पुरीषं च न पश्येत् । अशुचिश् चेद् राहुतारकाश् च । मनुः ।</p>
<blockquote>
<p>नेक्षेतोद्यन्तम् आदित्यं नास्तं यान्तं कदचन ।<br>
नोपसृष्टं न वारिस्थं न मध्यं नभसो गतम् ॥</p></blockquote>
<p>विष्णुः- &ldquo;नादित्यम् ईक्षेत वाससातिरोहितं न चादर्शजलाद्युपगतम्&rdquo; । हारीतः- &ldquo;न नग्नां स्त्रियं पुरुषं वा वीक्षेत नोदयास्तमयौ चन्द्रार्कौ&rdquo; । गौतमः- &ldquo;न नग्नां परयोषितम् ईक्षेत&rdquo; । आश्वलायनः- &ldquo;न नग्नां स्त्रियम् ईक्षेतान्यत्र मैथुनात्&rdquo; । स्वभार्याविषयम् एतत् । मनुः ।</p>
<blockquote>
<p>नाश्नीयाद् भार्यया सार्धं नैनाम् ईक्षेत चाश्नतीम् ।<br>
क्षुवन्तीं जृम्भमाणां वा न चासीनां यथासुखम् ॥</p></blockquote>
<p><strong>[१८१]</strong>	नाञ्जयन्तीं स्वके नेत्रे न चाभ्यक्तामनावृताम्</p>
<blockquote>
<p>न पश्येत् प्रसुवन्तीं वा तेजस्कामो द्विजोत्तमः ॥</p></blockquote>
<p>विष्णुः- &ldquo;न क्रुद्धस्य गुरोर् मुखम् ईक्षेत । न तैलोदकयोः स्वां छायां न मलवत्यादर्शे न पत्नीं भोजनसमये न स्त्रियं नग्नां कंचन मेहमानं न चालानभ्रष्टं कुञ्जरं न च विषमस्थं वृषादियुद्धं नोन्मत्तं न मत्तम्&rdquo; । देवलः-</p>
<blockquote>
<p>पतितव्यङ्गचण्डालोच्छिष्टान् वा नावलोकयेत् ।<br>
अनुदृष्टिगतैर् एतैर् असंभाषो नृणां वरम् ॥ १.१३५ ॥<br>
<strong>अयं मे वज्र इत्य् एवं सर्वं मन्त्रम् उदीरयन् ।</strong><br>
<strong>वर्षत्य् अप्रावृतो गच्छेत् स्वपेत् प्रत्यक्शिरा न च ॥ १.१३६ ॥</strong></p></blockquote>
<p>देवे वर्षत्य् अप्रावृतशिराः &ldquo;अयं मे वज्रः पाप्मानम् अपहनत्&rdquo; इति मन्त्रम् उच्चारयन् गच्छेत् । प्रत्यक्शिराः स्वापं च वर्जयेत् ॥ १.१३६॥</p>
<p><em>अपि च ।</em></p>
<blockquote>
<p><strong>ष्ठीवनासृक्शकृन्मूत्रविषाण्य् अप्सु न निक्षिपेत् ।</strong><br>
<strong>पादौ प्रतापयेन् नाग्नौ न चैनम् अभिलङ्घयेत् ॥ १.१३७ ॥</strong></p></blockquote>
<p>ष्ठीवनं मुखेन त्यज्यमानं लालादि, असृग् रुधिरम्, शकृत् पुरीषम्, मूत्रविषे प्रसिद्धे । रेतांसीति पाठे रेतो ऽपि प्रसिद्धम् । एतान्य् उदके न संक्षिपेत् । पादप्रतापनाभिलङ्घने अग्निं प्रति न कुर्यात् । यमः ।</p>
<blockquote>
<p>चैत्यवृक्षं न वा छिन्द्यान् नाप्सु श्लेष्माणम् उत्सृजेत् ।<br>
न शुक्रं न विषं मूत्रं न पुरीषं न लोहितम् ॥<br>
नास्थिभस्मकपालानि न केशान् न च कण्टकान् ॥</p></blockquote>
<p>चितौ भवो वृक्षश् चैत्यः । [चितिः] श्मशानम् । मनुः ।</p>
<blockquote>
<p>नाग्निं मुखेनोपधमेन् नग्नां नेक्षेत च स्त्रियम् ।<br>
नामेध्यं प्रक्षिपेद् अग्नौ न च पादौ प्रतापयेत् ॥<br>
अधस्तान् नोपदध्याच् च न चैनम् अभिलङ्घयेत् ।<br>
न चैनं पादतः कुर्यान् न प्राणाभाधम् आचरेत् ॥</p></blockquote>
<p>कात्यायनः ।</p>
<blockquote>
<p>जुहूषंश् च हुते चैव पाणिसूर्मीस्फ्यदारुभिः ।<br>
न कुर्याद् अग्निधमनं न कुर्याद् व्यजनादिना ॥</p></blockquote>
<p><strong>[१८२]</strong>	मुखेनैव धमेद् अग्निं मुखाद् एव व्यजायत ।</p>
<blockquote>
<p>नाग्निं मुखेनेति च यल् लौकिकं योजयन्ति तत् ॥</p></blockquote>
<p>विष्णुः- &ldquo;नासृङ् न विषम् अग्नौ प्रक्षिपेत्&rdquo; । देवलः ।</p>
<blockquote>
<p>अग्नौ न प्रक्षिपेद् अग्निम् अद्भिर् न शमयेत् तथा ॥</p></blockquote>
<p>आपस्तम्बः- &ldquo;अग्निं नाप्रयत आसीदेद् इषुमात्राद् इत्य् एके खट्वायां च नोपदध्यात्&rdquo; । गौतमः- &ldquo;नाग्निम् अपश् च युगपद् धारयेत्&rdquo; ॥ १.१३७ ॥</p>
<p><em>अपि च</em> ।</p>
<blockquote>
<p><strong>जलं पिबेन् नाञ्जलिना शयानं न प्रबोधयेत् ।</strong><br>
<strong>नक्षैः क्रीडेत धर्मघ्नैर् व्याधितैश् च न संविशेत् ॥ १.१३८ ॥</strong></p></blockquote>
<p>सव्यदक्षिणौ हस्तौ युक्ताव् अञ्जलिः । तेन जलं न पिबेत् । शयानं निद्रितं न प्रबोधयेत् । अक्षैर् न क्रीडेत् । धर्मघ्नैः पतितादिभिर् व्याधितैश् च पुरुषैः सह न संविशेत् । अत्र च संवेशनं संकरोपलक्षणार्थम् । अत एव मनुः ।</p>
<blockquote>
<p>न संविशेत पतितैर् न चण्डालैर् न पुक्कसैः ।<br>
न मूर्खैर् नावलिप्तैश् च नान्त्यैर् नान्त्यवसायिभिः ॥<br>
सहासनं भोजनं च पतितैः सह वर्जयेत् ।<br>
उपपातकिभिश् चान्यैः कुर्वद्भिः कर्म निन्दितम् ॥</p></blockquote>
<p>क्रीडाग्रहणं व्यसनमात्रोपलक्षणार्थम् । तथा च मनुः ।</p>
<blockquote>
<p>न नृत्येन् नैव गायेच् च न वादित्राणि वादयेत् ।<br>
नास्फोटयेन् न क्ष्वेडेच् च न च रक्तं विरागयेत् ॥</p></blockquote>
<p>रक्तम् अनुरक्तम् । अनिषिद्धे ऽर्थे न विरागयेत् । विरागयुक्तं न कुर्याद् इत्य् अर्थः । तथा ।</p>
<blockquote>
<p>न कुर्वीत वृथा चेष्टां न वार्यञ्जलिना पिबेत् ।<br>
नोत्सङ्गे भक्षयेद् भक्ष्यं न जातु स्यात् कुतूहली ॥</p></blockquote>
<p>नित्ययोगे ऽतिशये वा प्रत्ययः ॥ १.१३८ ॥</p>
<p><em>किं च</em> ।</p>
<blockquote>
<p><strong>विरुद्धं वर्जयेत् कर्म प्रेतधूमं नदीतरम् ।</strong><br>
<strong>केशभस्माङ्गारजलकपालेषु न संस्थितम् ॥ १.१३९ ॥</strong></p></blockquote>
<p><strong>[१८३]</strong></p>
<p>आयुरारोद्यादिविरुद्धं कर्म प्रेतधूमं नदीतरणं च केशादिष्व् अवस्थानं च वर्जयेत् । मनुः ।</p>
<blockquote>
<p>बालातपं प्रेतधूमं वर्ज्यं भिन्नं तथसनम् ।<br>
न च्छिन्द्यान् नखरोमाणि दन्तैर् नोत्पाटयेन् नखान् ॥<br>
न मृल्लोष्टं न मृद्नीयान् न छिन्द्यत् करजैस् तृणम् ।<br>
न कर्म निष्फलं कुर्यान् नायत्याम् असुखोदयम् ॥<br>
लोष्टमर्दी तृणच्छेदी नखखादी च यो नरः ।<br>
स विनाशं व्रजत्य् आशु सूचको ऽसुचिर् एव च ॥</p></blockquote>
<p>आयतिः परिणामः । कर्मशब्देनत्र संकल्प उच्यते । तस्य निष्फलतां मिथ्यात्वं संकल्पितानुष्ठानरूपं न कुर्यात् । लोष्टमर्दनादिषु ताच्छील्यं वर्ज्यम् । तथा ।</p>
<blockquote>
<p>न संहताभ्यां पाणिभ्यां कण्डूयेतात्मनः शिरः ।<br>
न स्पृशेच् चैनद् उच्छिष्टो न च स्न्यायद् विना ततः ॥</p></blockquote>
<p>ततः शिरसा विनेत्य् अर्थः ।</p>
<blockquote>
<p>केशग्रहान् प्रहारांश् च शिरस्य् एतानि वर्जयेत् ।<br>
शिरःस्नातश् च तैलेन नाङ्गं किंचिद् उपस्पृशेत् ॥</p></blockquote>
<p>तैलेन शिरःस्नातस् तेनैव तैलेन नाङ्गं किंचिद् उपस्पृशेद् इत्य् अन्वयः । अथ वान्येनापि तैलेन तद् अहर् अङ्गं नोपस्पृशेत् । विष्णुः- &ldquo;न संहताभ्यां पाणिभ्यां शिर उदरं च कण्डूयेत&rdquo; । नदीतरणं चात्र बाहुभ्यां सांशयिकप्लवेन [च] वर्जयेत् । तथा च मनुः- &ldquo;न बहुभ्यां नदीं तरेत्&rdquo; । वसिष्ठः- &ldquo;नावं च सांशयिकीं नाधिरोहेत्&rdquo; । मनुः ।</p>
<blockquote>
<p>अधितिष्ठेन् न केशांश् च भस्मास्थिकपालिकाः ।<br>
न कार्पासास्थि न तुषान् दीर्घम् आयुर् जिजीविषुः ॥</p></blockquote>
<p>तथा ।</p>
<blockquote>
<p>उद्वर्तनम् अपस्थानं (?) भक्तं विण्मूरम् एव च ।<br>
श्लेष्मनिष्ठ्यूतवान्तानि नाधितिष्ठेत् तु कामतः ॥</p></blockquote>
<p>विष्णुः- &ldquo;न चतुष्पथम् अधितिष्ठेन् न रात्रौ वृक्षमूलं न शून्यालयं न सूनाबन्धनागारम्&rdquo; । गौतमः- &ldquo;अमेध्यं नधितिष्ठेत्&rdquo; । शङ्खलिखितौ- &ldquo;नाहेः पदम् अधितिष्ठेत् । न तृणशर्कराकूटेषु तिष्ठेत्&rdquo; । पदं सथानम् । <strong>[१८४]</strong> आपस्तम्बः- &ldquo;पाणिसमूहं ब्राह्मणस्य नाप्रोक्षितम् अधितिष्ठेत्&rdquo; । ब्राह्मणेन पाणिनोपलिप्तम् अप्रोक्षितं नधितिष्ठेद् इत्य् अर्थः ॥ १.१३९ ॥</p>
<p><em>किं च</em> ।</p>
<blockquote>
<p><strong>नाचक्षीत धयन्तीं गां नाद्वारेण विशेत् क्वचित् ।</strong><br>
<strong>न राज्ञः प्रतिगृह्णीयाल् लुब्धस्योच्छाश्त्रवर्तिनः ॥ १.१४० ॥</strong></p></blockquote>
<p>धयन्तीं वत्सं पाययन्तीं गां परस्मै नाचक्षीत न कथयेत् । द्वारं विहाय ग्रामं न प्रविशेत् । लुब्धस्य सति धने व्ययम् अकुर्वाणस्योच्छास्त्रवर्तिनो ऽतिक्रान्तशास्त्रस्य च राज्ञो धनं न प्रतिगृह्णीयात् । बौधायनः- &ldquo;गां पाययन्तीं न पर्स्मै ब्रूयात्&rdquo; । मनुः ।</p>
<blockquote>
<p>अद्वारेण च नातीयाद् ग्रामं वा वेश्म वावृतम् ।</p></blockquote>
<p>गौतमः- &ldquo;न म्लेच्छाशुच्यधार्मिकैः सह संभाषेत । संभाष्य पुण्यकृतो मनसा ध्यायेत् । ब्राह्मणेन सह वा संभाषेत । अधेनुं धेनुंभव्येति ब्रूयात् । अभद्रं भद्रम् इति ब्रूयात् । कपालं भगालम् इति । मणिधनुर् इतीन्द्रधनुः । गां धयन्तीं परस्मै नाचक्षीत । न चैनां वारयेत्&rdquo; । विष्णुः- &ldquo;न परक्षेत्रे चरन्तीं गाम् आचक्षीत नोत्पातं प्रदर्शयेत्&rdquo; । मनुः- &ldquo;कुलाकुलं रहस्यार्थं संचरेन् नानिमित्तितः&rdquo; । कुलं गृहम् । वसिष्ठः- &ldquo;नावृतो यज्ञं गच्छेद् यदि व्रजेत् प्रदक्षिणं पुनर् आव्रजेत्&rdquo; । गौतमः- &ldquo;न यज्ञम् अवृतो गच्छेद् दर्शनाय तु कामम्&rdquo; । मनुः- &ldquo;नमस्कर्तुं व्रजेत् कामं दिदृक्षुर् यज्ञकर्म वा&rdquo; ॥ १.१४० ॥</p>
<blockquote>
<p><strong>प्रतिग्रहे सूनिचक्रिध्वजिवेश्यानराधिपाः ।</strong><br>
<strong>दुष्टा दशगुणं पूर्वात् पूर्वाद् एते यथोत्तरम् ॥ १.१४१ ॥</strong></p></blockquote>
<p>प्रतिग्रहविषये सूनिप्रभृतीनां यो य उत्तरः स पूर्वस्माद् दशगुणदोषो भवति । <strong>[१८५]</strong> अतस् तत्प्रतिग्रहो दशगुणदोषो भवति । अतस् तत्प्रतिग्रहं वर्जयेत् । सूना प्राणिवधस्थानम्, तद्वान् सूनी प्राणिघतकः । चक्री तैलिकः । ध्वजी सुराविक्रयी । परहृदयं विवशयतीति वेश्या । यद् वा वेशेन जीवतीति वेश्या । वेशः शृङ्गारः । नराधिपो राजा । स च पूर्वोक्तविशेषण एव दुष्टः, तदीयस्य प्रतिग्रहस्य निषिद्धत्वात् । तथा च मनुः ।</p>
<blockquote>
<p>दश सूनासहस्राणि यो वाहयति सौनिकः ।<br>
तेन तुल्यः स्मृतो राजा घोरस् तस्य प्रतिग्रहः ॥<br>
यो राज्ञः प्रतिगृह्णाति लुब्धस्योच्छाश्त्रवर्तिनः ।<br>
स पर्यायेण यातीमान् नरकान् एकविंशतिम् ॥<br>
तामिस्रम् अन्धतामिस्रं महारौरवरौरवौ ।<br>
नरकं कालसूत्रं च महानरकम् एव च ॥<br>
संजीवनं महावीचिं तापनं संप्रतापनम् ।<br>
संघातं च सकाकोलं कुड्मलं पूतिमृत्तिकम् ॥<br>
लोहशङ्कुम् ऋबीसं च पन्थानं शल्मलां नदीम् ।<br>
असिपत्रवनं चैव लोहचारकम् एव च ॥<br>
एतद् विदन्तो विद्वांसो ब्राह्मणा ब्रह्मवादिनः ।<br>
न राज्ञः प्रैगृह्णन्ति प्रेत्य श्रेयोऽभिकाङ्क्षिणः ॥ १.१४१ ॥</p></blockquote>
<p><em>अध्ययनविध्यङ्गान्य् आह</em> ।</p>
<blockquote>
<p><strong>अध्यायानाम् उपाकर्म श्रावण्यां श्रवणेन वा ।</strong><br>
<strong>हस्तेनौषधिभावे वा पञ्चम्यां श्रावणस्य तु ॥ १.१४२ ॥</strong></p></blockquote>
<p>अधीतन्त इति अध्यायाः स्वाध्यायाः । तेषां संस्कारकम् उपाकर्माख्यं कर्म श्रावण्यां पौर्णमास्यां कार्यम् । चन्द्रमसा युक्तः श्रवणो नक्षत्रं यस्यां सा श्रावणी । अथ वा श्रवणे नक्षत्रे सप्तम्यर्थे श्रवणशब्दाद् एनप्रत्ययः । अथ वा श्रावणस्य पञ्चम्यां हस्ते नक्षत्रे चोपाकर्म कार्यम् ओषधिभावे सति । ओषधीनां व्रीहिप्रभ्र्तीनां भवः प्रादुर्भावो ऽङ्कुरोदय इति यावत् । एतच् च विशेषणं श्रावणीश्रवणयोर् अपि ग्राह्यम् । यदा श्रावण्यां न प्रादुर्भावस् तदा भाद्रपदश्रवणेन कार्यम् । अत्र मनुः ।</p>
<p><strong>[१८६]</strong>	श्रावण्यां प्रौष्ठपद्यां वाप्य् उपाकृत्य यथाविधि ।</p>
<blockquote>
<p>युक्तश् छन्दांस्य् अधीयीत मासान् विप्रो ऽर्धपञ्चमान् ॥</p></blockquote>
<p>धन्दांस्य् उपाकृत्य तान् एव पञ्चमान् एव मासान् अधीयीत । अर्धः पञ्चमो मसो येषां ते तथोक्ताः । उपाकर्मप्रभृति सार्धांश् चतुरो मासाञ् शुक्लकृष्णपक्षेषु निरन्तरं स्वाध्यायम् अधीयीतेत्य् अर्थः । पुराणात् ।</p>
<blockquote>
<p>उपाकर्मणि चोत्सर्गे यथाकालं समेत्य च ।<br>
ऋषीन् दर्भमयान् कृत्वा पूजयेत् तर्पयेत् ततः ॥</p></blockquote>
<p>तथा ।</p>
<blockquote>
<p>गौतमादिन् ऋषीन् सप्त कृत्वा दर्भमयान् द्विजः ।<br>
पूजयित्वा यथाशक्ति तर्पयेद् ऋचम् उद्धरेत् ॥</p></blockquote>
<p>गृहस्थस्यापि ग्रहणाध्ययनाधिकारं ज्ञापयितुं तत्प्रकरणे ऽध्ययनविधिः । अत एव शौनकः- &ldquo;समवृत्तो ब्रह्मचारिकल्पेन यथान्यायम् इतरे । जायोपेयेत्य् एके&rdquo; इति ॥ १.१४२ ॥</p>
<p><em>उत्सर्जनविधिम् आह</em> ।</p>
<blockquote>
<p><strong>पौषमसस्य रोहिण्याम् अष्टकायाम् अथापि वा ।</strong><br>
<strong>जलान्ते छन्दसां कुर्याद् उत्सर्गं विधिवद् बहिः॥ १.१४३ ॥</strong></p></blockquote>
<p>पुष्येण युक्ता पौर्णमासी पौषी सा यस्मिन् मासि स पौषः । तस्य रोहिण्यां चन्द्रयुक्तायां तस्यैव चाष्टकायां कृष्णाष्टम्याम् इत्य् अर्थः । जलान्ते जलसंनिधौ ग्राह्माद् बहिश् छन्दसां वेदानाम् उत्सर्गं परित्यागं कुर्यात् । अत्र छन्दोभिस् तदध्ययनं लक्ष्यते । येन प्रकारेणोपाकर्मप्रभृति शुक्लकृष्णपक्षेषु वेदाध्ययनं कृतं तत्प्रकारम् इदानीं परित्यजेत्, न तु सर्वात्मना । अत एव मनुः ।</p>
<blockquote>
<p>अतः परं तु छन्दांसि शुक्लेषु नियतः पठेत् ।<br>
वेदाङ्गानि रहस्यं च कृष्णपक्षेषु संपठेत् ॥</p></blockquote>
<p>इत्य् उत्सर्गानन्तरं कर्माध्ययने प्रकारान्तरम् उक्तवान् । उत्सर्गश् च यथाविधि यथागृह्यशास्त्रात् कर्तव्यः । अत्र च मनुः ।</p>
<blockquote>
<p>पुष्ये तु छन्दसां कुर्याद् बहिर् उत्सर्जनं द्विजः ।<br>
माघशुक्लस्य वा प्राप्ते पूर्वाह्णे प्रथमे ऽहनि ॥</p></blockquote>
<p>श्रावण्यां यद्य् उपाकरणं तदोत्सर्जनं पौषस्य शुक्लप्रतिपदि पूर्वाह्णे । अथ प्रोष्ठपद्यां तदा माघस्य ॥ १.१४३ ॥</p>
<p><strong>[१८७]</strong></p>
<p><em>उपाकर्मण्य् उत्सर्गे च कृते ऽध्ययनकालविधिशेषत्वेन दिनविशेषपर्युदसम् आह</em> ।</p>
<blockquote>
<p><strong>त्र्यहं प्रेतेष्व् अनध्यायः शिष्यर्त्विग्गुरुबन्धुषु ।</strong><br>
<strong>उपाकर्मणि चोत्सर्गे स्वशखाश्रोत्रिये तथा ॥ १.१४४ ॥</strong></p></blockquote>
<p>त्र्यहम् अहोरात्रत्रयम् अनध्यायो ऽध्ययनवर्जनं कार्यम् । अत्र निमित्तं शिष्यर्त्विग्गुरुबन्धुषु प्रेतेष्व् इति । गुरुर् आचार्यो ग्राह्यः । तथा च मनुः ।</p>
<blockquote>
<p>त्रिरात्रम् आहुर् आशौचम् आचार्ये संस्थिते सति । इति ।</p></blockquote>
<p>बन्धवो ऽत्रासपिण्डाः, सपिण्डेषु दशाहादिविधानात् । उपाकर्मोत्सर्गयोः कृतयोस् त्रिरात्रम् अनध्याय इत्य् अनुषङ्गः । मनुस् तूत्सर्गे पक्षिणीम् एकाहं त्रिरात्रं च विकल्पेनानध्यायम् आह ।</p>
<blockquote>
<p>यथाशास्त्रं तु कृत्वैवम् उत्सर्गं विधिवद् बहिः ।<br>
विरमेत् पक्षिणीं रात्रिं यद् वाप्य् एकम् अहर्निशम् ॥ इति ।</p></blockquote>
<p>स्वशाखायाः श्रोत्रियो ऽध्येतरि मृते तथा त्र्यहम् अनध्याय इत्य् अर्थः । आपस्तम्बः- &ldquo;श्रावण्यां पौर्णमास्याम् अनध्यायम् उपाकृत्य मासं प्रदोषे नाधीयीत । तथा प्रवचनयुक्तो वर्षाशरदं मौथुनं वर्जयेत् । तथोपाकरणादि । आ उत्सर्जनाद् अध्यापयितुर् नियमो लोभसंहरणं मांसं श्राद्धं मैथुनं वर्जयेत् । ऋताव् एव जायां यायात्&rdquo; । समावृत्तविषयम् एतत् । अत एव शौनकः- &ldquo;अधीयीत समावृत्तो ब्रह्मचारिकल्पेन यथान्यायम् इतरे जायोपेयेत्य् एके, प्राजापत्यं तत्&rdquo; इति । तज्जायोपगमनं प्राजापत्यम् इत्य् अर्थः ॥ १.१४४ ॥</p>
<p><strong>[१८८]</strong></p>
<p><em>किं च</em> ।</p>
<blockquote>
<p><strong>संध्यागर्जितनिर्घातभूकम्पोल्कानिपातने ।</strong><br>
<strong>समाप्य वेदं द्युनिशम् आरण्यकम् अधीत्य च ॥ १.१४५ ॥</strong></p></blockquote>
<p>सायं प्रातः संध्ययोर् मेघध्वनाव् असंध्ययोर् अपि निर्घाते भूमिचलन उल्कापाते वेदाध्ययनं समाप्यारण्यकवेदभागं चाधीत्य द्युनिशम् अहोरात्रम् अनध्यायः कार्यः । हारीतः- &ldquo;सायंसंध्यास्तनिते रात्रिं नाधीयीरन् । प्रातःसंध्यास्तनिते चाहोरात्रम्&rdquo; । आपस्तम्बः- &ldquo;संधावनु स्तनिते रात्रिम् । स्वप्नपर्यन्तं विद्युति । उपव्युषं यावता गां कृष्णां रोहिणीम् इति शम्याप्रासाद् विजानीयाद् एतस्मिन् काले विद्योतमाने सप्रदोषम् अहर् अनध्यायः । दह्रे ऽपररात्रे स्तनयित्नुना । ऊर्ध्वम् अर्धरात्राद् इत्य् एके&rdquo; । अस्यार्थः- संधावनु अहोरात्रसंधिलक्षिते काले स्तनिते मेघध्वनौ रात्रिम् अन्तरां नधीयीत । स्वप्नपर्यन्तं स्वप्नवर्जनान्तं यावत् । आन्याय्याद् उत्थानाद् इत्य् अर्थः । उपव्युषम् अपव्युषसि विद्युति द्योतमानायाम् । अथ वा शम्याप्रासपरिमिते देशे स्थिता गौः कृष्णा लोहितेति वा विज्ञायते । यदापररात्रे द्योतमानायां विद्युति प्रदोषसहितम् अहर् अनध्यायः । दह्रे ऽल्पे ऽपररात्रे स्तनयित्नुना गर्गितेन निमित्तेन सप्रदोषम् अहर् अनध्यायः । अथ वोर्ध्वम् अर्धरात्रात् स्तनयित्नौ जाते सप्रदोषम् अहर् अनध्याय इति । मनुस् तु निर्घागादिष्व् आकालिकम् अनध्यायम् आह ।</p>
<blockquote>
<p>निर्घाते भूमिचलने ज्योतिषां चापसर्जने ।<br>
एतान् आकालिकान् विद्याद् अनध्यायान् ऋताव् अपि ॥</p></blockquote>
<p>ऋताव् अपि वर्षास्व् अपीत्य् अर्थः । आकालिको निमित्तसमयपर्यन्तः । तथा ।</p>
<blockquote>
<p>चौरौर् उपप्लुते ग्रामे संभ्रमे चाग्निकारिते ।<br>
आकालिकम् अनध्यायं विद्यात् सर्वाद्भुतेषु च ॥ इति ।</p></blockquote>
<p>ततश् चाकालिकाहोरात्रयोर् विकल्पः । एवं कल्पान्तरेष्व् अपि । यमः ।</p>
<blockquote>
<p>शक्रध्वजनिमित्तेषु उल्कापाते तथैव च ।<br>
**अनध्यायस् त्रिरात्रं तु भूमिकम्पे तथैव च ॥ <strong>[१८९]</strong></p></blockquote>
<p>वसिष्ठः- &ldquo;उल्काविद्युत्समासे त्रिरात्रम् उल्काविद्युत्सज्योतिषम् अपर्ताव् आकालिकम्&rdquo; । उल्कायां वसन्ते वर्षासु विद्युति दृष्टायाम् सज्योतिषम् अनध्यायः । दिवेत्य् अर्थः । अपर्ताव् उक्ताद् ऋत्तोर् अन्यत्र विद्युत्य् उल्कायां वा द्योतमानायाम् अकालिके द्वितीये ऽहनि दर्शनकालं यावद् अनध्यायाः कर्तव्य इत्य् अर्थः ॥ १.१४५ ॥</p>
<p><em>अपि च</em> ।</p>
<blockquote>
<p><strong>पञ्चदश्यां चतुर्दश्याम् अष्टम्यां राहुसूतके ।</strong><br>
<strong>ऋतुसंधिषु भुक्त्वा वा श्राद्दिकं प्रतिगृह्य वा ॥ १.१४६ ॥</strong></p></blockquote>
<p>शुक्लकृष्णयोः पक्षयोः पञ्चदश्यां चतुर्दश्याम् अष्टम्यां च तथा राहुसूतके चन्द्रसूर्योपगाग ऋतुसंधिषु ऋतूनां वसन्तादीनां परस्परसंधिषु श्राद्धिकं भुक्त्वा प्रतिगृह्य चाहोरात्रम् अनधायः कार्यः । राहुसूतकं राहुदर्शनम् । श्राद्धसंबद्धं श्राद्धिकम् । तत्पक्वं भुक्त्वामं च प्रतिगृह्याहोरात्रं नाधीयीत । नृसिंहपुराणात् ।</p>
<blockquote>
<p>महानवम्यां द्वादश्यां भरण्याम् अपि चैव हि ।<br>
तथाक्षततृतीयायां शिष्यान् नाध्यापयेद् द्विजः ॥<br>
माघमासे तु सप्तम्यां रथाख्यायां तु वर्जयेत् ।<br>
नीयमानं शवं दृष्ट्वा महीस्थं वा द्विजोत्तमः ॥</p></blockquote>
<p>महानवमी, अश्वयुक्शुक्लपक्षस्य । महाद्वादशी कार्तिकशुकपक्षस्य । भरणी प्रोष्ठपद्यनन्तरा । अक्षततृतीया वैशाखशुक्लपक्षस्य । रथाख्या सप्तमी माघशुक्लपक्षस्य । नाधीयीतेय् अनुवृत्तौ गौतमः- &ldquo;कार्तिकीफाल्गुन्याषाधीपौर्णमसीस् तिस्रो ऽष्टकास् त्रिरात्रम् अनत्याम् एके&rdquo; । उक्तपौर्णमासीप्रभृतित्रिरात्रम् इत्य् अर्थः । अष्टकाशब्देनाष्टकाकर्माङ्गभूतं सप्तम्यादित्रिरात्रम् उपलक्ष्यते । अन्त्याष्टका माघी । ताम् एवानध्ययननिमित्ताम् एक आहुः । पाइठीनसिः- &ldquo;पौषप्रभृतयः कृष्णे भवा तिस्रो ऽष्टका मार्गशीर्षप्रभृतय इत्य् एके&rdquo; । शौनकस् तु- &ldquo;हेमन्तशिशिरयोश् चतुर्णाम् अपरपक्षाणाम् अष्टमीष्व् अष्टकाः&rdquo; इत्य् आह । शातातपः-</p>
<blockquote>
<p>पञ्चदश्यां चतुर्दश्याम् अष्टकासु महोत्सवे ।<br>
**प्रदोषे च त्रयोदश्याम् अष्टम्यां प्रतिपद्य् अपि ॥ <strong>[१९०]</strong><br>
मेधाकामस् त्रयोदश्यां चतुर्दश्यां च सर्वदा ।<br>
सप्तम्यां च प्रदोषेषु न स्मरेन् नापि कीर्तयेत् ॥</p></blockquote>
<p>मनुः ।</p>
<blockquote>
<p>प्रतिगृह्य द्विजो विद्यान् एकोद्दिष्टस्य केतनम् ।<br>
त्र्यहं न कीर्तयेद् ब्रह्म राज्ञो राहोश् च सूतके ॥<br>
यावद् एकानुदिष्टस्य गन्धो लेपश् च तिष्ठति ।<br>
विप्रस्य विदुषो देहे तावद् ब्रह्म न कीर्तयेत् ॥</p></blockquote>
<p>केतनं निमन्त्रणम् । एकानुदिष्टम् एकोद्दिष्टम् । एवं च राहुसूतक एकाहत्रिरात्रयोर् विकल्पः । राहुसूतकं राहुदर्शनम् । अत एव हारीतः- &ldquo;उपाध्याये राजनि च मृते श्रोत्रिये च मृते सब्रह्मचारिणि च चन्द्रारकयो राहुदर्शने शक्रध्वजपतन आचार्ये च मृते त्रिरात्रम्&rdquo; इति ॥ १.१४६ ॥</p>
<p><em>किं च</em> ।</p>
<blockquote>
<p><strong>पशुमण्डूकनकुलश्वाहिमार्जारमूषकैः ।</strong><br>
<strong>कृते ऽन्तरे त्व् अहोरात्रं शक्रपाते तथ्ōच्छ्रये ॥ १.१४७ ॥</strong></p></blockquote>
<p>अन्तरं शिष्योपाध्याययोर् मध्यतो गमनम् । तस्मिन् पशुमण्डूकदिभिः कृते ऽहोरात्रम् अनध्यायः । मध्यगमनात् प्रभृति सूर्योदयं यावद् इत्य् अर्थः । तथा शक्रपाते शक्रोच्छायोपलक्षिते काले । प्रोष्ठपद्यनन्तरं भरण्यां श्रक्रपातः । प्रोष्ठपदस्यैव शुक्लद्वादश्यां शक्रोच्छ्रायः । तद् आह गर्गः ।</p>
<blockquote>
<p>सिंहं गते दिनकरे सितचारुपक्षे हर्याद्यपादम् उपगच्छति वै शशाङ्के ।<br>
उत्तिष्ठते विविधमन्दिरवृन्दवन्द्यो याम्यां ततो दिशि निषीदति वज्रपाणिः ॥ इति ।</p></blockquote>
<p>अत्र च हरिशब्देन हरिदैवतं श्रवणम् उपलक्ष्यते । तद् अपि च प्रदर्शनार्थम् । यतः स एवाह ।</p>
<blockquote>
<p>द्वादश्यां तु सिते पक्षे मासि प्रोष्ठपदे तथा ।<br>
सक्रम् उत्थापयेद् राजा विस्वश्रवणवासवे ॥ इति ।</p></blockquote>
<p>विश्वशब्देन वैश्वदेवम् उत्तराषाढानक्षत्रम् उपलक्ष्यते । वासवशब्देन वसुदैवतं धनिष्ठानक्षत्रम् । तेन द्वादश्याम् एव शक्रोच्छ्रायः । गौतमः- <strong>[१९१]</strong> &ldquo;अन्तरागमने पुनर् उपसदनम् । श्वनकुलमण्डुकमार्जाराणां त्र्यहम् उपवासो विप्रवासश् च । प्राणायामो घृतप्राशनं चेतरेषाम् । श्मशानाध्ययने चैवम्&rdquo; । येन केनचिद् अन्तरा गमने कृत उपसदनं कार्यम् । उपसदनं च पाणिना पाणिम् उपसंगृह्येत्यादिना यत् प्रत्यहं विहितं तद् एव पुनः कर्तव्यम् । श्वाद्यन्तरागमने त्रिरात्रम् उपवासः । त्र्यहं च विवसेद् इति । यत् तु वसिष्ठः- &ldquo;अधीयानानाम् अन्तरागमने ऽहोरात्रम् अभोजनम् । त्रिरात्रम् अनभिषेको विवासा(स)श् चान्योन्येन श्वमार्जारनकुलशीघ्रगाणां त्व् अहोरात्रम्&rdquo; इत्य् आह, तत् त्रिरात्रोपवासासमर्थविषयम् । प्राणायामो घृतप्राशनं चेतरेषाम् इति । श्वादिव्यतिरिक्तानाम् अन्तरागमन इत्य् अर्थः ॥ १.१४७ ॥</p>
<p><em>किं च</em> ।</p>
<blockquote>
<p><strong>श्वक्रोष्टुगर्दभोलूकसामबाणार्तविःस्वने ।</strong><br>
<strong>अमेध्यशवशूद्रान्त्यश्मशानपतितान्तिके ॥ १.१४८ ॥</strong><br>
<strong>देशे ऽशुचाव् आत्मनि च विद्युत्स्तनितसंप्लवे ।</strong><br>
<strong>भुक्त्वार्द्रपाणिर् अम्भोऽन्तर् अर्धरात्रे ऽतिमारुते ॥ १.१४९ ॥</strong><br>
<strong>पांसुवर्षे दिशां दाहे संध्यानीहारभीतिषु ।</strong><br>
<strong>धावतः पूतिगन्धे च शिष्टे च गृहम् आगते ॥ १.१५० ॥</strong><br>
<strong>खरोष्ट्रयानहस्त्यश्वनौवृक्षेरिणरोहणे ।</strong><br>
<strong>सप्तत्रिंशद् अनध्यायान् एतांस् तात्कालिकान् विदुः ॥ १.१५१ ॥</strong></p></blockquote>
<p>श्वादीनां निःस्वने शब्दे श्रूयमाणे तत्कालम् अनध्यायः । क्रोष्टा गोमायुः । उलूको ऽमङ्गल्यपक्षी । बाणो वीणाविशेषः । आर्तो दुःखितः । श्वादयः प्रसिद्धाः । तथामेध्यादीनाम् अन्तिके संनिधाने । अन्त्यः शुद्रान् निष्कृष्टः । तथा देशस्यात्मनश् चाशौचे, तथा विद्युत्संप्लवे । संप्लवः पुनः पुनर् भवनम् । तथा भुक्त्वा यावद् आर्द्रपाणिः । तथाम्भसो मध्ये, अर्धरात्रे रात्रेर् मधमे यामद्वये च, तथातिमारुते ऽतिशयेन वाति वायौ । तथा पांसुवर्षे ऽद्बुतविशेषे दिशां दाहे च तथा संध्ययोः, तथा नीहारे धूमिकायां, भीतौ च चौरादिकृतायाम् । तथा घावतो ऽनध्यायः । तथा पूतिगन्धे, तथोक्तलक्षणे शिष्टे गृहम् आगते, खरादीनाम् आरोहणे च । यानं रथादि । इरिणम् ऊषरम् । एताञ् श्वक्रोष्टुप्रभृतिनिःस्वनादिनिमित्तान् सप्तत्रिंशद् अन्धायांस् तात्कालिकान् निमित्तकाले कर्तव्यान् विदुर् मुनयः । अत्र विशेषः । तथा मनुः ।</p>
<p><strong>[१९२]</strong>	सामध्वनाव् ऋग्यजुषी नाधीयीत कदाचन ।</p>
<p>अनध्यायानुवृत्तौ बौधायनः- &ldquo;नृत्यगीतवादित्ररुदितशब्देषु तावन्तं कालम् आर्तौ च&rdquo; । आपस्तम्बः- &ldquo;श्मशाने सर्वतः शम्याप्रासात् । श्मशानवच् छूद्रपतितौ समानागार इत्य् एके । शूद्रायां तु प्रेक्षणप्रतिप्रेक्षणयोर् अनध्यायः । ब्रह्माध्येष्यमाणो मलवद्वाससेच्छन् संभाषितुं ब्राह्मणेन संभाष्य तया संभाषेत संभाष्य तु ब्राह्मणेनैव संभाष्याधीयीत&rdquo; । यमः ।</p>
<blockquote>
<p>श्लेष्मान्तकस्य छायायां शल्मलेर् मधुकस्य च ।<br>
कदाचिद् अपि नाध्येयं कोविदारकपित्थयोः ।</p></blockquote>
<p>तथा ।</p>
<blockquote>
<p>न संग्रामे न सेनायां विवादे कलहे तथा ।</p></blockquote>
<p>हारीतः- &ldquo;ब्राह्मणागमने ऽर्घ्यादीनि दत्वानुज्ञाप्याधीयीरन्&rdquo; । तथा ।</p>
<blockquote>
<p>न वृक्षस्थो न तीर्थस्थो न चाप्सु न सभासु च ।<br>
बहुसंकीर्णमधे च नाधीयीत कचाचन ॥<br>
शयानः प्रौढपादश् च कृत्वा चैवावसक्थिकाम् । <br>
नाधीयीतामिषं जग्ध्वा सूतकान्नाद्यम् एव च ॥</p></blockquote>
<p>तथा ।</p>
<blockquote>
<p>श्वखरोष्ट्रे च रुदति पङ्क्तौ न च पठेद् द्विजः ।<br>
नाधीयीत श्मशानान्ते ग्रामान्ते गोव्रजे ऽपि वा ॥</p></blockquote>
<p>तथा ।</p>
<blockquote>
<p>रुधिरे च स्रुते गात्राच् छस्त्रेण च परिक्षते ।</p></blockquote>
<p>गौतमः- &ldquo;ऊर्ध्वं भोज्नाद् उत्सवे प्राधीतस्य निशायां चतुर्मुहूर्तं नित्यम् एके नगरोत्सवे । उपनयनाद् ऊर्ध्वं भोजनाद् अहोरात्रम् अनध्यायः प्राधीतस्याध्ययने प्रथमं प्रवृत्तस्य भोजनाद् ऊर्ध्वम् अनुत्सवे ऽपि पूर्ववद् अनध्यायः&rdquo; । निशायां चतुर्मुहूर्तम् । एतच् च त्रयोदश्याम् । तथा च उशना- &ldquo;त्रयोदश्यां प्रथमांश् चतुरो मुहूर्तान् नाधीयीत&rdquo; । तस्यानध्याय इत्य् अनुवृत्तौ वसिष्ठः- &ldquo;मिथुनव्यपेतायां च शय्यायां वाससा च मिथुनव्यपेतेनानिर्णिक्तेन&rdquo; इति । सर्वे चैते ऽनध्याया धर्मनैपुणकामेन विद्यानैपुणकामेन च वर्जनीयाः, प्रत्यवायाविशेषात् । तथा च यमः ।</p>
<p><strong>[१९३]</strong>	छिद्रान्य् आहुतिर् द्विजातीनाम् अध्यायान् मनीषिणः ।</p>
<blockquote>
<p>छिद्रेभ्यः स्रवति ब्रह्म ब्राह्मणेन यद् अर्जितम् ॥<br>
आयुः प्रजां पशून् मेधां कृन्तामि सुकृतं च यत् ।<br>
अनध्यायेष्व् अभ्यसतो ब्रह्म व्याहरतस् तथा ॥</p></blockquote>
<p>यत् तु मनुवचनम्,</p>
<blockquote>
<p>द्वाव् एव वर्जयेन् नित्यम् अनध्यायौ प्रयत्नतः ।<br>
स्वाध्यायभूमिं चाशुद्धाम् आत्मानं चाशुचिं द्विजः ॥</p></blockquote>
<p>इति, तद् ब्रह्मयज्ञाध्ययनविषयम्, तत्प्रकरणाधीतवचनमूलत्वात् । ब्रह्मयज्ञं प्रकृत्य हि तैत्तिरीयकाः समामनन्ति- &ldquo;तस्य वा एतस्य यज्ञस्य द्वाव् अनध्यायौ यद् आत्माशुचिर् यद् देशः&rdquo; इति ॥ १.१४८–१५१ ॥</p>
<p><em>एवम् अनध्यायान् उक्त्वा प्रकृतम् आह</em> ।</p>
<blockquote>
<p><strong>देवर्त्विक्स्नातकाचार्यराज्ञां छायां परस्त्रियाः ।</strong><br>
<strong>नाक्रामेद् रक्तविण्मूत्रष्ठीवनोद्वर्तनानि च ॥ १.१५२ ॥</strong></p></blockquote>
<p>देवादीनां छायां रक्तादीनि च नाक्रामेन् नाधितिष्ठेत् । ऋत्विगाचार्ययोः स्नातकोपादानेनैव ग्रहणसिद्धौ पृथगुपादानात् स्नातकशब्दो ऽचिरसमावृत्ते वर्तते । यद् वा ऋत्विगाचार्याभ्याम् अन्यस्नातकस्य छायायाम् अनाक्रमण(ं?) मन्तव्यम् । देवा देवप्रतिमाः । ष्ठीवनं मुखप्रच्युतं लालादि । उद्वर्तनम् अङ्गोत्सादनद्रव्यम् । अत्र मनुः ।</p>
<blockquote>
<p>देवतानां गुरो राज्ञः स्नातकाचार्ययोस् तथा ।<br>
नाक्रामेत् कामतश् छायां बभ्रुणो दीक्षितस्य च ॥</p></blockquote>
<p>बभ्रु कपिलं गवादि यमः ।</p>
<blockquote>
<p>देवद्विजगुरुप्राज्ञस्नातकाचार्यमन्त्रिणाम् ।<br>
नाक्रामेत् क्रामतश् छायां कपिलस्य च गुरोर् अपि ॥<br>
स्वां तु नाक्रामेच् छायां क्लीबेन पतितेन च ।<br>
चण्डालेन द्विषद्भिश् च नित्यं रोगान्वितेन च ॥</p></blockquote>
<p>विष्णुः- &ldquo;ब्राह्मणदेवगुरुबन्धुदीक्षितानां छायां नातिक्रामेत्&rdquo; । प्रसङ्गाद् अन्यद् अप्य् उच्यते, तत्र मनुः ।</p>
<blockquote>
<p>मध्यंदिने च रात्रौ च श्राद्धं भुक्त्वा च सामिषम् ।<br>
**संध्ययोर् उभयोश् चैव न सेवेत चतुष्पथम् ॥ <strong>[१९४]</strong></p></blockquote>
<p>तथा ।</p>
<blockquote>
<p>वैरिणं नोपसेवेत सहायांश् चैव वैरिणः ।<br>
अधार्मिकं तस्करं च परस्यैव च योषितम् ॥</p></blockquote>
<p>शङ्खलिखितौ- &ldquo;नोद्धतकुहकैः सहैकतस् तिष्ठेत्&rdquo; ॥ १.१५२ ॥</p>
<p><em>किं च</em> ।</p>
<blockquote>
<p><strong>विप्राहिक्षत्रियात्मानो नावज्ञेयाः कथंचन ।</strong></p></blockquote>
<p>विप्रसर्पक्षत्रिया आत्मा च नावमन्तव्याः । अत्र मनुः ।</p>
<blockquote>
<p>क्षत्रियं चैव सर्पं च ब्राह्मणं च बहुश्रुतम् ।<br>
नावमन्येत वै भूष्णुः कृशान् अपि कदाचन ॥<br>
एतत् त्रयं हि पुरुषान् निर्दहत्य् अवमानितम् ।<br>
तस्माद् एतत् त्रयं नित्यं नावमन्येत बुद्धिमान् ॥<br>
नात्मानम् अवमन्येत पूर्वाभिर् असमृद्धिभिः ।<br>
आत्मानं न शपेद् रोषान् निरुक्को न स्वपेद् दिवा ॥<br>
न नक्तं विलिखेद् भूमिं गाश् च रात्रौ न संस्पृशेत् ॥</p></blockquote>
<p>तथा ।</p>
<blockquote>
<p>ब्राह्मणान् नृपतीन् वृद्धान् स्वांश् च शान्ताञ् शिशून् अपि ।<br>
नाक्रोशेन् नावमन्येत पूजयेद् दैवतं तथा ॥</p></blockquote>
<p>किं च ।</p>
<blockquote>
<p><strong>आ मृत्योः श्रियम् आकाङ्क्षेन् न किंचिन् मर्मणि स्पृशेत् ॥ १.१५३ ॥</strong></p></blockquote>
<p>यावज्जीवं स्रियम् अन्विच्छेत् । ततश् च तां दुर्लभां मत्वा तदुपायानुष्ठाने मन्दादरेण न भवितव्यम् इति तात्पर्यार्थः । तथा च कम् अपि शत्रुम् उदासीनं वा मर्मणि न स्पृशेत् । परदोषप्रकाशनं वर्जयेद् इत्य् अर्थः । तथा च मनुः ।</p>
<blockquote>
<p>हीनाङ्गान् अतिरिक्ताङ्गान् विद्याहीनान् वयोऽतिगान् ।<br>
रूपद्रविणहीनांश् च जातिहीनांश् च नाक्षिपेत् ॥ १.१५३ ॥</p></blockquote>
<p><em>अपि च</em> ।</p>
<blockquote>
<p><strong>दूराद् उच्छिष्टविण्मूत्रपादाम्भांसि समुत्सृजेत् ।</strong></p></blockquote>
<p>दूरतो गृहाद् उच्छिष्टादीनि प्रक्षिपेत् ॥</p>
<p><em>किं च</em> ।</p>
<blockquote>
<p><strong>श्रुतिस्मृत्युदितं सम्यङ् नित्यम् आचारम् आचरेत् ॥ १.१५४ ॥</strong></p></blockquote>
<p>तथाचारो नाम लौकिककर्माश्रयः पुरुषनिःश्रेयसोपकारस्य विधिः <strong>[१९५]</strong> प्रतिषेधो वा । तत्र श्रुतिविहिता आचारा गोलक्षणप्रभृतयः । यथा कर्तरी कर्णकर्तव्य इत्यादयः । आचारविषयाणि तु स्मृतिवाक्यानि प्रदर्श्यन्ते । तत्र व्यासः ।</p>
<blockquote>
<p>श्रीकामः सर्वदा स्नानं कुर्वीतामलकैर् नरः ।<br>
सप्तमीं पञ्चमीं चैव पर्वकालं विवर्जयेत् ॥</p></blockquote>
<p>पर्वात्रामावास्या । यद् आह स एव ।</p>
<blockquote>
<p>अमावास्यानवम्योश् च सप्तम्यां च विशेषतः ।<br>
धात्रीफलानि यत्नेन दूरतः परिवर्जयेत् ॥</p></blockquote>
<p>धात्री — आमलकी । तथा ।</p>
<blockquote>
<p>सप्तम्यां न स्पृशेत् तैलं नीलवस्त्रं न धरयेत् ।<br>
न धात्र्यामलकैः स्नायान् न कुर्यात् कलहं नरः ॥<br>
वीर्यहानिः प्रजाहानिर् यशोहानिस् तथैव च ।<br>
हन्त्य् एतत् त्रितयं यस्मात् तस्माद् धात्रीं विवर्जयेत् ॥</p></blockquote>
<p>तथा ।</p>
<blockquote>
<p>षष्ठ्य् अष्टमी पञ्चमी पक्षद्वयचतुर्दशी ।<br>
अत्र संनिहितं पापं तैले मांसे क्षुरे भगे ॥<br>
षष्ट्यां तैलम् अनायुष्यम् अष्टम्यां पिशितं तथा ।<br>
चतुर्दर्श्यां कामभोगम् अमावास्या क्षुरक्रिया ॥<br>
मांसाशने पञ्चदशी तैलाभ्यङ्गे चतुर्दशी ।<br>
अष्टमी ग्राम्यधर्मे च ज्वलन्तम् अपि पातयेत् ॥</p></blockquote>
<p>ग्राम्यधर्मो मैथुनम् ।</p>
<blockquote>
<p>तैलं न संस्पृशेद् आमं वृक्षादींश् छेदयेन् न च ।<br>
पक्षादौ च रवौ षष्ठ्यां विरिक्तायां तथा तिथौ ॥<br>
दशम्यां तैलम् अपृष्ट्वा न स्नायाद् अविचक्षणः ।<br>
चत्वारि तस्य नश्यन्ति आयुः प्रज्ञा यशो धनम् ॥<br>
मोहात् प्रतिपदं षष्ठीं कुहूं रक्तां तथा तिथिम् ।<br>
तैलेनाभ्यज्यमानस् तु चतुर्भिर् अपहीयते ॥<br>
पञ्चमीं दशमीं चैव पौर्णमासीं त्रयोदशीम् ।<br>
तृतीयां चैव यस् तैलं नरः समुपसेवते ॥<br>
अभ्यङ्गात् स्पर्शनाद् वापि भक्षणाच् च तथैव च ।<br>
**चतुर्णां तस्य वृद्धिः स्याद् धनापत्यबलायुषाम् ॥ <strong>[१९८]</strong></p></blockquote>
<p>वृद्धमनुः ।</p>
<blockquote>
<p>आहारं मैथुनं निद्रां संध्याकाले विवर्जयेत् ।<br>
कर्म वाध्ययनं वापि तथा दानप्रतिग्रहौ ॥<br>
आहाराद् व्याधिम् आप्नोति गर्भो रौद्रश् च मैथुनात् ।<br>
स्वपनः स्याद् अलक्ष्मीकः कर्म चैवात्र निष्फलम् ॥<br>
अध्येता नरकं याति दानान् नाप्नोति तत्फलम् ।<br>
प्रतिग्रही भवेत् पापी तस्मात् संध्यासु वर्जयेत् ॥</p></blockquote>
<p>शातातपः ।</p>
<blockquote>
<p>अमा वै सोमवारेण रविवारेण सप्तमी ।<br>
चतुर्थी भौमवारेण विषुवत्सदृशं फलम् ॥<br>
अमावास्या भवेद् वारो यदा भूमिसुतस्य वै ।<br>
जाह्नवीस्नानमात्रेण गोसहस्रफलं भवेत् ॥</p></blockquote>
<p>वृद्धवसिष्ठः ।</p>
<blockquote>
<p>सर्वेषाम् एव वर्णानां सूतकं राहुदर्शने ।<br>
सचैलं च भवेत् स्नानं सूतकान्नं च वर्जयेत् ॥</p></blockquote>
<p>सूतकान्नं राहुसूतकान्नम् । तथा ।</p>
<blockquote>
<p>त्रिदशाः स्पर्शसमये तृप्यन्ति पितरस् तथा ।<br>
मनुष्या मध्यकाले च मोक्षकाले च राक्षसाः ॥</p></blockquote>
<p>स्पर्शकाल एव देवपितृदै(दे)वत्यं कर्म कुर्याद् इत्य् अर्थः । तथा ।</p>
<blockquote>
<p>प्रच्छन्नानि च दानानि ज्ञानं च निरहंकृतम् ।<br>
तपांसि च सुगुप्तानि तेषां फलम् अनन्तकम् ॥</p></blockquote>
<p>तथा ।</p>
<blockquote>
<p>एका गौः स्वस्थचित्तस्य आतुरस्य च यच्छतम् ।<br>
सहस्रं म्रियमानस्य तच् च तानि च तत्समम् ॥</p></blockquote>
<p>तथा ।</p>
<blockquote>
<p>कनकाश्वतिला नागा दासीगृहमहीरथाः ।<br>
कन्यका कपिला चेति महादानानि वै दश ॥<br>
दत्वा यो ऽनुस्मरेद् दानं प्रतिगृह्य च याचते ।<br>
उभौ तौ नरकं यातः प्रतिग्राहकयाचकौ ॥</p></blockquote>
<p>अनुस्मरणं पश्चात्तापः । तथा ।</p>
<blockquote>
<p>सर्वत्र गुणवद्दानं श्वपाकादिष्व् अपि स्थितम् ।<br>
देशे काले विधानेन पात्रे दत्तं विशेषतः ॥</p></blockquote>
<p><strong>[१९९]</strong>	असतो ऽपि समादाय साधुभ्यो यः प्रयच्छति ।</p>
<blockquote>
<p>धनस्वामिनम् आत्मानं स तारयति दुस्तरात् ॥</p></blockquote>
<p>तथा ।</p>
<blockquote>
<p>द्वाव् एवाप्सु प्रवेष्टवौ गले बद्ध्वा महाशिलाम् ।<br>
धनवन्तम् अदातारं दरिद्रं चातपस्विनम् ॥</p></blockquote>
<p>तथा ।</p>
<blockquote>
<p>उपावृत्तस्य पापेभ्यो यस् तु वासो गुणैः सह ।<br>
उपवासः स विज्ञेयः सर्वभोगविवर्जितः ॥<br>
पुष्पालंकारवस्त्राणि गन्धमाल्यानुलेपनम् ।<br>
उपवासे न दुष्येत् तु दन्तधावनवर्जितम् ॥<br>
उपवासे तथा श्राद्धे न खादेद् दन्तधावनम् ।<br>
दन्तानां काष्ठसंयोगो हन्ति सप्त कुलानि वै ॥</p></blockquote>
<p>ततश् च पत्रादिनोपवासे दन्तधावनं कार्यम् । श्राद्धे भोक्ता च न तु काष्ठेन । देवलः ।</p>
<blockquote>
<p>ब्रह्मचर्यं तथा शौचं सत्यम् आमिषवर्जनम् ।<br>
व्रतेष्व् एतानि चत्वारि वरिष्ठानीति निश्चयः ॥<br>
स्त्रीणां तु प्रे(वी)क्षनात् स्पर्शात् ताभिः संकथनाद् अपि ।<br>
निष्यन्दते ब्रह्मचर्यं न दारेष्व् ऋतुसंक्रमात् ॥</p></blockquote>
<p>अत्रायम् अर्थः- स्त्रीणां परस्त्रीणां वीक्षणात् स्वभावेन चित्तेनेत्य् अर्थः । ताभिर् अन्यस्त्रीभिर् एव संकथनात् संयोगप्रलापाच् च ब्रह्मचर्यं दशम्याद्युपवासनिमित्तं निष्यन्दते नश्यतीत्य् अर्थः । न दारेष्व् ऋतुसंक्रमाद् इति । दारेषु वीक्षणात् स्पर्शात् संकथनात् स्वगृहव्यवहारकथाप्रपञ्चाच् च तद् ब्रह्मचर्यं न नश्यति, तथर्तुसंक्रमात् । संक्रमणं संतानोत्पादनार्थं संभोग ऋतोः संक्रमस् तस्माद् अपि व्रतादौ सेव्यमानाद् ब्रह्मचर्यं न निष्यन्दते न नश्यतीति । स्वदारेषु वीक्षणादेर् ब्रह्मचर्यनिष्यन्दाभाव उपवासेष्व् असिधाराव्रतनिमित्तत्वाद् इति ।</p>
<blockquote>
<p>असकृज्जलपानाच् च ताम्बूलस्य च भक्षणात् ।<br>
उपवासः प्रदुष्येत् तु दिवा स्वापाच् च मैथुनात् ॥</p></blockquote>
<p>मैथुनं चात्रर्तुकालव्यतिरिक्तविषयम् ।</p>
<blockquote>
<p>सायम् आद्यन्तयोर् अह्नोः सायं प्रातश् च मध्यमे ।<br>
धर्मोपवासी कुर्वीत नैव भकचतुष्टयम् ॥</p></blockquote>
<p>धर्मग्रहणं प्रायश्चित्तस्य व्युदासार्थम् ।</p>
<p><strong>[२००]</strong>	दशम्याम् एकभक्तस् तु मांसमैथुनवर्जितः ।</p>
<blockquote>
<p>एकादश्याम् उपवसेत् पक्षयोर् उभयोर् अपि ॥<br>
गृहीत्वौदुम्बरं पात्रं वारिपूर्णम् उदङ्मुखः ।<br>
उपवासं तु गृह्णीयाद् यद् वा संकल्पयेद् बुधः ॥<br>
देवतास् तस्य तुष्यन्ति कामितं तस्य सिध्यति ।<br>
अन्यथा तु वृथा मर्त्याः क्लिश्यन्ति स्वल्पबुद्धयः ॥</p></blockquote>
<p>औदुम्बरं ताम्रम् । यद् वोपवासाद् अन्यद् व्रतं संकल्पयेद् इत्य् अर्थः ।</p>
<blockquote>
<p>एकादश्यां निराहारो भूत्वाहम् अपरे ऽहनि ।<br>
भोक्ष्यामि पुण्डरीकाक्षः गतिर् मम भवाच्युत ॥</p></blockquote>
<p>पुराणात् ।</p>
<blockquote>
<p>केशवो मार्गशीर्षे स्यात् पौषे नारायणः स्मृतः ।<br>
माधवो माघमासे तु गोविन्दः फाल्गुने तथा ॥<br>
चैत्रे मासे भवेद् विष्णुर् वैशाखे मधुसूदनः ।<br>
त्रिविक्रमो ज्येष्ठमास आषाढे वामनो भवेत् ॥<br>
श्रावणे श्रीधरो ज्ञेयो कृषीकेशस् ततः परम् ।<br>
पद्मनाभश् चाश्वयुजे ततो दासोदरो मतः ॥<br>
सर्वेष्व् एव तु मसेषु नरकारिर् मलिम्लुचे ।<br>
श्रीर् वै वागीश्वरीकान्ताक्रियाशक्तिविभूतयः ॥<br>
इच्छा प्रीती रतिश् चैव माया धीर् महिमेति च ।<br>
एताभिः शक्तिभिः शुक्लद्वासशीषु सह क्रमात् ॥<br>
वासुदेवो द्वादशसु पूजनीय उपोषितैः ।<br>
तथैव कृष्णपक्षे तु शक्तियुक्तो ऽर्च्यते द्विजैः ॥<br>
कृष्णो ऽनन्तो ऽच्युतश् चक्री वैकुण्ठो ऽथ जनार्दनः ।<br>
उपेन्द्रो यज्ञपुरुषो वासुदेवस् तथा हरिः ॥<br>
योगीश्वरो द्वादशमः(कः) पुण्डरीकाक्ष एव च ।<br>
रुक्मिणी च प्रिया प्रीतिः शक्तिः सिद्धिश् च पञ्चमी ॥<br>
तथा श्रीर् महिमा लक्ष्मीः कान्तिश् च नवमी मता ।<br>
प्राप्तिः प्राकाम्यसंज्ञा च लघिमा द्वादशी स्मृता ॥</p></blockquote>
<p>तथा ।</p>
<blockquote>
<p>उच्चारयेद् व्रतस्यान्ते देवस्य पुरतः स्थितः ।<br>
अज्ञानतिमिरान्धस्य व्रतेनानेन केशव ॥</p></blockquote>
<p><strong>[२०१]</strong>	प्रसादाभिमुखो भूत्वा ज्ञानचक्षुःप्रदो भव ।</p>
<blockquote>
<p>यज् जन्मनः प्रभृति देहलयान्तम् अज्ञः पापं करोमि वपुषा मनसा च वाचा ।<br>
क्लेशोपतापितमतिस् त्रिपदैस् त्रिरूपं तन् नाशयाच्युत मम व्रतसुप्रसन्न ॥<br>
अज्ञानान्धेन यत् किंचिन् मया खण्डं व्रतं कृतम् ।<br>
भगवंस् त्वत्प्रसादेन तद् अखण्डम् इहास्तु मे ॥<br>
यथाखण्डं जगत् सर्वं त्वम् एव पुरुषोत्तम ।<br>
तथा खण्डम् अखण्डं मे व्रतं भवतु केशव ॥ इति ।</p></blockquote>
<p>तथा ।</p>
<blockquote>
<p>न शङ्खेन पिबेत् तोयं नाश्नीयात् कूर्मसूकरौ ।<br>
एकादश्यां न भुञ्जीत पक्षयोर् उभयोर् अपि ॥</p></blockquote>
<p>एतत् पुत्रवद्गृहिव्यतिरिक्तविषयम् । यत उक्तं स्मृत्यन्तरे ।</p>
<blockquote>
<p>कृष्णपक्षे तु संक्रान्त्यां ग्रहणे वापि पुत्रवान् ।<br>
उपवासं न कुर्वीत सुतबन्धुधनक्षयात् ॥</p></blockquote>
<p>मत्स्यपुराणात् ।</p>
<blockquote>
<p>दिनक्षये ऽर्कसंक्रान्त्यां ग्रहणे चन्द्रसूर्ययोः ।<br>
उपवासं न कुर्वीत पुत्रपौत्रसमन्वितः ॥</p></blockquote>
<p>कूर्मपुराणात् ।</p>
<blockquote>
<p>संक्रान्त्यां कृष्णपक्षे च रविशुक्रदिने तथा ।<br>
एकादश्यां न कुर्वीत उपवासं सपारणम् ॥</p></blockquote>
<p>इत्यादि । यत् तु,</p>
<blockquote>
<p>ब्रह्महा स सुरापः स्यात् स्वस्तेयी गुरुतल्पगः ।<br>
विवेचयति यो मोहाद् एकादश्यौ सितासिते ॥</p></blockquote>
<p>इति पुराणवचनम्, यत् तु (च्च) विष्णुधर्मोत्तरे,</p>
<blockquote>
<p>अतिक्रामति यो मोहाद् एकादश्याउ सितासिते ।<br>
उपवासे स मूढात्मा विष्णुलोकं न पश्यति ॥</p></blockquote>
<p>इति, यच् च मत्स्यपुराणम्,</p>
<blockquote>
<p>एकादश्यां निराहारो यो भुङ्क्ते द्वासशीदिने ।<br>
शुक्ले वा यदि वा कृष्णे तद्व्रतं वैष्णवं महत् ॥</p></blockquote>
<p>इति, तत् पुत्रवद्गृहस्थव्यतिरिक्तविषयम् । यथा कृष्णैकादश्यादौ पुत्रवतो गृहस्थस्यानधिकारः, तथा दिनक्षये ऽपि । तद् उक्तं कूर्मपुराणे ।</p>
<p><strong>[२०२]</strong>	द्वौ तिथ्यन्ताव् एकवारे यस्मिन् स्यात् स दिनक्षयः ।</p>
<blockquote>
<p>तस्मिन् स्नानं जपो होमो नोपवासो गृहाश्रमे ॥</p></blockquote>
<p>प्रक्रान्तैकादशीव्रतस्यासामर्थ्ये वराहपुराणम् ।</p>
<blockquote>
<p>असामर्थ्ये शरीरस्य व्रते च समुपस्थिते ।<br>
कारेयेद् धर्मपत्नीं वा पुत्रं वा नियमान्वितम् ॥</p></blockquote>
<p>एकादशीव्रतं सूतके मृतके ऽपि न त्याज्यम् । यत् उक्तं तत्रैव ।</p>
<blockquote>
<p>परमापदम् आपन्नो हर्षे वा समुपस्थिते ।<br>
सूतके मृतके चैव न त्याज्यं द्वादशीव्रतम् ॥</p></blockquote>
<p>तथा ।</p>
<blockquote>
<p>सूतके ऽपि नरः स्नात्वा प्रणम्य मनसा हरिम् ।<br>
एकादश्यां न भुञ्जीत व्रतम् एवं न लुप्यते ॥<br>
द्वादश्यां तु तथा भुक्त्वा सूतकान्ते जनार्दनम् ।<br>
पूजयित्वा विधानेन भोजयेच् च द्विजोत्तमम् ॥<br>
मृतके ऽपि न भुञ्जीत एकादश्यां सदा नरः ।<br>
द्वादश्यां तु समश्नीयात् स्नात्वा विष्णुं प्रणम्य च ॥</p></blockquote>
<p>एकादशीव्रतस्य कथंचिद् अतिक्रमे यत् कार्यं तद् वराहपुराण एवोक्तम् ।</p>
<blockquote>
<p>एकादशी विप्लुता चेत् परतो द्वादशी स्थिता ।<br>
उपोष्या द्वादशी तत्र यदीच्छेत् परमं पदम् ॥</p></blockquote>
<p>विप्लुता केनापि हेतुनातिक्रान्तोपवासा । नित्यं चैकादशीव्रतम् इति तत्रैवोक्तम् ।</p>
<blockquote>
<p>एकादश्यां न भुञ्जीत पक्षयोर् उभयोर् अपि ।<br>
एकादश्यां तु भुञ्जानो विष्णुलोकं न पश्यति ॥ इति ।</p></blockquote>
<p>काम्यस्याप्य् असमापने दोषम् आह ।</p>
<blockquote>
<p>परिगृह्य व्रतं सम्यग् एकादश्याम् उपोषणम् ।<br>
न समापयते यस् तु स याति नरकं नरः ॥</p></blockquote>
<p>व्रतान्तरे ऽप्य् आह ।</p>
<blockquote>
<p>यो गृहीत्वा व्रतं मोहाद् एकादश्यादिकं नरः ।<br>
न समापयते तस्य गतिः गतिः पापीयसी भवेत् ॥</p></blockquote>
<p>अनुत्पन्नपुत्रेणाविशेषेणैवैकादशीव्रते प्रक्रान्ते सति पुत्रे जाते प्रतिषिद्धोपवासरेषु यत् कर्तव्यं तद् उक्तं वायुपुराणे ।</p>
<p><strong>[२०३]</strong>	उपवासनिषेधे तु भक्ष्यं किंचित् प्रकल्पयेत् ।</p>
<blockquote>
<p>न दुष्यत्य् उपवासेन उपवासफलं भवेत् ॥</p></blockquote>
<p>भक्ष्यप्रकल्पनम् इति (मपि) तत्रैवोक्तम् ।</p>
<blockquote>
<p>नक्तं हविष्यान्नम् अनोदनं वा फलं तिलाः क्षीरम् अथाम्बु वाज्यम् ।<br>
यत् पञ्चगव्यं यदि वापि वायुः प्रशस्तम् अत्रोत्तरम् उत्तरं च ॥</p></blockquote>
<p>नक्तं चा(च) नियत एव काले कार्यम्,</p>
<blockquote>
<p>यदा तु पाङ्मुखी छाया पुरुषाद् द्विगुणा भवेत् ।<br>
तदा नक्तं विजानीयाद् अनक्तं त्व् अन्यथा भवेत् ॥</p></blockquote>
<p>इति स्मृत्यन्तरदर्शनात् । यद् अपि स्मृत्यन्तर्म् उक्तम् (?),</p>
<blockquote>
<p>एकादश्यां न भुञ्जीत पक्षयोर् उभयोर् अपि ।<br>
वनस्थयतिधर्मो ऽयं शुक्लाम् एव सदा गृही ॥</p></blockquote>
<p>इति, तत्रापि गृहिशब्दः पुत्रवद्गृहिविषयः, पूर्वोक्तवचनानुरोधात् । वनस्थादिशब्दः प्रदर्शनार्थः । तेनापुत्रं गृहिणम् अपि संगृह्णाति । दिनक्षयविशेषे नक्तविधिम् आह ।</p>
<blockquote>
<p>एकादशी कला मात्रा द्वादशी च क्षयं गता ।<br>
क्षीणा सा द्वादशी ज्ञेया नक्तं तत्र विधीयते ॥</p></blockquote>
<p>पुत्रवद्गृहिविषयश् चायं नियमः । अपुत्रस् तूपवसेद् एव । तद् उक्तं पुराणे ।</p>
<blockquote>
<p>एकादशी द्वादशी च रात्र्यन्ते च त्रयोदशी ।<br>
तत्र क्रतुशतं पुण्यं त्रयोदश्यां तु पारणम् ॥ इति ।<br>
दशम्य् एकादशी विद्धा द्वादशी च क्षयं गता ।<br>
नक्तं तत्र प्रकुर्वीत नोपवासो विधीयते ॥</p></blockquote>
<p>अयम् अर्थः — एकादशीदिने दशमी विद्यते द्वादशीदिने तु नैकादशी त्रयोदशीदिने च न द्वादशी तत्र नक्तं कुर्यान् नोपवासम् इति । इति श्लोकद्वय एक एव विषयो ऽपुत्रवत्पुत्रवद्गृहिभेदेनोक्त इति विचार्यम् । यदा पुनः संपूर्णैकादशी भूत्वा द्वितीयदिने पुनर् भवेत् । तृतीयदिने च द्वादशी तदा पूर्वाम् एकादशीं हित्वा द्वितीयाम् उपवसेत् । यद् उक्तं स्मृत्यन्तरे,</p>
<p><strong>[२०४]</strong>	कला काष्ठापि द्वादस्या यदि याद् अपरे ऽहनि ।</p>
<blockquote>
<p>द्वादश द्वादशीह्(र्ह)न्ति पूर्वस्याम् पारणे कृते ॥ इति ।</p></blockquote>
<p>अस्मिन्न् एव विषये यदि तृतीये ऽहनि द्वादशी न दृश्यते तदा गृहिणः पूर्वस्याम् एकादश्याम् उपवासः । यतेर् उत्तरस्याम् । यद् उक्तं पुराणे,</p>
<blockquote>
<p>संपूर्णैकादशी यत्र प्रभाते पुनर् एव सा ।<br>
उत्तरां तु यतिः कुर्यात् पुर्वाम् उपवसेद् गृही ॥</p></blockquote>
<p>अस्मिन्न् एव विषये यतेः पारणानुग्रहं स्मरति ।</p>
<blockquote>
<p>संपूर्णैकदशी यत्र प्रभाते पुनर् एव सा ।<br>
तत्र क्रतुशतं पुण्यं त्रयोदश्यां तु पारणम् ॥ इति ।</p></blockquote>
<p>तथा च स्कन्दपुराणे ।</p>
<blockquote>
<p>कलाप्य् एकादशी यत्र द्वादस्यनुगता भवेत् ।<br>
दिनक्षये ऽपि सा पूज्या यतीनाम् उत्तमा तिथिः ॥</p></blockquote>
<p>यद् अपि बौधायनेनोक्तम्,</p>
<blockquote>
<p>कलाप्य् एकादशी यत्र परतो द्वादशी भवेत् ।<br>
तत्र क्रतुशतं पुण्यं त्रयोदश्यां तु पारणम् ॥ इति,<br>
एकादशीं कलायुक्ताम् उपोष्य द्वादशीं नरः ।<br>
त्रयोदश्यां तु यो भुङ्क्ते विष्णुसायुज्यम् ऋच्छति ॥</p></blockquote>
<p>इति, तद् अपि यतिविषयम् एव, विष्णुसायुज्यफलश्रवणात् । क्रतुशतपुण्यविधानं तु स्तुतिपरं न स्वार्थविधिपरम् । यद् अपि स्कन्दपुराणे ।</p>
<blockquote>
<p>दिनक्षये ऽर्कसंक्रान्त्यां ग्रहणे चन्द्रसूर्ययोः ।<br>
उपवासस् तु कर्तव्यो विष्णुसायुज्यम् इ(ऋ)च्च्छति ॥</p></blockquote>
<p>इति, तद् अपि पुत्रवद्गृहिव्यतिरिक्तमुमुक्षुपुरुषविषयम् । एकस्मिन्न् एव श्लोके चैते श्लोकास् त्रयोदशीपारणनिषेधसूचकाः पुत्रवतो गृहस्थस्येति ज्ञेयम् । इति अत्र गृहस्थयतिव्यव्स्था । यद् अपि कूर्मपुराणे,</p>
<blockquote>
<p>द्विस्पृग् एकादशी यत्र तत्र संनिहितो हरिः ।<br>
ताम् एवोपवसेत् कामम् अकामो विष्णुतत्परः ॥</p></blockquote>
<p>इति, तद् अपि पूर्वेण समानविषयम् । ये तु पुत्रिणो गृहिणस् तेषाम् अस्यां नक्तविधिर् इत्य् अनुसंधेयम् । दशमीं द्वादशीं च या स्पृशति सा द्विस्पृक् । <strong>[२०५]</strong> यत् तु नारदेनोक्तम्,</p>
<blockquote>
<p>दशमीशेषसंयुक्ताम् उपोष्य द्वादशीं किल ।<br>
संवत्सरकृतेनेह नरो धर्मेण मुच्यते ॥</p></blockquote>
<p>इति, तथा,</p>
<blockquote>
<p>दशम्यनुगता यत्र तिथिर् एकादशी भवेत् ।<br>
तत्रापत्यविनाशः स्यात् परेत्य नरकं व्रजेत् ॥</p></blockquote>
<p>इति, तद् द्वितीये ऽहन्य् एकादश्यां सत्यां वेदितव्यम् । तदभावे तु पुत्रवतां गृहिणां दशमीविद्धैकादश्यां नकम् अन्येषाम् उपवास इत्य् उक्तं भवेत् । अत एव महाभारतम् ।</p>
<blockquote>
<p>दशमीशेषसंयुक्ता गान्धार्या समुपोषिता ।<br>
तस्याः पुत्रशतं नष्टं तस्मात् तां परिवर्जयेत् ॥</p></blockquote>
<p>शल्यपरिहारे तु फलम् अविकलम्,</p>
<blockquote>
<p>विशल्या द्वादशी यत्र तत्र संनिहितो हरिः ।<br>
उपोष्यैकाम् अपि हि तां गर्भवासं न पश्यति ।</p></blockquote>
<p>इति तत्र स्मरणात् । यस् तु त्रयोदश्यां पारणनिषेधो यथा कूर्मपुराणे तावत्,</p>
<blockquote>
<p>एकादश्याम् उपोष्यैव द्वादश्यां पारणं स्मृतम् ।<br>
त्रयोदश्यां न तत् कुर्याद् द्वादशद्वादशीक्षयात् ॥</p></blockquote>
<p>स्कन्दपुराणे,</p>
<blockquote>
<p>उपोष्यैकादशीं यस् तु तर्योदश्यां तु पारणम् ।<br>
करोति तस्य नश्यन्ति द्वादश्यो द्वादशैव तु ॥</p></blockquote>
<p>इत्यादिः, स गृहिविषयः । त्रयोदशीपारणं यत्रैकादश्याम् आश्रीयमाणायां प्रसज्यते तां गृही नोपवसेद् इति तस्यार्थः । अत एवोक्तम् ।</p>
<blockquote>
<p>उत्तरां तु यतिः कुर्यात् पूर्वाम् उपवसेद् गृही । इति ।</p></blockquote>
<p>यस् तु त्रयोदशीपारणविधिः, यथा तावद् बौधायनीये,</p>
<blockquote>
<p>कलाप्य् एकादशी यत्र परतो द्वादशी भवेत् ।</p></blockquote>
<p>इत्यदिः, स ब्रह्मचारिवनस्थविषयः । एकादशीद्वैधे सति द्वितीयैकादशी व्रात्यादिना कार्येति तस्य तात्पर्यम् । त्रयोदशीपारणनिषेधश् चोदयव्यापिन्यां द्वादश्याम् असत्यां वेदितव्यः, न पुनस् तस्यां सत्याम् अपि त्रयोदशीसमये पारणनिवारणपरः । तथा सत्य् अदृष्टार्थः स्यात् । अन्यथा पुनर् एकादशीद्वैधे सत्य् एकस्यां गृहिणोपवसः कार्य इत्य् अपेक्षितार्थविधायकः सन् दृष्टार्थः । <strong>[२०६]</strong> मार्कण्डेयः ।</p>
<blockquote>
<p>एकभक्तेन नक्तेन तथैवायाचितेन च ।<br>
उपवासेन दानेन न निर्द्वादशिको भवेत् ॥</p></blockquote>
<p>अत्रैकभक्तादिविधानम् उपवासासमर्थं प्रतिषिद्धोपवासं वा प्रति द्रष्टव्यम् । पुत्रवतो गृहिणो यस्याम् एकादश्यां कृष्णपक्षार्कसंक्रान्तिदिनक्षयवशाद् उपवासो विषिद्धस् तस्याम् अपि कृच्छ्राद्यनुषङ्गप्राप्तौ न निषिध्यते । यद् आह स्मृतिमीमांसायां जैमिनिः,</p>
<blockquote>
<p>आदित्ये ऽहनि संक्रान्तौ ग्रहणे चन्द्रसूर्ययोः ।<br>
उपवासो न कर्तव्यो गृहिणा पुत्रिणा तथा ॥<br>
तन्निमित्तोपवासस्य निषेधो ऽयम् उपाहृतः ।<br>
नानुषङ्गकृतो ग्राह्यो यतेर् नित्यम् उपोषणम् ॥ इति ।</p></blockquote>
<p>तन्निमित्तोपवासस्येत्य् अयंशब्दः प्रकृतत्वाद् एकादशीविषयः, न शुद्धादित्या(त्य)दिनादिविषयः । आदित्यदिनसंक्रान्त्योर् एकादश्युपवासनिषेधं प्रति निमित्तत्वेनात्रोपादाद् ध्य् अप्रकृतत्वम् । राहुदर्शनस्य त्व् एकादश्याम् असंभवात् पृथग् एवोपवासनिषेधहेतुत्वम् । तन् न कृच्छ्राद्यनुषङ्गप्राप्तोपवासकृतो निषेधो ऽत्र ग्राह्यः । यतः परिव्राजकस्य नित्यम् अनिषिद्धम् उपोषणम् ।</p>
<ul>
<li><u>अन्ये पुनर्</u> अन्यथा पठन्ति वर्णयन्ति च-</li>
</ul>
<blockquote>
<p>आदित्ये ऽहनि संक्रान्तौ ग्रहणे चन्द्रसूर्ययोः ।<br>
पारणं चोपवासं च न न कुर्यात् पुत्रवान् गृही ॥</p></blockquote>
<p>तन्निमित्तोपवासस्यादित्यवाराभि(दि)निमित्तस्योपवासस्य निषेधो नैकादशीनिमित्तस्यावर्जनीयादित्यवाराद्यनुषङ्गगतस्य । यस्मान् नित्यम् एकादश्याम् उपोषणम् इति । अत्र व्याख्यायते — आदित्ये ऽहनीत्यादिवाक्यम् एकादश्युपवासप्रकरणपठितम् असति विरोधे प्रकरणं बाधित्वा व्याख्येयम् । हेतुश् चोपवासनित्यत्वरूपो न समञ्जसः । यतो नित्यस्यापि षोडशिग्रहणादेर् दृश्यते प्रतिषेधः । न चास्य नञः प्रसज्यप्रतिषेधत्वम् । किं तु पर्युदासवृत्तित्वम् । तथा सत्य् उपवासविधिनैकवाक्यता । प्रतिषेधे तु नानावाक्यत्वम् । तस्मात् सदृशवस्तुपरिग्रहकारी पर्युदासः । अपि च —</p>
<blockquote>
<p>प्रधानत्वं विधौ यत्र प्रतिषेधे ऽप्रधानता ।<br>
**पर्युदासः स विज्ञेयो यत्रोत्तरपदेन नञ् ॥ <strong>[२०७]</strong></p></blockquote>
<p>यथाब्राह्मणम् आनय ।</p>
<blockquote>
<p>अप्राधान्यं विधौ यत्र प्रतिषेधे प्रधानता ।<br>
प्रसज्यप्रतिषेधो ऽयं क्रियया सह यत्र नञ् ॥</p></blockquote>
<p>यथाश्राद्धभोजी । पर्युदासवृत्तिश् चैवं व्याख्येया । पुत्रवद्गृहिव्यतिरिक्त आदित्यवारादियुक्तायाम् एकादश्याम् उपवसेत् । अथ वा पुत्रवान् गृहस्थ उपवासाद् अन्यत् तदा व्रतं कुर्याद् इति । एवं च तस्याम् आदित्यदिनादियुक्तायाम् एकादश्याम् उपवासविधिर् एव नस्तीति &ldquo;न कुर्यात् पुत्रवान् गृही&rdquo; इत्य् अनेन प्रतिपाद्यते । यथा &ldquo;दीक्षितो न ददाति न जुहोति&rdquo; इति न पुनर् विहितः सन् प्रतिषिध्यते । तस्मात् पूर्वैव व्याख्या ज्यायसी । यत् तु हारीतेनोक्तम्,</p>
<blockquote>
<p>त्रयोदश्यां यदा न स्याद् द्वादशी घटिकाद्वयम् ।<br>
दशम्यैकादशी मिश्रा सैवोपोष्या सदा तिथिः ॥</p></blockquote>
<p>इति, यद् अपि ऋष्यशृङ्गेणोक्तम्,</p>
<blockquote>
<p>पारणाहे न लभ्येत द्वादशी कलयापि चेत् ।<br>
तदानीं दशमीविद्धाप्य् उपोष्यैकादशी तिथिः ॥</p></blockquote>
<p>इति, यद् अपि मत्स्यपुराणम्,</p>
<blockquote>
<p>एकादशी दशाविद्धा परतो ऽपि न वर्धते ।<br>
गृहिभिर् यतिभिश् चैव सैवोपोष्या सदा तिथिः ॥</p></blockquote>
<p>इति, तत् सर्वम् अपुत्राणां गृहिणाम् उपवासविधायकं वचनजातं द्रष्टव्यम् । सपुत्राणां पुनर् अस्मिन् विषये नक्तविधिः पर्दर्शित एव । कूर्मपुराणम् ।</p>
<blockquote>
<p>कांस्यं मांसं मसूरं च चणकं कोरदुषकान् ।<br>
शाकं मधु परान्नं च उपावत्स्यन् विवर्जयेत् ॥</p></blockquote>
<p>उपावत्स्यन्न् उपवसन्न् इत्य् अर्थः । कांस्यं कांस्यपात्रे भोजनम् । ततश् च दशम्याम् एतद् व्रतम् । मत्स्यपुराणम् ।</p>
<blockquote>
<p>कांस्यं मांसं सुरां क्षौद्रं तैलं वितथभाषणम् ।<br>
व्यायामं प्रवासं च दिवा स्वप्नम् अथाञ्जनम् ॥<br>
तिलपिष्टं मसूरं च द्वादशैतानि वैष्णवः ॥</p></blockquote>
<p>त्यजेद् इति शेषः ।</p>
<blockquote>
<p>कांस्यमांसपरकीयभोजनक्षारतैलमधुमद्यमैथुनम् ।<br>
द्वादशीषु परिवर्जयन् नरः कंससूदनतनौ निलीयते ॥</p></blockquote>
<p>विष्णुः- &ldquo;मार्गशीर्षशुक्लैकासश्याम् उपोषितो द्वादश्यां भगवन्तं वासुदेवम् अभ्यर्चयेत् । पुष्पधूपानुलेपनदीपनैवेद्यैर् वह्निब्राह्मणतर्पणैश् च व्रतम् एतत् संवत्सरं पूर्णं कृत्वा पापेभ्यः पूतो भवति । यावज्जीवं कृत्वा श्वेतद्वीपम् आप्नोति । उभयपक्षे द्वादशीत्य् एवं संवत्सरेण स्वर्गलोकं प्राप्नोति । यावज्जीवं विष्णुलोकम्&rdquo; । तथा ।</p>
<blockquote>
<p>पञ्चदशी पौर्णमासी पञ्चमीद्वादशीद्वयम् ।<br>
संवत्सरम् अभुञ्जानः सततं विजितेन्द्रियः ॥<br>
मुच्यते सर्वपापेभ्यः स्वर्गलोकं च गच्छति ॥</p></blockquote>
<p>पुराणात् ।</p>
<blockquote>
<p>चैत्राषाढाश्वयुक्पौषद्वादश्यः सितपक्षगाः ।<br>
एता विशिष्टा उभयद्वादश्यो नामतः स्मृताः ॥</p></blockquote>
<p>तथा ।</p>
<blockquote>
<p>माघमासस्य शुक्ला या द्वादशी परमा तिथिः ।<br>
भीमसेनद्वादशी सा द्वादशीभ्यो विशिष्यते ॥</p></blockquote>
<p>यमः ।</p>
<blockquote>
<p>अयने विषुवे चैव चन्द्रसूर्यग्रहे तथा ।<br>
कृतोपवासाः सलिलं सर्वपापैः प्रमुच्यते ॥<br>
कृतोपवासाः सलिलं ये युगादिदिनेषु च ।<br>
दास्यन्त्यन्नादिसहितं तेषां लोका महोदयाः ॥<br>
दृश्येते सहितौ यस्यां दिवि चन्द्रबृहस्पती ।<br>
पौर्णमासी तु महती प्रोक्ता सांवत्सरेण सा ॥<br>
तस्यां दानोपवासाद्यम् अक्षयं परिकीर्तितम् ।<br>
तथैव द्वादशी शुक्ला या स्याच् छ्रवणसंयुता ॥</p></blockquote>
<p>सांवत्सरो ज्योतिर्वित् । स्मृत्यन्तरे ।</p>
<blockquote>
<p>मासाख्यर्क्षे चन्द्रगुरू तस्मात् पञ्चदशे रविः ।<br>
पूर्णिमा जीववारे तु महाशब्दा तु सा तिथिः ॥<br>
हरिक्षेत्रे च गङ्गायां समुद्रे नैमिषे तथा ।<br>
महाशब्दतिथौ स्नानं दानं श्राद्धम् अनन्तकम् ॥</p></blockquote>
<p>अथ श्रीश्रवणद्वादशीनिर्णयः ।</p>
<blockquote>
<p>यदा च शुक्लद्वादश्यां नक्षत्रं श्रवणं भवेत् ।<br>
तदा सा तु महापुण्या द्वादशी विजया स्मृता ॥</p></blockquote>
<p><strong>[२०९]</strong>	यदान्यस्याम् अपि तिथौ शुभायां श्रवणं भवेत् ।</p>
<blockquote>
<p>होमस् तत्रोपवासश् च सहस्राश्वफलप्रदः ॥<br>
श्रवणे संगमाः पुण्याः कुरुक्षेत्रसमा मताः ।<br>
वेशेषाद् बुधसंयुक्ते तृतीयायां विशेषतः ॥<br>
बुधश्रवणसंयुक्ता तृतीया यदि लभ्यते ।<br>
तत्र दानोपवासाद्यम् अक्षयं परिकीर्तितम् ॥<br>
श्रवणेन सिता तत्र द्वादशी लभ्यते क्वचित् ।<br>
उपोष्यैकादशीं तत्र द्वादश्याम् अर्चयेद् धरिम् ॥<br>
याः काश्चित् तिथयः प्रोक्ताः पुण्या नक्षत्रयोगतः ।<br>
तास्व् एव तद् व्रतं कुर्याच् छ्रवणद्वादशीं विना ॥</p></blockquote>
<p>श्रवणद्वादश्यां विहितम् एकादश्यां कुर्याद् इत्य् अर्थः । तथा च मत्स्यपुराणम् ।</p>
<blockquote>
<p>द्वादश्यां शुक्लपक्षे तु नक्षत्रं श्रवणं यदि ।<br>
उपोष्यैकादशीं तत्र द्वादश्याम् अर्चयेद् धरिम् ॥</p></blockquote>
<p>एतच् चैकादश्यविद्धायां श्रवणद्वादश्यां वेदितव्यम् । तद्विद्धा तु द्वादश्यैवोपोष्या । तद् उक्तं तत्रैव ।</p>
<blockquote>
<p>द्वादशी श्रवणास्पृष्टा स्पृशेद् एकादशीं यदि ।<br>
स एव वैष्णवो योगो विष्णुशृङ्खलसंज्ञितः ॥<br>
तस्मिन्न् उपोष्य विधिवन् नरः संक्षीणकल्मषः ।<br>
प्राप्नोत्य् अनुत्तमां सिद्धिं पुनरावृत्तिदुर्लभाम् ॥</p></blockquote>
<p>शवणास्पृष्टा श्रवणसंयुक्ता । श्रवणाशब्दः स्त्रीलिङ्गो ऽप्य् अस्ति । श्रवण(णा)स्पृष्टेति वदन् स्वल्पे ऽपि श्रवणयोगे द्वादश्युपवासादियोग्या भवतीति गमयति । तथा च मत्स्यपुराणम् ।</p>
<blockquote>
<p>द्वादशी श्रवणास्पृष्टा कृत्स्ना पुण्यतमा स्मृता ।<br>
न तु सा तेन संयुक्ता तावत्य् एव प्रशस्यते ॥</p></blockquote>
<p>एकादशीरहितापि श्रवणद्वादश्य् उपोष्या । यद् आह मार्कण्डेयः ।</p>
<blockquote>
<p>श्रवणर्क्षसमायुक्ता द्वादशी यदि लभ्यते ।<br>
**उपोष्या द्वादशी तत्र त्रयोदश्यां तु पारणम् ॥ इति । <strong>[२१०]</strong></p></blockquote>
<p>अयम् अनुपक्रान्तैकादशीव्रतविधिः । तदुपक्रमे त्व् एकादश्याम् एवोपवासः । द्वादश्यां तु पूजामात्रविधिः । तद् उक्तम् ।</p>
<blockquote>
<p>असमाप्ते व्रते पूर्वे नैव कुर्याद् व्रतान्तरम् ॥ इति ।</p></blockquote>
<p>यस् तूपवासद्वयासमर्थस् तं प्रति भविष्योत्तरे विहितम् ।</p>
<blockquote>
<p>उपोष्य द्वादशीं पुण्यां विष्णुऋक्षेण संयुताम् ।<br>
एकादश्यो(श्यु)द्भवं पुण्यं नरः प्राप्नोत्य् असंशयम् ॥<br>
एवम् एकादशीं मुक्त्वा द्वादशीं समुपोषयेत् ।<br>
पूर्वोपवासनं पुण्यं नरः प्राप्नोत्य् असंशयम् ॥</p></blockquote>
<p>न हि श्रवणद्वादश्यां पारणासंभवाच् चोपवासजो दोषः ।</p>
<blockquote>
<p>एकादशीम् उपोष्यैव द्वादशीं समुपोषयेत् ।<br>
न चात्र विधिलोपः स्याद् उबहोर् दैवतं हरिः ॥</p></blockquote>
<p>इति विष्णुशृङ्खलपक्षे पुनर् एकस्माद् एवोपवासाच् छ्रवणद्वादशीव्रतकार्यं च प्रसङ्गात् सिध्यति । विष्णुरहस्यम् ।</p>
<blockquote>
<p>द्वादश्याम् उपवासो ऽत्र त्रयोदश्यां तु पारणम् ।<br>
निषिद्धम् अपि कर्तव्यम् आज्ञेयं पारमेश्वरी ॥</p></blockquote>
<p>तथा ।</p>
<blockquote>
<p>श्रवणेन समायुक्ता मासि भाद्रपदे हि या ।<br>
द्वादशी सा महापुण्या नाम्ना तु विजया स्मृता ॥<br>
तस्यां स्नातो विधानेन सर्वतीर्थफलं लभेत् ।<br>
अर्चयित्वाच्युतं भक्त्या लभेत् पुण्यं दशाब्दिकम् ॥ इति</p></blockquote>
<p>तथा श्रीजन्माष्टमीविचारः ।</p>
<blockquote>
<p>प्राजापत्यर्क्षसंयुक्ता या स्यान् नभसि चाष्टमी ।<br>
मुहूर्तम् अपि लभ्येत उपोष्या सा महाफला ॥</p></blockquote>
<p>प्राजापत्यर्क्षं रोहिणी । नभसि श्रावणे । तथा ।</p>
<blockquote>
<p>मुहूर्तम् अप्य् अहोरात्रे यस्मिन् युक्तैव लभ्यते ।<br>
अष्टमीं रोहिणीम् ऋक्षं सुपुण्यां ताम् उपावसेत् ॥</p></blockquote>
<p>अत्राष्टम्याः प्राधान्यम् । रोहिणी तु तद्विशेषणम् । न च सातत्येन <strong>[२११]</strong> नक्षत्रयोगो ऽत्रापेक्षणीयः । मुहूर्तम् अपीति वचनात् । न च सप्तमीविद्धाप्य् एषा त्याज्या । तद् उक्तं भविष्यत्पुराणे ।</p>
<blockquote>
<p>कार्या विद्धापि सप्तम्या रोहिणीसहिताष्टमी ।<br>
तत्रोपवासं कुर्वीत तिथिभान्ते च पारणम् ॥ इति ।</p></blockquote>
<p>अस्यार्थः — यदि सप्तमी मुहूर्तमात्रं परतो रोहिण्याल्पकालव्याप्ताष्टमी द्वितीयदिने तु नैवाष्टमी रोहिणी च कंचित् कालं विद्यत एव, तदा सप्तमीविद्धाष्टमी कार्या । पारणं तु नवमीदिने नक्षत्रे व्यतीत इत् । यदा पुनर् द्वितीयदिने ऽल्पम् अपि कालम् अष्टमी विद्यते तदा सप्तमीविद्धाष्टमी त्याज्या । तद् उक्तं पद्मपुराणे ।</p>
<blockquote>
<p>वर्जनीया प्रयत्नेन सप्तमीसंयुताष्टमी ।<br>
अविद्धायां स कृष्णायां जातो देवकिनन्दनः ॥<br>
पूर्वविद्धा यथा नन्दा वर्जिता श्रवणान्विता ।<br>
तथाष्टमी पूर्वविद्धा सऋक्षापि हि वर्जिता ॥<br>
पूर्वविद्धाष्टमी या तु उदये प्रथमे ऽहनि ।<br>
मुहूर्तेनापि संयुक्ता संपूर्णा साष्टमी भवेत् ॥<br>
सप्तमीसंयुताष्टम्यां भूत्वा ऋक्षं द्विजोत्तम ।<br>
प्राजापत्यं द्वितीये ऽह्नि मुहूर्तं वै भवेद् यदि ॥<br>
तदा व्रतं द्वितीये ऽह्नि प्रोक्तं व्यासादिभिः पुरा ॥ इति ।</p></blockquote>
<p>पूर्वविद्धाष्टमीति । अष्टमीदिने त्रुटिमात्रेणापि सप्तम्या विद्धा सूर्योदयस्पृष्टाष्टमी चेत् स्यान् नाष्टमीत्वेन ग्राह्या । नवमीदिने घटिकाद्वयम् अपि चेत् स्यात् सैव परिपूर्णाष्टमी भवेद् इत्य् अर्थः । भविष्तत्पुराणम् ।</p>
<blockquote>
<p>अष्टम्यां चाथ रोहिण्यां न कुर्यात् पारणं क्वचित् ।<br>
हन्यात् पुरा कृतं कृट्स्नम् उपवासार्जितं फलम् ॥<br>
तिथिर् अष्टगुणं हन्ति नक्षत्रं च चतुर्गुणम् ।<br>
तस्मात् प्रयत्नतः कुर्यात् तिथिभान्ते च पारणम् ॥</p></blockquote>
<p>भान्तो नक्षत्रान्तः । <strong>[२१२]</strong> तथा ।</p>
<blockquote>
<p>जयन्त्याम् उपवासश् च महापातकनाशनः ।<br>
स कार्यः सुमहाभक्त्या पूजनीयश् च केशवः ॥</p></blockquote>
<p>श्रावणकृणाष्टमी रोहिणीयुक्ता जयन्ती ॥</p>
<p><strong>इति श्रीजन्माष्टमीनिर्णयः ॥</strong></p>
<p>मार्कण्डेयः ।</p>
<blockquote>
<p>सिंहादित्ये कृष्ण(शुक्ल?)पक्षे चतुर्थ्यां चन्द्रदर्शनम् ।<br>
मिथ्याभिदूषणं कुर्यात् तस्मात् पश्येन् न तं तदा ॥</p></blockquote>
<p>पुराणात् ।</p>
<blockquote>
<p>शुक्लाष्टम्यां तु माधस्य दद्याद् भीष्माय यो जलम् ।<br>
संवत्सरकृतं पापं तत्क्षणाद् एव मुञ्चति ॥<br>
वैयाघ्रपद्यगोत्राय सांकृत्यप्रवराय च ।<br>
अपुत्राय ददाम्य् एतत् सलिलं भीष्मवर्मणे ॥<br>
कृत्वा नीराजनं राजा बलवृद्ध्यै यथाबलम् ।<br>
शोभनं खञ्जनं पश्येज् जलगोष्ठादिसंनिधौ ॥ <br>
न रक्तं खञ्जनं पश्येन् न पीतं कृष्णम् एव वा ।<br>
पूर्णस्वस्तिकभद्राणां पश्येद् अन्यतमं न्र्पः ॥</p></blockquote>
<p>पद्मपुराणात् ।</p>
<blockquote>
<p>तुलामकरमेषेषु प्रातःस्नायी सदा भवेत् ।<br>
ब्रह्मचर्यं हविष्यान्नं महापातकनाशनम् ॥</p></blockquote>
<p>तथा ।</p>
<blockquote>
<p>तुलायां तिलतैलेन सायंसंध्यासमागमे ।<br>
अष्टाङ्गदीपं यो दद्यान् मासम् एकं निरन्तरम् ॥<br>
सम्यक् श्रीपतये भक्त्या स श्रिया न वियुज्यते ।<br>
दामोदराय नभसि तुलायां लोहया सह ॥<br>
प्रदीपं तु प्रयच्छामि नमो ऽनन्ताय वेधसे ॥</p></blockquote>
<p>इति दीपदानमन्त्रः । नभस्य् आकाश इत्य् अर्थः । तथा ।</p>
<blockquote>
<p>कार्त्तिके नवमी शुक्ला पितॄणाम् उत्सवाय सा ।<br>
तस्यां स्नानं हुतं दत्तम् अनन्तफलदं भवेत् ॥</p></blockquote>
<p>लिङ्गपुराणात् ।</p>
<blockquote>
<p>अष्टम्यां च चतुर्दश्यां यः शिवं संशितव्रतः ।<br>
मुमुक्षुः पूजयोन्नित्यं स लभेतेप्सितं फलम् ॥</p></blockquote>
<p>विष्णुः ।</p>
<blockquote>
<p>सूर्यग्रहणतुल्या च शुक्ला माधस्य सप्तमी ।<br>
**अरुणोदयवेलायां तस्यां स्नानं महाफलम् ॥ <strong>[२१३]</strong></p></blockquote>
<p>तथा ।</p>
<blockquote>
<p>माघमासस्य सप्तम्याम् उदयत्य् एव भास्करे ।<br>
विधिवत् तत्र च स्नानं महापातकनाशनम् ॥</p></blockquote>
<p>तथा ।</p>
<blockquote>
<p>पुनर्वसौ बुधोपेता चैत्रमाससिताष्टमी ।<br>
स्रोतःसु विधिवत् स्नात्वा वाजपेयफलं लभेत् ॥<br>
अशोकैर् अर्चयेद् उग्रम् अशोककलिकां पिबेत् ॥</p></blockquote>
<p>उग्रः शिवः ।</p>
<blockquote>
<p>चैत्रे मासि सिताष्टम्यां ये पिबन्ति पुनर्वसौ ।<br>
अशोकस्याष्टकलिकां न ते शोकम् अवाप्नुयुः ॥<br>
त्वाम् अशोक शिवाभीष्टं मधुमां(मा)ससमुद्भवम् ।<br>
पिबामि शोकसंत्यक्तं माम् अशोकं सका कुरु ॥।</p></blockquote>
<p>इति पानमन्त्रः । तथा ।</p>
<blockquote>
<p>चैत्रकृष्णचतुर्दश्याम् अङ्गारकदिनं यदा ।<br>
पिशाचत्वं पुनर् न स्याद् गङ्गायां स्नानम् अभोजनम् ॥</p></blockquote>
<p>मार्कण्डेयः ।</p>
<blockquote>
<p>एकादश्यां सिते पक्षे ऋक्षं चैव पुनर्वसुः ।<br>
नाम्ना सा विजया ख्याता तिथीनाम् उत्तमा तिथिः ॥<br>
एकादश्यां सिते पक्षे पुष्यर्क्षं यदि सत्तम ।<br>
द्वादश्यां वा तदाशेषपपक्षयकरं द्वयम् ॥</p></blockquote>
<p>व्यासः ।</p>
<blockquote>
<p>शुक्लपक्षे तृतीयायां चतुर्थ्यां चैव भारत ।<br>
पञ्चम्यां कृष्णपक्षस्य स्नातः किम् अनुशोचते ॥<br>
शुक्ले वा यदि वा कृष्णे चतुर्थी वा चतुर्दशी ।<br>
भौमवारेण पुण्यासौ सोमवारे कुहूर् यथा ॥</p></blockquote>
<p>तथा ।</p>
<blockquote>
<p>अमा वै सोमवारेण रविवारेण सप्तमी ।<br>
चतुर्थी भौमवारेण विषुवत् सदृशं फलम् ॥<br>
सिनीवाली कुहूर् वापि यदि सोमदिने भवेत् ।<br>
गोसहस्रफलं दद्यात् स्नानं वै मौनिना कृतम् ॥<br>
द्विजेन्द्रसुतसंयुक्ता परिपूर्णा सिताष्टमि ।<br>
तस्यां नियमकर्तारो न स्युः खण्डितसंपदः ॥</p></blockquote>
<p>द्विजेन्द्रसुतः सोमसुतः । बुध इति यावत् । <strong>[२१४]</strong> तथा ।</p>
<blockquote>
<p>बृहस्पतिद्वितीयायां शुक्लायां विधिपूजनम् ।<br>
कृत्वा नक्तं समश्नीयाल् लभेद् भूमिम् अभीप्सिताम् ॥</p></blockquote>
<p>विधिर् ब्रह्मा, तत्पूजनं च गायत्र्या कार्यम् । अथ प्रसङ्गात् खण्डतिथिविषयाणि कानिचिद् वाक्यानि लिख्यन्ते । तत्र प्रतिपादादितिथिषु यान्य् अवश्यकार्याणि कर्माणि तानि तासां द्वैविध्ये सति किं सूर्योदयव्यपिनीषु कार्याणि किं वा तदस्तमयव्यापिनीष्व् इति संशये पक्षद्वये ऽप्य् अनुग्राहकाणि कानिचिद् वाक्यानि दृश्यन्ते । यद् आह देवलः ।</p>
<blockquote>
<p>यां तिथिं समनुप्राप्य अस्तं याति दिवाकरः ।<br>
सा तिथिः सकला ज्ञेया स्नानदानजपादिषु ॥<br>
यां तिथिं समनुप्राप्य उदयं याति भास्करः ।<br>
सा तिथिः सकला ज्ञेया दानाध्ययनकर्मसु ॥<br>
आगतां तिथिम् उत्सृज्य तिथिशेषं न योजयेत् ।<br>
ज्वलन्तम् अग्निम् उत्सृज्य न हि भस्मनि हूयते ॥</p></blockquote>
<p>एतद्विरोधपरिहाराय विष्णुधर्मोत्तरे शिवगीताः ।</p>
<blockquote>
<p>एकादश्य् अष्टमी षष्ठी द्वितीया च चतुर्दशी ।<br>
त्रयोदशी अमावास्या उपोष्याः स्युः परान्विताः ॥</p></blockquote>
<p>अत्र कृष्णपक्षस्यैव त्रयोदशीचतुर्दश्यौ ग्राह्ये । तथा च निगमः ।</p>
<blockquote>
<p>षष्ठ्य् अष्टमी तथा दर्शः कृष्णपक्षे त्रयोदशी ।<br>
एताः परयुताः पूज्याः पराः पूर्वयुतास् तथा ॥</p></blockquote>
<p>परा उत्तराः । ततश् च षष्ठ्यादीनां यथासंख्यं पराः सप्तमीनवमीचतुर्दशीप्रतिपदो भवन्ति । तथा ।</p>
<blockquote>
<p>एकादश्य् अष्टमी षष्ठी शुक्लपक्षे चतुर्दशी ।<br>
पूज्याः परमेण संयुक्ताः ॥</p></blockquote>
<p>परेण तिथिनेत्य् अर्थः । तथा ।</p>
<blockquote>
<p>युग्माग्नियुगभूतानां षण्मुन्योर् वसुरन्ध्रयोः ।<br>
रुद्रेण द्वादशी युक्ता चतुर्दश्या च पूर्णिमा ॥</p></blockquote>
<p><strong>[२१५]</strong>	प्रतिपत्स्व् अप्य् अमावास्या तिथ्योर् युग्मं महाफलम् ।</p>
<blockquote>
<p>एतद् व्यस्तं महादोषं हन्ति पुण्यं पुराकृतम् ॥</p></blockquote>
<p>अत्र तिथ्योर् युग्मम् इत्य् अभिधानाद् युग्माग्न्यादिशब्दा द्वितीयातृतीयादितिथिविशेषोपलक्षणार्था विज्ञायन्ते । ततश् च युग्माग्न्योर् द्वितीयातृतीययोर् युग्मभूतानां चतुर्थीपञ्चम्योर् युग्मम् इत्य् एवं तिथियुग्मनिर्देशो द्रष्टव्यः । एवं च सति दशमीशुक्लत्रयोदशीशुक्लप्रतिपदां पूर्वोत्तरतिथियुग्मानि त्याज्यानि भवन्ति । यच् च देवलवचनम्- &ldquo;यां तिथिं समनुप्राप्य&rdquo; इत्यादि तद् यासां तिथीनां द्वितीयादीनाम् उत्तरतिथिविद्धानाम् उपादेयत्वम् उक्तं तद्विषयं ग्राह्यम् । यच् च तेनैवोक्तम्,</p>
<blockquote>
<p>यां तिथिं समनुप्राप्य अस्तं याति दिवाकरः ।</p></blockquote>
<p>इति, तद् अपि यास् तिथयः पूर्वतिथिविद्धाः सत्यो ग्राह्यास् तद्विषयम् । यच् च बौधायनेनोक्तम्,</p>
<blockquote>
<p>सा तिथिस् तद् अहोरात्रं यस्याम् अभ्युदितो रविः ।<br>
वर्धमानस्य पक्षस्य ह्रासे ऽप्य् अस्तमयं प्रति ॥</p></blockquote>
<p>तत् परविद्धत्वेन पूजानां द्वितीयादितिथीनाम् उदयव्यापिनीनाम् उपादेयत्वम् अनूद्य तासाम् एव क्षयगामित्वेनोदयव्यापित्वे ऽसति पूर्वविद्धत्वे ऽप्य् उपादेयतां विधत्ते । यदा पुनर् द्वितीयादिविहितं कर्म समग्रम् उदयव्यापिद्वितीयादौ कर्तुम् अशक्यं तद्विपरीतायां च शक्यं तदा किं कार्यम् इत्य् अपेक्षिते भविष्यत्पुराणम् ।</p>
<blockquote>
<p>व्रतोपवासस्नानादौ घटिकैका यदा भवेत् ।<br>
उदये सा तिथिर् ग्राह्या विपरीतापि पैतृके ॥ इति ।</p></blockquote>
<p>यत् तु मार्कण्देयेनोक्तम्,</p>
<blockquote>
<p>शुक्लपक्षे तिथिर् ग्राह्या यस्याम् अभ्युदितो रविः ।<br>
कृष्णपक्षे तिथिर् ग्राह्या यस्याम् अस्तमितो रविः ॥</p></blockquote>
<p>इति, तत्र शुक्लपक्षशब्देन देवकार्यम् उपलक्ष्यते, तस्य प्रायः शुक्लपक्षे विहितत्वात् । कृणपक्षशब्देन च पितृकार्यम् । देवकार्यं च यद् (?) उदयव्यापिन्यां विधीयते तत् प्रतिषिद्धतिथिवेधानतिक्रमेण ग्राह्यम् । पितृकार्ये पुनर् अपराह्णव्यापिनी वेधविधिम् अनादृत्यैव ग्राह्या । यत् स्मृत्यन्तरे,</p>
<blockquote>
<p>मध्याह्नव्यापिनी या स्यात् तिथिः पूर्वा परापि वा ।<br>
तत्र कर्माणि कुर्वीत वृद्धिह्रासाव् अकारणम् ॥ इति ।</p></blockquote>
<p>इदं चैकोद्दिष्टविषयम्, तस्य मध्याह्ने विहितत्वात् । &ldquo;श्राद्धादाव् आपराह्णिकी&rdquo; इति वचनात् पैतृके कर्मणि तिथिवेधो न दुष्यतीति गम्यते । अत एवओपवासयोग्यतां वेधविशेषे तिथिविशेषाणाम् आह गार्ग्यः । <strong>[२१६]</strong></p>
<blockquote>
<p>एकादश्य् अष्टमी षष्ठी पूर्णमासी चतुर्दशी ।<br>
अमावास्या तृतीया च ता उपोष्याः परान्विताः ॥</p></blockquote>
<p>पारिशेष्याद् अन्याः पूर्वविद्धा एवोपवासे ग्राह्या इति गम्यते । यत् तु निगमवाक्यम्- &ldquo;युग्माग्नियुगभूतानि&rdquo; इत्यादौ पौर्णमासीतृतीययोः पूर्वविद्धयोर् उपादेयत्वम् उक्तम्, तद् एकादश्य् अष्टमीत्यादिगार्ग्यवचनाविरोधेनोपवासव्यतिरिक्तकर्मविषयं ग्राह्यम् । चतुर्दश्याश् च शुक्लाया एव परविद्धायाः पूज्यता । यद् आह बौधायनः ।</p>
<blockquote>
<p>एकादश्य् अष्टमी षष्ट्ःई शुक्लपक्षे चतुर्दशी ।<br>
पूज्याः परेण संयुक्ताः पराः पूर्वेण संयुताः ॥ इति ।</p></blockquote>
<p>कृष्णचतुर्दशी तु परविद्धा हेयैव,</p>
<blockquote>
<p>एतद् व्यस्तं महादोषं हन्ति पुण्यं पराकृतम् ।</p></blockquote>
<p>इति वचनसामर्थात् । द्वितीयादितिथीनां पूर्वतिथिवेधे सति द्वितीये ऽहन्य् अवश्यं षष्ठ्यादितिथिर् निःसरतीति तादृशे विषये नागादिवेधो हेय इत्य् एवंपरम् । यदा तु स्वल्पया पञ्चम्यादिकया तिथ्या षष्ठ्यादिविद्धापि षष्ठ्यादिर् उपादेया । काम्यान्य् अपि कर्माणि प्रक्रान्तानि सन्त्य् आवश्यकान्य् एव । एवं च सति द्वादशाष्टादशादिशब्दाः षष्ठ्यादीनां परविद्धत्वसंभवज्ञापनार्था न विवक्षितस्वार्था इत्य् एवं विधेयम् । &ldquo;दिक्पञ्चदशाभिस् तथा&rdquo; इत्य् अत्र दिग् इति दशमीत्य् अर्थः । नक्षत्रे तूपवसनीये किम् अस्तमयव्यापि तद् ग्राह्यम् अन्यथा वेति संशये शंकरगीताः ।</p>
<blockquote>
<p>उपोषितव्यं नक्षत्रं यस्मिन्न् अस्तम् इयाद् रविः ।<br>
यत्र वा युज्यते ना(रा)म निशीथं शशिना सह ॥ इति ।</p></blockquote>
<p>एतच् च तिथिविशेषयोगानपेक्षे नक्षत्र एवोपोषितव्ये द्रष्टव्यम् । यत्र तु नक्षत्रयुक्ता तिथिस् तिथियुक्तं वा नक्षत्रं कर्माङ्गतया विहितं तत्रोदयप्रभृति सातत्येन तद्योगो ऽपेक्षणीयो रोहिण्यष्टमीं श्रवणद्वादशीं च विहाय । ततश् चायम् अर्थः सिद्धो भवति — आवश्यकव्रतादिकर्मकाले लभ्यमाना तिथिर् निषिद्धवेधा हेया । उपादेयवेधा तु कर्मकालाव्यापिन्य् अपि स्वीकार्येति । नित्यं नैमित्तिकं च कर्मावश्यकं प्रक्रान्तं च सदावश्यकम् एव । प्रक्रम्यमाणं तु तत् संकल्पकालव्यापिन्याम् <strong>[२१७]</strong> एव विहितायां तथावारम्भणीयम्, संकल्पस्यैव व्रतत्वात् । स चौचित्यात् प्रातर् एव कार्यः । मनुः ।</p>
<blockquote>
<p>वेदोतितं स्वकं कर्म नित्यं कुर्याद् अतन्द्रितः ।<br>
तद् धि कुर्वन् यथाशक्ति प्रप्नोति परमां गतिम् ॥</p></blockquote>
<p>नित्यम् अकाम्यम् इत्य् अर्थः । पर्मा गतिर् मुक्तिः । कर्म च परमात्मज्ञानसहितं क्रियमाणं मुक्तये कल्पत इति व्याख्येयम्, वचनान्तरवशात् । तथा ।</p>
<blockquote>
<p>इन्द्रियार्थेषु सर्वेषु न प्रसज्येत कामतः ।<br>
अतिप्रसक्तिं चैतेषां मनसा संनिवर्तयेत् ॥</p></blockquote>
<p>तथा ।</p>
<blockquote>
<p>अग्निहोत्रं च जुहुयाद् आद्यन्ते द्युनिशोः सदा ।<br>
दर्शने(र्शेन) चार्धमासान्ते पूर्णमासेन चैव हि ॥<br>
सस्यान्ते नवसस्येष्ट्या तथर्त्वन्ते द्विजो ऽध्वरैः ।<br>
चतुर्षु चतुर्षु मसेषु चातुर्मास्यादियागैः ।<br>
पशुना ह्य् अयनस्यान्ते समान्ते सौमिकैर् मखैः ॥</p></blockquote>
<p>अह्नोर् निशायाश् चाद्यन्ताव् अग्निहोत्रप्रयोगं प्रति कालत्वेन विधानाद् योग्याव् इति ताभ्यां स्वसंबन्धी पूर्व उत्तरश् च काल उपलक्षितो ऽत्र विधीयते । अत एवापराह्णे सायंहोमस्योपक्रमः । प्रदोषे तु समाप्तिः । उदितहोमिनां पुनरुदित आदित्ये । एवम् अर्धमासान्तस्याप्य् अत्यन्तसूक्षमत्वाद् दर्शपूर्णमसप्रयोगसमर्थकाललक्षकत्वम् । अत एव कल्पसूत्रकाराः ।</p>
<blockquote>
<p>पक्षान्ता उपवस्तव्याः पक्षादयो ऽभियष्टव्याः । इति ।</p></blockquote>
<p>पक्षान्तः पञ्चदशी, पक्षादिः प्रतिपत् । तत्रोपवासस् तीर्थस्नानाग्न्यन्वाधानादिकर्मकलापः पाणिसंस्पर्शनादिप्रयोगो ऽभीज्या । एतच् च प्रतिपत्पञ्चदश्योः सूर्योदयास्तमयव्यापित्वे सति तथा कृष्णशुक्लप्रतिपदोश् चन्द्रस्यादर्शनपूर्णोदयवत्त्वे सति द्रष्टव्यम् । यदा पुनर् एकस्मिन्न् एवाहनि पूर्णश् चन्द्र उदेति न दृश्यते वा तदा तद् अहर् एव यागः । यद् आह आपस्तम्बः- &ldquo;यद् अहः पुरस्ताच् चन्द्रमाः पूर्न उत्सर्पेत् तां पूर्णमासीम् उपवसेच् छ्वः पूरितेति वा&rdquo; । तथा- &ldquo;यद् अहर् न दृश्यते तद् अहर् अमावास्या वा श्वो न द्रष्टार इति वा&rdquo; इति । यदप्य् (यद्यप्य्) उपवासश् चन्द्रमसं वाविज्ञाय संपूर्णं वा विज्ञायाग्नीन् अन्वदधातीयादिभिर् <strong>[२१८]</strong> वचनैश् चन्द्रादर्शनसंपूर्णोदयवत्य् अहनि विहितः । तथापि यागस्य प्रधान्यात् तत्काले दर्शनादिभिर् यथा न बाध्यते तथोपवसथस्य कालो ग्राह्यः, &ldquo;अङ्गगुणविरोधे च तादर्थ्यात्&rdquo; इत् न्यायात् । तस्माद् अतिक्षये तिथीनां यस्मिन्न् एवाहोरात्रे चन्द्रस्यादर्शनं पूर्णोदयो वा भवति तदादृश्यमाने चन्द्रमस्यमावास्योपवासः । यदा तु दिनद्वयव्यपि चन्द्रादर्शनं पूर्णोदयो वा भवति तत्रैव वा विषये प्रतिपत्पञ्चदाश्योर् दिवा संधिश् चत् स्यात् तदा पूर्वेद्युर् उपोष्य दिवासंधिमत्य् अहनि यष्टव्यं नोत्तरेद्युश् चन्द्रदर्शनादियुक्ते ऽपि संधिमत्य् अहनीज्यया हि संधिसंनिधिर् अनुगृहीतो भवति । चन्द्रादर्शनादियुक्तोत्तरेद्युर् इष्टौ च विप्रकृष्टः । विप्रकृष्टश् च (-ष्टाच् च) यागकालात् संनिकृष्टो यागकालो ज्यायान् । &ldquo;दिवासंधियुक्तायां हविषा पौर्णमास्यां यजेतामावस्यम् (?) अमावास्यायां यजेत&rdquo; इति श्रुतिः । पूर्णमास्यमावास्याशब्दौ हि पञ्चदश्योः प्रसिद्धौ न तु प्रतिपदि । अत एव &ldquo;संधिम् अभितो यजेत&rdquo; इति श्रुत्यन्तरम् । अभित उबहत इत्य् अर्थः । तत्र दिवासंधौ संधेः पूर्वत्र यागो रात्रिसंधौ तूत्तरत्र पूर्वह्णे । सर्वेष्व् अपि च पक्षेषु यागः प्रातःकाल एव, &ldquo;अथ प्रातः प्रातर्हुते ऽग्निहोत्रे&rdquo; इत्यादिवक्यात् । अत एव बौधायनः- &ldquo;अत्रोदाहरन्त्य् ऊर्ध्वं मध्यरात्रात् पूर्णमस्यां चन्द्रमाः पूर्यते । स एतं चापररात्रं पूर्णो भवति । सर्वं चाहर् उत्तरस्या रात्रेर् आ मध्यरात्राद् अथामावास्यायाम् औपवसथ्ये ऽहन्य् ऊर्ध्वं मध्यंदिनाच् चन्द्रमसादित्यो रभते स एवं चापराह्णं न भवति । सर्वां च रात्रिम् उत्तरस्य चाह्न आ मध्यंदिनाद् एतं संधिम् अभितो यजेत&rdquo; इति । अस्यार्थः — अत्रोदाहरन्ति श्रुतिम् इति शेषः । पूर्णमास्याम् इति विषयनिर्देशः । ऊर्ध्वं मध्यरात्राच् चन्द्रमाः पूर्यते पूर्णमासी प्रवर्तत इत्य् उक्तं भवति । सैतम् अपररात्रम् अनन्तरं च सर्वम् अहर् उत्तरस्या रात्रेर् आ मध्यरात्राद् अनुवर्तते  ततो विच्छिद्यते सो ऽयं रात्रिसंधिर् उक्तः । अथामावास्याविषय्ते । औपवसथीये(थ्ये) ऽहनित् यागदिनात् पूर्वेद्युर् ऊर्ध्वं मधंदिनाच् चन्द्रमसादित्यो रभते ऽमावास्या प्रवर्तते । सैतम् अपराह्णम् अनन्तरां सर्वां रात्रिम् उत्तरस्याह्न आ मध्यंदिनाद् अनुवर्तते । ततः प्रतिपद् भवति । स एष दिवासंधिर् एतं रात्रिसंधिम् <strong>[२१९]</strong> अभिव्याप्य संधेः पूर्वेद्युर् अग्नीन् अन्वाधायोत्तरेद्युर् यजेत । तथैतं दिवासम्धिम् अभिलक्ष्य तदहः प्रातर् यजत इति । एवं श्रुतिम् उदाहृत्य तद्गतौ मध्यरात्रमधंदिनशब्दौ व्याख्यातुम् आह- &ldquo;रात्रिर् हि पूर्णमास्यां संधेया भवत्य् अहर् अमावस्यायाम्&rdquo; इति । तेन श्रुतिगतौ मध्यरातमधंदिनशब्दौ रात्रिसंधिदिवासंध्योर् उपलक्षकौ न विवक्षिताव् इति प्रतिपदितं भवति । अनयोश् च पूर्णमास्यमावास्याविषयश्रुत्योः प्रदर्शनार्थत्वं वक्तुम् उत्तरं सूत्रम्- &ldquo;द्वे पौर्णमास्यौ द्वे अमावस्ये पूर्वां पूर्वां । पौर्णमासीम् उत्तराम् उत्तराम् अमावस्याम्&rdquo;। इति । अयम् अर्थः — रात्रिसंधिदिवासंधिमत्यौ द्वे पूर्णमास्यौ । तत्र दिवासंधिः पूर्वामावास्या पूर्णमासी वा, रात्रिसंधिस् तूत्तरा । तत्र पूर्वामावास्योक्ता न तु पूर्णमासी ताम् उपमाव्याजेनाह — पूर्वां पूर्वां पूर्णमासीम् इति । अयम् अर्थः — पूर्वाम् अवावास्याम् इव पूर्वाम् पौर्णवासीं जानीयाद् इति । ततश् च दिवासंधिम् अस्यां पूर्णमास्यां यागः पूर्वेद्युर् उपवास इति सिद्धम् । तथोत्तरा पूर्णमास्य् उक्ता न त्व् अमावास्या तां पूर्णमासीं निरूपयन्न् आह- उत्तराम् उत्तराम् अमावास्याम् इति । उत्तरां पूर्णमासीम् इत्वोक्ताम् उत्तराम् अमावास्यां जानीयाद् इति । ततश् च रात्रिगतम् अमावास्याप्रतिपत्संधिम् उपवासयागयोर् मध्ये कुर्याद् इत्य् अर्थः । एवं तावत् संधिसंनिधिर् एवानुग्राह्यो न तूपवसथस्य चन्द्रादर्शनसंपूर्णोदयकालत्वम् इति बौधायनमतम् ।</p>
<ul>
<li>
<p><u>केचित्</u> तु कल्पसूत्रकारा दिवासंधिमत्य् अहन्य् उपवासः कार्यः । उत्तरेद्युश् च यागः । यदि तस्मिन्नहनि चन्द्रस्यादर्शनं संपूर्णोदयो वा स्याद् इत्य् आहुः । तत्रोभाव् अपि शस्त्रार्थाव् अविशेषात् । किं तु यत्सूत्रप्रत्ययेन ये ऽनुतिष्ठन्ति तेषां तद् उक्त एव शास्त्रार्थ उदितानुदितशास्त्रार्थव्द् इति । पिण्डपितृयज्ञे तु यद् औपवसथ्य एवाहनि नापराह्णे ऽमावास्यास्ति तदा संदेहः । किम् औपवसथ्य एवाहनि स कार्य उत यजनीय इति । तत्र <u>केचिद्</u> आहुः- &ldquo;तस्मात् पूर्वेद्युः पितृभ्यः क्रियत उत्तरम् अहर् देवान् यजन्ते । पितृभ्य एतद् यज्ञं निष्क्रीय यजमानः प्रतनुते&rdquo; इत्यादिश्रुतिवाक्यबलात्, तथाग्न्याधानं प्रकृत्य &ldquo;अथापराह्णे पिण्डपितृयज्ञेन चरन्ति&rdquo; इति कल्पसूत्रकारवचनाद् औपवस्थ्य एवाहनि कार्य इति । यत् पुनः <strong>[२२०]</strong> &ldquo;अमावास्यायाम् अपराह्णे पिण्डपितृयज्ञेन चरन्ति&rdquo; इति वचनम्, तत्रामावास्याशब्द औपवसथ्यदिनोपलक्षणार्थो ऽन्यथा पूर्वोक्तवचनविरोधः स्याद् इति ।</p>
</li>
<li>
<p><u>तद् असत्</u> । न ह्य् अमावास्यायाम् अपराह्ण इत्य् अत्रामावास्याशब्द औपवसथ्यम् अहर् उपलक्षयतीति । किं च न प्रमाणम् अस्ति । अत्र ह्य् अमावास्याशब्दार्थो ऽङ्गत्वेन विधीयते । न च विधौ लक्षणोचिता । तस्मात् &ldquo;पूर्वेद्युः पितृभ्यः क्रियते&rdquo; इत्य् अत्र पूर्वेद्युःशब्दो ऽनुवादको ऽर्थवादत्वात् । अनुवदकस्य यथाप्राप्तिलक्षणाश्रयणम् अदोषः । तेन पूर्वेद्युःशब्दो ऽमावास्याम् उपलक्षयति, तस्याम् एव पितृयज्ञस्य विहितत्वात् । भवति चामावास्या संपूर्णा सती यजनीयदिनापेक्षया पूर्वेद्युःशब्दबोध्या । यच् च &ldquo;अथापराह्णे पिण्डपितृयज्ञेन चरन्ति&rdquo; इति, तद् औपवसथ्ये ऽहन्य् अपराह्णव्याप्य् अमावास्याविषयं ग्राह्यम् । &ldquo;भूते कव्यादिकी क्रिया&rdquo; इत्य् एतद् अपि तद्विषयम् एव, न पुनः शुद्धचतुर्दश्युपवासदिनविषयम्, अमावास्याविधायकदिनश्रुतिविरोधात् । तस्माच् छुद्धचतुर्दश्युपवासपक्षे यजनीय एवाहन्य् अपराह्णे ऽमावास्यायां दक्षिणाग्निम् उद्धृत्य पिण्डपितृयज्ञः कार्यः । क्रमस् त्व् अग्न्यन्वाधानेन सह तस्य न कॢप्तः । अङ्गत्वे ऽपि न कॢप्त एव यतः कालादिविशिष्टतया प्राप्तेषु पदार्थेषु क्रमः कल्प्यते । अत एव &ldquo;अमावस्यायां पूर्वेद्युर् वेदिं करोति&rdquo; इति वेदिप्रकर्षे ततः प्राचां पदार्थानाम् अप्रतिकर्ष इति । मनुः ।</p>
</li>
</ul>
<blockquote>
<p>न शूद्राय मतिं दद्यान् नोच्छिष्टं न हविष्कृतम् ।<br>
न चास्योपदिशेद् धर्मान् न चास्य व्रतम् आदिशेत् ॥<br>
यो ह्य् अस्य धर्मम् आचष्टे यश् चैवादिशति व्रतम् ।<br>
सो ऽसंवृतं नाम तमः सह तेनैव गच्छति ॥</p></blockquote>
<p>व्रतं प्रायश्चित्तम् । यमः ।</p>
<blockquote>
<p>वृषलाध्यापकश् चैव वृषलाध्यापितश् च यः ।<br>
ताव् उभौ नरके घोरे वसेतां शरदां सतम् ॥<br>
शङ्खलिखितौ- &ldquo;कृसरपायसापूपसांसदधिमधुघृतकृष्णाजिनानि शूद्रेभ्यो न दद्यान् नोपस्कृतं किंचिद् अन्यत्र प्रकृतात्&rdquo; । आपस्तम्बः- &ldquo;नाब्राह्मणायोच्छिष्टं प्रयच्छेत् । दन्तांस्थप्त्वा तद् एतस्मिन्न् अवधाय प्रयच्छेत्।&rdquo; । <strong>[२२१]</strong> दन्तांस्थप्त्वा दन्तैर् अवलिख्य तद् दन्तलग्नम् अन्नम् उच्छिष्टे विधाय प्रयच्छेद् इत्य् अर्थः । तथा क्रोधादीन् भूतदाहीयान् दोषान् वर्जयेत् । तान् स एवाह- &ldquo;भूतदाहीयान् दोषान् उदाहरिष्यामः क्रोधो हर्षो [रोषो] लोभो मोहो दम्भो द्रोहो मृषोद्यम् अत्याशपरिवादावसूयाकाममन्युरानात्म्यम् अयोगः&rdquo; इति । तत्र पित्रादिष्व् अननुशासनीयेषु कोपः क्रोधः । हर्षो गर्वः । अनुशासनीयेषु कोपो रोषः । विहितधनव्ययपराङ्मुखत्वं लोभः । अन्यायार्जनं च । अविवेको मोहः । अत्याशो ऽत्यशनम् । मनुः शोकः । आनात्म्यं नैरात्म्यबुद्धिः । विहितेष्व् असमाधिर् अयोगः । हारीतः- &ldquo;औदररैतसकामजक्रोधजार्थजान् अग्नीन् यथावन् नियच्छेत् । औदरात् सर्वकामकर्मेन्द्रियभावदोषाः संभवन्ति । यैर् उपस्पृष्टो सत्त्वशुद्धिर् इत्य् आचार्याः । अथ पौंस्नात् साहसाद् रेतस् तस्य बीजं तद् अनृताव् उत्सर्गे दोषः स्याद् ऋताव् उत्सर्गे तद् ब्रह्मचर्येण व्याख्यातम् । तद् एवादिप्रकृतत्वाज् जगतः प्रथमं संकल्पात् कामः संभवत्य् आशयात् प्रवर्तते । स्नेहाग्निर् बध्नाति स इच्छालक्षणो नैकविधः कामो येनाभिभूतो ऽतृप्त एव कामानां लोके ह्य् अनेकजन्मसंसारे कामावर्ते निमज्जति । स एको ऽनलः कामः । कामो हि भगवान् वैश्वानर इति श्रुतिः । तस्य संकल्पो नियमनम् । स व्याख्यातः । कामगीतौ चात्र श्लोकौ भवत-<br>
प्रवृत्तौ वा निवृत्तौ वा सर्वतः प्रतिभूर् अहम् ।<br>
सर्वार्थेषु यथार्थो ऽहं मदृते नास्ति किंचन ॥<br>
यो मां यथार्थं सर्वार्थे सर्वभूतेषु पश्यति ।<br>
सो ऽध्वनः पारम् आप्नोति नेतरे कामवादिनः ॥ इति ।<br>
क्रोधाग्निना परिभूतः स्वेषाम् अप्य् अबहुमतो ऽनभिगमनीयो ऽविश्वसनीयश् च भवति । कार्याकार्यवाच्यावाच्यानि न वितर्कयति । हितवादिनो गुरून् अतिक्रामत्य् आविष्टः प्रेतलोकायात्मानं गमयति । तत्र घोरां निरयप्रायां यातनाम् अनुभूय क्रूरक्रव्यादासु तिर्यग्योनिषु जायते । तत्र सर्वासां प्रजानां वाच्यो भवति । क्रमशो मनुष्यतां प्राप्य <strong>[२२२]</strong> सर्वजनविद्विष्टताम् उपैति । क्रोधो हि तमोरूपः । तस्य क्षमा नियमनम् । स व्याख्यातः । लोभाग्निनाभिभूतः पुण्यार्थेष्व् (?) उपयुज्यमानम् अतिक्रामन्तम् आत्मानं मन्यते । असद्वित्तानाम् अप्य् उपादानम् इच्छति । तत्रार्थानुषङ्गात् सो ऽपि तिर्यग्योनिषु जायते । लोभो हि तमोरूपः । तस्य संतोषो नियमनम् । सो ऽपि व्याख्यातः । एवं ह्य् आह ।<br>
औदरो रैतसश् चाग्निः कामजः क्रोधजो ऽर्थजः ।<br>
एते वै निर्जिता येन स वै पञ्चतपाः स्मृतः ॥<br>
वचोवेगं मनसः क्रोधवेगं जिह्वावेगं चोदरोपस्थवेगम् ।<br>
एतान् वेगान् धरयेद् यस् तु विप्रस् तं वै ब्रूयुर् ब्रह्मिष्ठं वा मुनिं वा ॥&rdquo;</p></blockquote>
<p>पौंस्नात् पुरुषव्यापारात् । साहसाद् बलोद्भवात् । तस्य पुंसः । तदनृताव् इति । तत् तस्माद् एवं तद्ब्रह्मचर्येणेति । तद् एवेति । पर्वापर्वसाधारणं स्वदारगमनरूपम् आद्यं तद् एव पर्ववर्जनरूपं द्वितीयम् । एवम् ऋतुगमननियमात्मकं तृतीयम् ऊर्ध्वरेतस्कत्वं चतुर्थम् । संकल्पो विषयसौन्दर्यज्ञानम् । कामो विषयेच्छा । आशयः पौनःपुन्येन भावनम् । नष्टं नाशम् । उपयुङ्क्त आकाङ्क्षते । विष्णुः ।</p>
<blockquote>
<p>त्रिविधं नरकस्येह द्वारं नाशनम् आत्मनः ।<br>
कामः क्रोधस् तथा लोभस् तस्माद् एतत् त्रयं त्यजेत् ॥</p></blockquote>
<p>आपस्तम्बः- &ldquo;मनसा वाचा घ्राणेन चक्षुषा श्रोत्रेण त्वक्शिश्नोदरारम्भनानास्रवान् परिवृञ्जानो ऽमृतत्वाय कल्पते&rdquo; । मनःप्रभृतीनाम् आरम्भाणां व्यापारान् आस्रावान् पुरुषः सङ्गहेतून् परिवृञ्जानः परित्यजन्न् अमृतत्वाय मुक्तये कल्पते समर्थो भवति । देवलः- &ldquo;अथातः पापदोषान् मनोवाक्शरीरजान् व्याख्यास्यामः । तत्र मोहरागद्वेषमानलोभमदशोकममत्वाहंकारभयहर्षमोघचिन्ताश् चेति द्वादश मानसाः ।</p>
<blockquote>
<p>तेषां च त्रिविधो मोहः संभवः सर्वपाप्मनाम् ।<br>
अज्ञानं संशयज्ञानं मिथ्याज्ञानम् इति त्रिकम् ॥<br>
विज्ञानं सर्वविद्यानाम् अर्थानां स्वयम् ऊहनम् ।<br>
दोषैर् अदर्शनं चेति ज्ञानम् अज्ञानम् अन्यथा ॥<br>
अश्रेयःश्रेयसोर् मध्ये भ्रमणं संसयो भवेत् ।<br>
मिथ्याज्ञानम् इति प्राहुर् अहिते हितदर्शनम् ॥</p></blockquote>
<p><strong>[२२३]</strong>	भवत्य् अधर्माद् अज्ञानम् अविद्या तच् च संशयः ।</p>
<blockquote>
<p>उभाभ्याम् अन्यथाज्ञानं पापिष्ठम् उपजायते ॥<br>
अज्ञानाद् दुःखसंप्राप्तिः संशयाद् बध्यते पुनः ।<br>
मिथ्याज्ञानात् पतत्य् एवं मूढस् तामिस्रयोनिषु ॥</p></blockquote>
<p>मनुः ।</p>
<blockquote>
<p>आचार्यं च प्रवक्तारं पितरं मातरं गुरुम् ।<br>
न हिंस्याद् ब्राह्मणं गाश् च सर्वांश् चैव तपस्विनः ॥<br>
ब्राह्मणायावगूर्यैव द्विजातिर् वधकाम्यया ।<br>
शतं वर्षाणि तामिस्रे नरके परिवर्तते ॥<br>
ताडयित्वा तृणेनापि संरम्भान् मतिपूर्वकम् ।<br>
एकविंशतिम् आजातीः पापयोनिषु जायते ॥<br>
अयुध्यमानस्योत्पाद ब्राह्मणस्यासृग् अङ्गतः ।<br>
दुःखं सुमहद् आप्नोति प्रेत्याप्राज्ञतया नरः ॥<br>
शोणितं यावतः पांसून् संगृह्णाति महीतलात् ।<br>
तावन्त्य् अब्दसहस्राणि तत्कर्ता नरके वसेत् ॥<br>
न कदाचिद् द्विजे तस्माद् विद्वान् अवगुरेद् अपि ।<br>
न ताडयेत् तृणेनापि न गात्रात् स्रावयेद् असृक् ॥<br>
अवगूर्य त्व् अब्दशतं सहस्रम् अभिहन्य तु ।<br>
जिघांसया ब्राह्मणस्य नरकं प्रतिपद्यते ॥</p></blockquote>
<p>देवलः ।</p>
<blockquote>
<p>नावगाहेद् अपो नग्नो वह्निं नाभिव्रजेत् पदा ।<br>
शिरोऽभ्यक्तावशिष्टेन तैलेनाङ्गं न लेपयेत् ॥</p></blockquote>
<p>वसिष्ठः- &ldquo;नेष्टकाभिः फलानि शातयेत् । न फलेन फलम् । न कल्ककुहको भवेत्&rdquo; ।</p>
<p>कल्को दम्भः । कुहको वशीकारादिस् तद्वान् न भवेद् इत्य् अर्थः ।</p>
<p>&ldquo;न म्लेच्छभाषां शिक्षेत&rdquo; । देवलः- &ldquo;नावेक्षेताशुचिः कूपं घर्षयेन् न पदा पदम्&rdquo; ।</p>
<p>तथा ।</p>
<blockquote>
<p>सुहृन्मरणम् आर्तिं वा न स्वयं श्रावयेत् परान् ।<br>
अतिभोगेन मित्राणि बालिश्यान् नैव पीडयेत् ॥<br>
**दाक्षिण्याद् धि दरिद्रो ऽपि सहते मित्रपीडनम् ॥ <strong>[२२४]</strong></p></blockquote>
<p>मनुः ।</p>
<blockquote>
<p>यद् यत् परवशं कर्म तत् तद् यत्नेन वर्जयेत् ।<br>
यद् यद् आत्मवशं तु स्यात् तत् तद् यत्नेन सेवयेत् ॥<br>
सर्वं परवशं दुःखं सर्वम् आत्मवशं सुखम् ।<br>
एतद् विद्यात् समासेन लक्षणं सुखदुःखयोः ॥<br>
यत् कर्म कुर्वतो ऽस्य स्यात् परितोषो ऽन्तरात्मनः ।<br>
तत् प्रयत्नेन कुर्वीत विपरीतं तु वर्जयेत् ॥</p></blockquote>
<p>यत् कर्म धर्मम् इत्य् अर्थः । शङ्खलिखितौ ।</p>
<blockquote>
<p>&ldquo;आपत्स्व् अपि हि कष्टासु परस्वं कामयेत न ।<br>
नाभक्ष्यं भक्षयेत् किंचिन् न पूर्वचरितं चरेत् ॥<br>
नर्षिपितृदेवताः कीर्तयेत् ।</p></blockquote>
<p>स्वकीयान् ऋषीन् इष्टदेवताः पितॄंश् च न कीर्तयेद् इत्य् अर्थः ।</p>
<blockquote>
<p>&ldquo;नागाधोदकम् अवगाहेत । न स्त्रियं विवसनाम् ईक्षेत । न पुरुषम् अन्यत्र<br>
स्वाभाव्यात्&rdquo; ।</p></blockquote>
<p>स्वाभाव्याद् अकामत इत्य् अर्थः ।</p>
<blockquote>
<p>&ldquo;न पादेन पादं प्रक्षालयेत् । न दर्भैः परिमृज्यात् । न महाजनविरोधं कुर्यात् । न गोष्ठीभिः संबध्येत् । न गणबन्धुसमवायं प्रविशेत् । नायाज्यं याजयेत् । नानुयोगं प्रब्रूयात्&rdquo; ।</p></blockquote>
<p>अनुयोगो धनदानार्थम् अनुवाकम् अधीष्वेत्य् अध्ययनादेशः ।</p>
<blockquote>
<p>&ldquo;न ब्रह्मविक्रयम् इच्छेत् । न वाह्यमाने वाहय गाम् इति ब्रूयान् न परिषन्मध्ये स्वैरवाक् स्यात्&rdquo; ।</p></blockquote>
<p>परिषत्कार्यानुवादित्वं स्वैरवाक्त्वम् ।</p>
<blockquote>
<p>&ldquo;नानियुक्तो ऽग्रासनं गच्छेन् नाभ्यधिकं दद्यान् न प्रतिगृह्णीयात्&rdquo; ।</p></blockquote>
<p>भोज्यम्। इति शेषः ।</p>
<blockquote>
<p>&ldquo;नोन्मत्तमूकान् संस्कुर्यात्&rdquo; ।</p></blockquote>
<p>नोपनयीतेत्य् अर्थः ।</p>
<blockquote>
<p>&ldquo;न वधबन्धसमवायं गच्छेत्&rdquo; ।</p></blockquote>
<p>वधबन्धप्रयोजनं समवायं मेलकं न गच्छेत् ।</p>
<blockquote>
<p>&ldquo;न दावम्&rdquo; ।</p></blockquote>
<p>दावो वनवह्निः ।</p>
<blockquote>
<p>&ldquo;न दम्पत्योर् अन्तरम् । नर्षीणां प्रभवं न नदीनां न महात्मनाम्&rdquo; ।</p></blockquote>
<p>प्रभव उत्पत्तिस्थानम् । <strong>[२२५]</strong></p>
<blockquote>
<p>&ldquo;न मद्यं दद्यात् । न प्रतिगृह्णीयात् । न धर्मं ख्यापयेत् । नाधर्मं संवृतं कुर्यात् । नापसव्यं परिदद्यात् । न भूमिं विलिखेत् । न पादेनाभिहन्यात् । नाङ्गमुखवादित्राणि कुर्यात् । न कूपश्वभ्राणि विलोकयेत् । न लोकविद्विष्टानि समाचरेत् । सर्वं विरुद्धं परिहरेत्&rdquo; ।</p></blockquote>
<p>हारीतः- 	&ldquo;न गोर् मूत्रपुरीषाभ्याम् उद्विजेत् । न पथि शिखा विसृजेत्&rdquo; ।</p>
<p>शिखाः केशाः ।</p>
<blockquote>
<p>व्रीहिनिकषणतृणकुट्टनलोष्टचन्दनलेखनकरजदशनवीणावादनानि वर्जयेत् । आत्मस्तवावमानांश् च मद्यशुक्तविकारांश् च वर्जयेत् । न रक्ताम् अगन्धां स्रजम् आबध्नीयात् । अन्यत्र काञ्चनकमलकुवलेभ्यः । नाशुचिक्लिन्नपूतिभिर् दारुभिर् अग्निम् इन्धीत । नाग्निवेलयोः प्रवसेत् । पर्वसु चापत्सु प्रोषितो ऽग्निवेलायां वाग्यतस् तां प्रतिदिशं मनसा ध्यायेत् । अनुपस्थाय मन्त्रतो हुतं ज्ञात्वा प्रति व एना इत्य् उपस्थायाभिभाषेत ।<br>
प्रति व एना नमसाहम् एमि सूक्तेन भिक्षे सुमतिं सुराणाम् ।<br>
रराण ता मरुतो वेद्याभिर् निहेलो धत्त वि मुचध्वम् अश्वान् ॥<br>
नादर्भम् अग्निं परिचरेत् । नायज्ञियैर् जुहुयात् । हुतशेषं ब्राह्मणाय दद्यात् । माषमसूरमधुमांसपरन्नमैथुनानि व्रत्ये ऽहनित् वर्जयेत् ।</p></blockquote>
<p>व्रत्यम् अग्न्यन्वाधानदिनम् ।</p>
<blockquote>
<p>नोच्चैर् निशायाम् अभिभाषेत । नोत्तरीयान्तरीयविनिमयं कुर्यात् । न देवगुरुब्राह्मणपरीवादं कुर्यात् । न चैषां दीयमानं प्रति वारयेत् । स्तेयिनो हि प्रमीताः पूर्वधनिनाम् उपकाराय जायन्ते । तस्मान् न स्तेयं कुर्यान् न कारयेत् । नावमन्येत ।<br>
निन्दां मृत्युपदं प्राहुर् निकृतिं तमसः पदम् ।<br>
सर्वभूतात्मभूतत्वाद् आर्जवं ब्रह्मणः पदम् ॥<br>
पापाद् वोपसर्गाद् व्याधिसंक्रमणयोगात् सिद्ध्यदर्शनाच् च तस्मात् पृथक्शौचाः श्रेयांसः ।<br>
आसनं शयनं यानम् अन्तर्धाय समाचरेत् ।<br>
न चैकभोजनं प्राहुर् ब्राह्मणानां स्वकैर् अपि ॥</p></blockquote>
<p>व्यासः ।</p>
<blockquote>
<p>यूकामत्कुणदंशादीन् खादतः स्वात्मनस् तनुम् ।<br>
**पुत्रवत् परिरक्षन्ति ते नराः स्वर्गगामिनः(णः) ॥ <strong>[२२६]</strong></p></blockquote>
<p>कालिकापुराणे ।</p>
<blockquote>
<p>सोपानत्को देवगृहम् आरुहेद् यस् तु मानवः ।<br>
स याति नरकं घोरं तामिस्रं नाम नमतः ॥</p></blockquote>
<p>बृहस्पतिः ।</p>
<blockquote>
<p>एकपङ्क्त्युपविष्टा ये न स्पृशन्ति परस्परम् ।<br>
भस्मना कृतमर्यादा न तेषां संकरो भवेत् ॥<br>
अग्निना भस्मना चैव सलिलेन विशेषतः ।<br>
द्वारेण स्तम्भमार्गेण षड्भिः पङ्क्तिर् विभिद्यते ॥ इति ।</p></blockquote>
<p>हारीतः ।</p>
<blockquote>
<p>शुचिं देवाश् च रक्षन्ति रक्षन्ति पितरः शुचिम् ।<br>
शुचेर् बिभ्यति रक्षांसि ये चान्ये दुष्टचारिणः ॥<br>
भ्रष्टशौचं नरं दृष्ट्वा प्रहिंसन्तीह रक्षसाः ।<br>
यक्षाः पिशाचा भूतानि ये चाने ऽप्य् एवमादयः ॥<br>
ज्ञानं दानं तपस् त्यागो मन्त्रकर्मविधिक्रियाः ।<br>
मङ्गलाचारनियमाः शौचभ्रष्टस्य निष्फलाः ॥<br>
द्वौ मासौ पाययेद् वत्सं तृतीये द्विस्तनं दुहेत् ।<br>
चतुर्थे त्रिस्तनं शेषं यथान्यायं यथाबलम् ॥<br>
नस्तनं दमनं बाले वाहनं च न शस्यते ।<br>
वृद्धानां दुर्बलानां च प्रजापतिवचो यथा ॥</p></blockquote>
<p>नस्तनं नासिकाभेदः । तथा ।</p>
<blockquote>
<p>वृद्धान् नातिवदेज् जातु न च संप्रेषयेद् अपि ।<br>
नासीनः स्यात् स्थितेष्व् एवम् आयुर् अस्य निरस्यति ॥</p></blockquote>
<p>तथा ।</p>
<blockquote>
<p>गृहे पारावता धन्याः शुका वै शारिकास् तथा ।<br>
गृह एते प्रशस्ताः स्युस् तथा वै तैलपायिकाः ॥<br>
उपदीपकाश् च गृध्राश् च कपोता भ्रमरास् तथा ।<br>
निवसेरन् यदा तत्र शान्तिम् एव तदाचरेत् ॥<br>
अमङ्गल्यानि चैतानि दिवाक्रोशो महात्मनाम् ।<br>
महात्मनां च गुह्यानि वक्तव्यानि न कर्हिचित् ॥<br>
पानीयस्य क्रिया नक्तं न कार्या भूतिम् इच्छता ।<br>
भुक्त्वा प्रसाधनं वर्ज्यं वर्ज्याश् च निशि सक्तवः ॥<br>
प्राङ्मुखः श्मश्रुकर्माणि कारयेत् तु सदा नरः ।<br>
**उदङ्मुखो वा राजेन्द्र तथायुर् विन्दते महत् ॥ <strong>[२२७]</strong></p></blockquote>
<p>तथा ।</p>
<blockquote>
<p>सुतस्त्रियाश् च शयनं सह भोज्यं च वर्जयेत् ।<br>
आहारं मैथुनं निद्रां संध्यकाले विवर्जयेत् ॥<br>
कर्म चाध्ययनं चैव तथा दानप्रतिग्रहौ ।<br>
गोखरोष्ट्रं च नारोहेन् न च गच्छेद् दिवा स्त्रियम् ॥<br>
स्नानं चङ्क्रमणं स्वप्नं दिग्वासा न समाचरेत् ॥</p></blockquote>
<p>विष्णुः- &ldquo;न सर्वशस्त्रैः क्रीडेत देवब्राह्मणशास्त्रमहात्मनां परिवादं वर्जयेत् । पर्वसु न तृणम् अपि च्छिन्द्यात्&rdquo; । विष्णुपुराणम् ।</p>
<blockquote>
<p>विरोधं नोत्तमैर् गच्छेन् नाधमैश् च सदा बुधः ।<br>
विवादश् च विवाहश् च तुल्यरूपैर् नृपेष्यते ॥</p></blockquote>
<p>स्मृत्यन्तरम् ।</p>
<blockquote>
<p>मद्यविक्रयसंधानदानादानानि नाचरेत् ।</p></blockquote>
<p>उशना ।</p>
<blockquote>
<p>तिथिं पक्षस्य न ब्रूयान् न नक्षत्राणि निर्दिशेत् ।</p></blockquote>
<p>आपस्तम्बः ।</p>
<blockquote>
<p>संपादयति यो विप्रः स्नानं तीर्थफलं जपम् ।<br>
संपादी बध्यते दोषैस् तस्य संपद्यते फलम् ॥</p></blockquote>
<p>पैठीनसिः ।</p>
<blockquote>
<p>अपेयं हि सदा तोयं रात्रौ मध्यमयामयोः ।<br>
स्नानं चैव न कर्तव्यं तथैवाचमनक्रिया ॥<br>
मत्तप्रमत्तोन्मत्तपतितैः सह संभाषं न कुर्वीत ।</p></blockquote>
<p>प्रमत्तः प्रमादशीलः ।</p>
<blockquote>
<p>नापुष्पितं वृक्षम् आरोहेत् । तथा नान्यस्मै दीयमानं प्रति वदेत् ॥</p></blockquote>
<p>मार्कण्डेयः ।</p>
<blockquote>
<p>बलिं स्नानभुवं चैव श्मशानबलिम् एव च ।<br>
न गच्छेद् बन्धनागारं वध्यभूमिं च गर्हिताम् ॥<br>
अन्तःपुरं वित्तगृहं परद्यूतगृहं तथा ।<br>
नोर्ध्वजानुश् चिरं तिष्ठेद् वत्सतन्त्रीं च न लङ्घयेत् ॥<br>
समाल्यो नाचरेत् स्नानं न द्विवासा विकारणम् ।</p></blockquote>
<p>विकारणं निर्निमित्तम् ।</p>
<blockquote>
<p>म्लेच्छवेशो न कर्तव्यो म्लेच्छभाषा तथैव च ॥<br>
नासंवृतमुखः कुर्याद् ध्(घ्)आस्यं जृम्भां तथैव च ।<br>
गोपयेज् जन्मनक्षत्रं धनसारं गृहे मलम् ॥<br>
<strong>[२२८]</strong>	वेगरोधो न कर्तव्यस् त्व् अन्यत्र क्रोधवेगतः ।<br>
नोपेक्षितव्यो व्याधिः स्यान् मृत्युर् अल्पो ऽपि भार्गव ॥<br>
न हुं कुर्याच् छवं पूर्वं बिभृयान् नाग्निवारिणी ॥</p></blockquote>
<p>शङ्खलिखितौ- &ldquo;नापो ऽग्निं चैकतो धारयेत्&rdquo; । एकत एकस्मिन् हस्तपादौ । मार्कण्डेयः ।</p>
<blockquote>
<p>न भुक्तमात्रस्यायस्येन् नीचसेवां च वर्जयेत् ।<br>
पादं पदा च नाक्रामेन् न कण्डूयेन् न शोधयेत् ॥<br>
वेदशास्त्रनरेन्द्राग्निदेवनिन्दां विवर्जयेत् ।<br>
निरासनस्य सुप्तस्य तिष्ठतश् च तथैव च ॥<br>
तथा भुक्तवतो नित्यं स्नातस्य रुषितस्य च ।<br>
यात्रायुद्धोत्सुकस्यापि श्मश्रुकर्म विवर्जयेत् ॥<br>
पुष्पाण्य् अकालरूढानि फलान्य् अपि तथैव च ।<br>
विकारवच् च यत् किंचित् तत् प्रयत्नेन वर्जयेत् ॥</p></blockquote>
<p>विकारवद् अद्भुतम् ।</p>
<blockquote>
<p>दिवा कपित्थच्छायां च रात्रौ दधि शमीं तथा ।<br>
कार्पासं दन्तकाष्ठं च शक्राद् अपि हरेच् छ्रियम् ॥<br>
अष्टमीं च तथा षष्ठीं नवमीं च चतुर्दशीम् ।<br>
वर्जयेच् छिरसो ऽभ्यङ्गं पर्वसंधिं तथैव च ॥<br>
तथैवामलकैः स्नानं सप्तमीषु विवर्जयेत् ।<br>
विना तु सततं स्नानं न स्नायाद् दशमीषु च ॥<br>
अमावस्यासु सर्वासु नववस्त्रं न धारयेत् ।<br>
गोगजाश्वाजपुच्छेषु खरस्य च विशेषतः ॥<br>
यल् लग्नम् उदकं तस्माद् विप्रुषं दूरतस् त्यजेत् ।<br>
शूर्पवातनखाग्राम्बु स्नानवस्त्रघटोदकम् ॥<br>
मार्जनीरेणुकेशाम्बु हन्ति पुण्यं पुरा कृतम् ।<br>
माल्यानुलेपनाद् अग्रं न प्रदद्यात् तु कस्यचित् ॥<br>
अन्यत्र देवताविप्रगुरुभ्यो भृगुनन्दन ।<br>
न गच्छेद् गर्भिणीं नारीं मलिनां सितमूर्धजाम् ॥<br>
रजस्वलां भुक्तवतीं नायोनौ न बुभुक्षितः ।<br>
न स्वपेद् येषु देशेषु तेषु देशेषु चाप्य् अथ ॥<br>
**दीक्षितो वर्जयेद् यत्नात् कृत्वा श्राद्धं च मानवः । <strong>[२२९]</strong></p></blockquote>
<p>दीक्षितो ऽनुन्मुक्तदीक्षः । पुराणात् ।</p>
<blockquote>
<p>क्रियां यः कुरुते मोहाद् अनाचम्येह नास्तिकः ।<br>
भवन्ति हि वृथा तस्य क्रियाः सर्वा न संशयः ॥</p></blockquote>
<p>शातातपः ।</p>
<blockquote>
<p>अजाविरेणुसंस्पर्शाद् आयुर् लक्ष्मीश् च हीयते ।<br>
श्वकाकोष्ट्रखरोलूकसूकरग्राम्यपक्षिणाम् ॥</p></blockquote>
<p>बैजवापः ।</p>
<blockquote>
<p>रथाश्वगजधान्यानां गवां चैव रजः शुभम् ।<br>
अप्रशस्तं समूहिन्यजाविरासभवाससाम् ॥</p></blockquote>
<p>समूहिनी मार्जनी । षट्त्रिंशन्मतात् ।</p>
<blockquote>
<p>प्रक्षाल्य हस्तौ गृह्णीयाद् ओषध्यमलके नरः ।<br>
श्रसो मुण्डनं कृत्वा पुनः प्रक्षालयेत् तु तत् ॥</p></blockquote>
<p>मनुः ।</p>
<blockquote>
<p>मङ्गलाचारयुक्तः स्यात् प्रयतात्मा जितेन्द्रियः ।<br>
जपेच् च जुहुयाच् चैव विनिपातो न विद्यते ॥<br>
वेदम् एवाभ्यसेन् नित्यं यथाकालम् अतन्द्रितः ।<br>
तं ह्य् अस्याहुः परं धर्मम् उपधर्मो ऽन्य उच्यते ॥<br>
वेदाभ्यासेन सततं शौचेन तपसैव च ।<br>
अद्रोहेण च भूतानां जातिं स्मरति पौर्विकीम् ॥<br>
पौर्विकीं संसरञ् जातिं ब्रह्मैवाभ्यसते पुनः ।<br>
ब्रह्माभ्यासेन चानन्तम् अजस्रं फलम् अश्नुते ॥<br>
सावित्राञ् जातिहोमांश् च कुर्यात् पर्वसु नित्यशः ॥</p></blockquote>
<p>जातिर् जन्म । सवितृदै(दे)वत्यान् दुरितशान्तिप्रयोजनान् आज्यहोमान् कृष्णशुक्लपञ्चदशीषु सदा कुर्याद् इत्य् अर्थः ।</p>
<blockquote>
<p>अष्टकासु पितॄन् अर्चेन् नित्यम् अन्वष्टकासु च ।</p></blockquote>
<p>स्वगृह्योक्तविधानेनेति शेषः । नित्यं सर्वदेत्य् अर्थः ।</p>
<blockquote>
<p>अभिवाद्य च वृद्धांश् च दद्याच् चैवासनं स्वकम् ।<br>
कृताञ्जलिर् उपासीत गच्छतः पृष्ठतो ऽन्वियात् ॥<br>
नास्तिक्यं वेदनिन्दां च देवतानां च कुत्सनम् ।<br>
**द्वेषं स्तम्भं च मानं च क्रोधं तैक्ष्ण्यं च वर्जयेत् ॥ <strong>[२३०]</strong></p></blockquote>
<p>नास्ति दैवम् इति मतिर् यस्य स नास्तिकः । तस्य भावो नास्तिक्यम् । वेदेर्ष्याप्रामाण्याध्यवसायो निन्दा । देवतानां ब्रह्मादीनां कुत्सनं निन्दनम् । यथा — ब्रह्मा दुहितरम् अगात् । ईशो ब्रह्मणः शिरश् चिच्छेदेति । स्तम्भो ऽहंकाराद् अप्रणामः । मानो ऽहंकारः । क्रोधो ऽक्षमा । तैक्ष्ण्यं वाक्पारुष्यम् ।</p>
<blockquote>
<p>अधार्मिको नरो यो हि यस्य चाप्य् अनृतं धनम् ।<br>
हिंसारतिश् च यो नित्यं नेहासौ सुखम् एधते ॥<br>
न सीदन्न् अपि धर्मेण मनो ऽधर्मे निवेशयेत् ।<br>
अधार्मिकाणां पापानाम् आशु पश्यन् विपर्ययम् ॥<br>
नाधर्मश् चरितो लोके सद्यः फलति गौर् इव ।<br>
शनैर् आवर्तमानस् तु कर्तुर् मूलानि कृन्तति ॥<br>
यदि नात्मनि पुत्रेषु नो चेत् पौत्रेषु नप्तृषु ।<br>
न त्व् एवं हि कृतो धर्मः कर्तुर् भवति निष्फलः ॥<br>
न धर्मस्यापदेशेन पापं कृत्वा व्रतं चरेत् ।<br>
व्रतेन पापं प्रच्छाद्य कुर्वन् स्त्रीशुद्रदम्भनम् ॥</p></blockquote>
<p>धर्मच्छलेन प्रायश्चित्तं न कुर्याद् इत्य् अर्थः ।</p>
<blockquote>
<p>अलिङ्गी लिङ्गवेशेन यो वृत्तिम् उपजीवति ।<br>
स लिङ्गिनां हरत्य् एनस् तिर्यग्योनौ च जायते ॥</p></blockquote>
<p>आश्रमिणो लिङ्गिनः । तेषां लिङ्गैर् दण्डादिभिः स्वयम् अलिङ्गी तद्वृत्तिं भिक्षाप्रतिग्राहादिकां य उपजीवति स आश्रमिणां पापं तिर्यग्योनिं चाश्नुते ।</p>
<blockquote>
<p>यमान् सेवेत सततं न नित्यं नियमान् बुधः ।<br>
यमान् पतत्य् अकुर्वाणो नियमान् केवलान् भजन् ॥<br>
शौचम् इज्या तपो दानं स्वाध्यायोपस्थनिग्रहौ ।<br>
व्रतोपवासौ मौनं च स्नानं च नियमा दश ॥<br>
आनृशंस्यं क्षमा सत्यम् अहिंसा दम आर्जवम् ।<br>
ध्यानं प्रसादो माधुर्यं मार्द्रवं च यमा दश ॥<br>
न विस्मयेत् तपसा वदेद् दृष्ट्या च नानृतम् ।<br>
नार्तो ऽप्य् अपवदेद् विप्रान् न दत्तं परिकीर्तयेत् ॥<br>
यज्ञो ऽनृतेन क्षरति तपः क्षरति विस्मयात् ।<br>
**आयुर् विप्रावमानेन दानं तु परिकीर्तनात् ॥ <strong>[२३१]</strong></p></blockquote>
<p>विस्मयः श्लाघा । एवमादिश्रुतिस्मृतिभ्य आचारो वेदितव्यः । सर्वश् च स्नातकेनावश्यं कार्यः । तद् आह मनुः ।</p>
<blockquote>
<p>आचाराल् लभते ह्य् आयुर् आचाराद् ईपिसिताः प्रजाः ।<br>
आचाराद् धनम् अक्षय्यम् आचारो हन्त्य् अलक्षणम् ॥<br>
दुराचारो हि पुरुषो लोके भवति निन्दितः ।<br>
दुःखभागी च सततं व्याधितो ऽल्पायुर् एव च ॥<br>
सर्वलक्षणहीनो ऽपि सर्वदाचारवान् नरः ।<br>
श्रद्दधानो ऽनसूयश् च शतं वर्षाणि जीवति ॥ १.१५४ ॥</p></blockquote>
<p><em>किं च</em> ।</p>
<blockquote>
<p><strong>गोब्राह्मणानलान्नानि नोच्छिष्टो न पदा स्पृशेत् ।</strong></p></blockquote>
<p>उच्छिष्टो गवादि न स्पृशेत् । अनुच्छिष्टो ऽपि पदा । उच्छिष्टो ऽत्राशुचिः । मनुः ।</p>
<blockquote>
<p>स्पृष्ट्वैतानि शुचिर् नित्यम् अद्भिर् प्राणान् उपस्पृशेत् ।<br>
गात्राणि चैव सर्वाणि नाभिं पाणितलेन तु ॥</p></blockquote>
<p>प्राणशब्देनात्र तत्स्थानानि मूर्धन्यच्छिद्राणि श्रोत्रादीनि लक्ष्यन्ते । गात्रशब्देनाप्य् उरोमूर्धस्कन्धा उच्यन्ते । तत्स्पर्शस्याचमनप्रकरणे शुद्धिहेतुत्वदर्शनात् । शुद्ध्यर्थं चेदं प्राणादिस्पर्शनं विधीयते ॥</p>
<p><em>किं च</em> ।</p>
<blockquote>
<p><strong>न निन्दाताडने कुर्यात्</strong></p></blockquote>
<p>परस्य निन्दां ताडनं च न कुर्यात् ।</p>
<p><em>अत्रापवादम् आह</em> ।</p>
<blockquote>
<p><strong>पुत्रं शिष्यं च ताडयेत् ॥ १.१५५ ॥</strong></p></blockquote>
<p>शिक्षार्थम् अनयोस् ताडनानुग्रहो नान्यथा । तद् आह मनुः ।</p>
<blockquote>
<p>परस्य दण्डं नोद्यच्छेत् क्रुद्धो नैनं निपातयेत् ।<br>
अन्यत्र पुत्राच् छिष्याद् वा शिक्षार्थं ताडयेत् तु तौ ॥</p></blockquote>
<p>शिष्यः शासनीयः । पुत्रस्य पृथग्ग्रहणं गोबलीवर्दन्यायेन । अत एव विष्णुः- &ldquo;शास्यं शासेत् ताडयेत्&rdquo; इति शास्यशब्दम् एव प्रयुक्तवान् । अत्र नियमम् एवाह ।</p>
<blockquote>
<p>अधोभागे शरीरस्य नोत्तमाङ्गे न वक्षसि ।<br>
**अतो ऽन्यथा तु प्रहरन् पापयुक्तो भवेन् नरः ॥ <strong>[२३२]</strong></p></blockquote>
<p>शरीरस्याधोभागे नाभेर् अधस्तात् ताडयेत् । उत्तमाङ्गे शिरसि वक्षसि न ताडयेत् । अधोभागनियमेनैव शिरोवक्षसोर् व्यावृत्तिसिद्धौ तयोः पृथङ्निषेधस् ततो ऽन्यत्रोत्तरकाये पि ताडननुग्रहार्थः । अत एव विष्णुः- &ldquo;शास्यं ताडयेत् तं तु वेणुदलेन रज्ज्वा वा पृष्ठत एव&rdquo; इति । अन्यथा प्रहरन् गुरुर् अपि पापवान् स्यात् ॥ १.१५५ ॥</p>
<blockquote>
<p><strong>कर्मणा मनसा वाचा यत्नाद् धर्मं समाचरेत् ।</strong></p></blockquote>
<p>अत्र यत्नाद् इति विधीयते । अन्यद् अनूद्यते । तथा च सति कर्मणेतिपदम् अनुवाचकत्वाद् वाङ्मनःशब्दसाहचर्याच् च लक्षणया शरीरे वर्तते । ततश् चायम् अर्थो भवति — शरीरेण यं धर्मं तपश्चर्यादिकम् आचरेत्, यं च मनसा यागदानादिकम्, यं च वाचा वेदाध्ययनादिकम्, तं यत्नाद् आदरात् समाचरेत्, न प्रमाद्येद् इत्य् अर्थः । धर्मस्य सर्वपुरुषार्थहेतुत्वात् । अत एव मनुः ।</p>
<blockquote>
<p>धर्मं शनैः संचिनुयाद् वल्मीकम् इव वप्रिकाः ।<br>
न पुत्रदारं न ज्ञातिर् धर्मस् तिष्ठति केवलः ॥<br>
एकः प्रजायते जन्तुर् एक एव विलीयते ।<br>
एको ऽनुभुङ्क्ते सुकृतम् एक एव च दुष्कृतम् ॥<br>
मृतं शरीरं संत्यज्य काष्ठलोष्टसमं क्षितौ ।<br>
विमुखा बान्धवा यान्ति धर्मस् तम् अनुगच्छति ॥<br>
तस्माद् धर्मं सहायार्थं नित्यं संचिनुयाच् छनैः ॥</p></blockquote>
<p>अत्रापवादम् आह ।</p>
<blockquote>
<p><strong>अस्वर्ग्यं लोकविद्विष्टं धर्म्यम् अप्य् आचरेन् न तु ॥ १.१५६ ॥</strong></p></blockquote>
<p>अस्वर्ग्यम् अनामुष्मिकम् ऐहिकफलं लौकिकैर् विद्विष्टं निन्दितं धर्म(र्म्य)म् अपि शास्त्रविहितम् अपि नाचरेद् अभिचारादिकम् । विहितो हि बौधायनेनाभिचारः क्वचिद् इष्यते । यथा- &ldquo;षट्स्व् अनभिचरन् पतति&rdquo; इति । मनुर् अपि ।</p>
<blockquote>
<p>क्षत्रियो बाहुवीर्येण तरेद् आपदम् आत्मनः ।<br>
धनेन वैश्यशूद्रौ तु जपहोमैर् द्विजोत्तमः ॥<br>
स्ववीर्याद् राजवीर्याच् च स्ववीर्यं बलवत्तरम् ।<br>
**तस्मात् स्वेनैव वीर्येण निगृह्णीयाद् अरीन् द्विजः ॥ इति । <strong>[२३३]</strong></p></blockquote>
<p>तस्माद् अभिचारो मधुपर्कादौ गोवधो विध्वानियोगः शूद्राविवाह इत्यादयो ऽस्वर्ग्यत्वाल् लोकविद्विष्टत्वाद् विहिता अपि न कार्या विशेषेण कलियुगे । अत एव स्मरन्ति ।</p>
<blockquote>
<p>गोपशुं देवरात् पुत्रं सत्रयागं कमण्डलुम् ।<br>
सुराप्रयोगं भिक्षुं च न कुर्वीत कलौ युगे ॥</p></blockquote>
<p>भिक्षुः परमहंसः । तथा ।</p>
<blockquote>
<p>अक्षता नरमेधश् च गोयज्ञश् च कमण्डलुः ।<br>
देवराच् च सुतोत्पत्तिः कलौ पञ्च विवर्जयेत् ॥</p></blockquote>
<p>अत एव मधुपर्के ऽनुकल्पस्मरणम् । यन् मार्कण्डेयः ।</p>
<blockquote>
<p>माधुपर्किकपश्वर्थे ततो मात्रां निवेदयेत् ।<br>
सहिरण्यं बीजपात्रं द्रविणेन सदैव तु ॥<br>
पशुः कलौ न कर्तव्य इत्य् आह भगवान् भृगुः ॥</p></blockquote>
<p>माधुपर्किकपशुर् अत्र गौर् एव । मधुपर्के &ldquo;तस्मा असिपाणिर् गां प्राह&rdquo; इत्यादौ गोहननक्रियानियोगादेः स्मरणात् कलौ गोहनन्स्य निषेधोपपत्तेश् च ॥ १.१५६ ॥</p>
<blockquote>
<p><strong>मातृपित्रतिथिभ्रातृजामिसंबन्धिमातुलैः ।</strong><br>
<strong>बालवृद्धातुराचार्यवैद्यसंश्रितबान्धवैः ॥ १.१५७ ॥</strong><br>
<strong>ऋत्विक्पुरोहितामात्यभार्यादाससनाभिभिः ।</strong><br>
<strong>विवादं वर्जयित्वा तु सर्वांल् लोकाञ् जयेद् गृही ॥ १.१५८ ॥</strong></p></blockquote>
<p>मात्रादिभिर् विवादं कलहं वर्जयित्वा सर्वान् भूरादींल् लोकाञ् जयति भुङ्क्ते । जामयो भगिनीप्रभृतयः स्ववासिन्यः । संबन्धिनो वैवाह्याः । वैद्यो भिषग् वेदविद्यावान् वा । संश्रित आश्रितः शिष्य इति यावत् । सनाभयः सपिण्डाः । अन्ये प्रसिद्धाः । मनुस् तूक्तविवादान् वर्जयतः सर्वपापक्षयम् आचार्यादिभिर् जितस्य च ब्रह्मलोकादिजयफलम् आह ।</p>
<blockquote>
<p>बालवृद्धातुऐर् वैद्यैर् ज्ञातिसंबन्धिबान्धवैः ।<br>
मातापितृभ्यां जामीभिर् भ्रात्रा पुत्रेण भार्यया ॥<br>
दुहित्रा दासवर्गेण विवादं न समाचरेत् ॥<br>
एतांस् त्यजन् विवादांश् च सर्वपापैः प्रमुच्यते ।<br>
एतैर् जितैश् च जयति सर्वांल् लोकान् इमान् गृही ॥</p></blockquote>
<p>अत्र चैतैर् इति वक्ष्यमाणाचार्याभिप्रायम् ।</p>
<p><strong>[२३४]</strong>	आचार्यो ब्रह्मलोकेशः प्राजापत्ये पिता प्रभुः ।</p>
<blockquote>
<p>अतिथिस् त्व् इन्द्रलोकेशो देवलोकस्य चर्त्विजः ॥<br>
जामयो ऽप्सरसां लोके वैश्वदेवस्य बान्धवाः ।<br>
संबन्धिनो ऽपां लोकस्य पृथिव्या मातृमातुलौ ॥<br>
आकाशेशास् तु विज्ञेया बालवृद्धकृशातुराः ।<br>
भ्रात ज्येष्ठः समः पित्रा भार्या पुत्रः स्विका तनुः ॥<br>
छाया स्वो दासवर्गस् तु दुहिता कृपणं परम् ।<br>
तस्माद् एतैर् अधिक्षिप्तः सहेतासंज्वरः सदा ॥</p></blockquote>
<p>कृपाविषयः (?) । असंज्वरो ऽसंतप्तः ॥ १.१५७ ॥</p>
<p><em>अपि च</em> ।</p>
<blockquote>
<p><strong>पञ्च पिण्डान् अनुद्धृत्य न स्नायात् परवारिषु ।</strong></p></blockquote>
<p>परकीयवारिभ्यः पञ्च पिण्डान् अनुद्धृत्य बहिर् अनुत्क्षिप्य तेषु स्नानं न कुर्यात् । अनेन चार्थाद् वक्ष्यमाणमुख्यस्नानाङ्गजलालाभे परवारिष्व् अपि पिण्डोद्धरणपूर्वकं स्नानं विधीयते । यानि तु जलानि स्वामिना यथाशास्त्रं परोपकारायोत्सृष्टानि तेभ्यः पिण्डा नोद्धर्तव्याः, परकीयत्वाभावात् । अत्र मनुः ।</p>
<blockquote>
<p>परकीयनिपानेषु न स्नायाद् धि कदाचन ।<br>
निपानकर्तुः स्नात्वा तु दुष्कृतांशेन लिप्यते ॥</p></blockquote>
<p>बौधायनः ।</p>
<blockquote>
<p>न कदाचिद् बुधः स्नायात् परखाते जलाशये ।<br>
अननुद्धृत्य कूपे वा मृत्पिण्डान् पञ्च सप्त वा ॥</p></blockquote>
<p><em>इदानीं मुख्यानि स्नानाङ्गजलान्य् आह</em> ।</p>
<blockquote>
<p><strong>स्नायान् नदीदेवखातह्रदेशु च सरःसु च ॥ १.१५९ ॥</strong></p></blockquote>
<p>नद्यादिषु स्नायात् । नदी स्रवन्ती । देवैः खातम् इति यत् स्मर्यते तद् देवखातम् । नदीजलम् अविच्छिन्नप्रवाहं ह्रदः । सरः स्थावरम् अकृत्रिमं जलम् । चकाराद् गर्तप्रस्रवणादिष्व् अपि । तथा च मनुः ।</p>
<blockquote>
<p>नदीषु देवखातेषु ह्रदेषु च सरःसु च ।<br>
स्नानं समाचरेन् नित्यं गर्तप्रस्रवणादिषु ॥</p></blockquote>
<p>गर्तस्वरूपम् आह कात्यायनः ।</p>
<blockquote>
<p>धनुःसहस्राण्य् अष्टौ च गतिर् यासां न विद्यते ।<br>
**न ता नदीशब्दवहा गर्तास् ते परिकीर्तिताः ॥ इति । <strong>[२३५]</strong></p></blockquote>
<p>न ता आपो नदीशब्दवहा इत्य् अर्थः । पर्वतादेः स्तोको जलप्रवाहः प्रस्रवणम् । अत्र च प्राशस्त्यक्रमम् आह मार्कण्डेयः ।</p>
<blockquote>
<p>भूमिष्ठम् उद्धृतात् पुण्यं ततः प्रस्रवणोदकम् ।<br>
ततो ऽपि सारसं पुण्यं तस्मान् नादेयम् उच्यते ॥<br>
तीर्थतोयं ततः पुण्यं नाङ्गं पुण्यं तु सर्वतः ॥</p></blockquote>
<p>योगयाज्ञवल्क्यः ।</p>
<blockquote>
<p>प्रभूते विद्यमाने तु उदके सुमनोहरे ।<br>
नाल्पोदके द्विजः स्नायान् नदीं चोत्सृज्य कृत्रिमे ॥<br>
त्रिरात्रफलदा नद्यो याः काश्चिद् असमुद्रगाः ।<br>
समुद्रगास् तु पक्षस्य मासस्य सरितां पतिः ॥</p></blockquote>
<p>त्रिरात्रफलदास् त्रिरात्रोपवासफलदा इत्य् अर्थः । एवं पक्षमासयोर् अपि । प्रसङ्गात् समुद्रस्नानादिविषयं किंचिद् उच्यते । तत्र स्मृत्यन्तरम् ।</p>
<blockquote>
<p>अश्वत्थसागरौ चैव न स्प्रष्टव्यौ कदाचन ।<br>
अश्वत्थं मन्दवारेषु सागरं पर्वणि स्पृशेत् ॥</p></blockquote>
<p>मन्दः शनैश्चरः । पर्वामावास्या पूर्णमासी च । तथा ।</p>
<blockquote>
<p>सिन्धोः सेतोः सरस्वत्या गङ्गायाः पुरुषोत्तमात् ।<br>
नापर्वणि सरिन्नाथं स्पृशेद् अन्यत्र कुत्रचित् ॥</p></blockquote>
<p>तथा ।</p>
<blockquote>
<p>कर्तुं प्रवृत्तो विधिवत् स्नानश्राद्धादिकां क्रियाम् ।<br>
कृत्तिं प्रत्यभिमन्त्र्येह क्षिपेत् पाषाणसप्तकम् ॥<br>
पिप्पलादसमुत्पन्ने कृत्ते लोकभयंकरि ।<br>
पाषाणं ते मया दत्तम् आहारार्थं प्रकल्पितम् ॥</p></blockquote>
<p>व्यासः ।</p>
<blockquote>
<p>अग्निश् च ते योनिरिला च देहो रेतोधा विष्णुर् अमृतं च नाभिः ।<br>
एतद् ब्रुवन् पाण्डव सत्यवाक्यं ततो ऽवगाहेत पतिं नदीनाम् ॥<br>
आजन्मशतसाहस्रं यत् पापं कुरुते क्वचित् ।<br>
मुच्यते सर्वपापेभ्यः स्नात्वैवं लवणाम्भसि ॥<br>
अन्यथा तु कुरुश्रेष्ठ देवयोनिर् अपां पतिः ।<br>
कुशाग्रेणापि कौन्तेय न स्प्रष्टव्यो महोदधिः ॥</p></blockquote>
<p>स्मृत्यन्तरम् ।</p>
<blockquote>
<p>वपनं चोपवासं च सर्वतीर्थेषु करयेत् ।</p></blockquote>
<p>मरीचिः ।</p>
<blockquote>
<p>नभोनभस्ययोर् मध्ये सर्वा नद्यो रजस्वलाः ।<br>
**तासु स्नानं न कुर्वीत देवर्षिपितृतर्पणम् ॥ <strong>[२३६]</strong></p></blockquote>
<p>मार्कण्डेय ।</p>
<blockquote>
<p>आदित्यदुहिता गङ्गा प्लक्षजाता सरस्वती ।<br>
रजसा नाभिभूयन्ते ये चान्ये नदसंज्ञकाः ॥</p></blockquote>
<p>कुरुक्षेत्रे या सरस्वती सा प्लक्षजाता । स्मृत्यन्तरात् ।</p>
<blockquote>
<p>कालिन्दी गोमती गङ्गा पवित्रा देवनिर्मिता ।<br>
सामान्याद् गुणयोगाच् च रजो नाभिभवत्य् अतः ॥</p></blockquote>
<p>निगमः ।</p>
<blockquote>
<p>गङ्गा धर्मद्रवः पुण्या यमुना च सरस्वती ।<br>
अन्तर्गतरजोयोगाः सर्वाहेषु च चामलाः ॥</p></blockquote>
<p>गार्ग्यः ।</p>
<blockquote>
<p>प्रत्यावृत्ते ऽम्भसि स्नानं वर्ज्यं नद्यां द्विजातिभिः ।<br>
तस्यां रजकतीर्थं च दशहस्तेन चोपरि ॥</p></blockquote>
<p>निगमः ।</p>
<blockquote>
<p>प्रतिस्रोतो रजोयोगो रथ्याजलनिवेशनम् ल्<br>
गङ्गायां न प्रदुष्यन्ति स हि धर्मद्रवः स्वयम् ॥<br>
याः शोषम् उपगच्छन्ति ग्रीष्मे कुसरितो भुवि ।<br>
तासु स्नानं न कुर्वीत प्रावृष्य् अम्बुदर्शनात् ॥</p></blockquote>
<p>योगयाज्ञवल्क्यः ।</p>
<blockquote>
<p>अग्राह्यास् त्व् अग्रिमा आपो नद्याः प्रथमवेगितः ।<br>
प्रक्षोभिताश् च केनापि पार्श्वतीर्थविनिःसृताः ॥</p></blockquote>
<p>अग्रिमा नवाः । तथा च स्मृत्यन्तरम् ।</p>
<blockquote>
<p>अजा गावो महिष्यश् च ब्राह्मण्यश् च प्रसूतिकाः ।<br>
दशरात्रेण शुध्यन्ति भूमिष्ठं च नवोदकम् ॥</p></blockquote>
<p>तीर्थं जलावतरणमार्गः । व्यासः ।</p>
<blockquote>
<p>नद्या यच् च परिभ्रष्टं नद्या यच् च विवर्जितम् ।<br>
गतप्रत्यागतं यच् च तत् तोयं परिवर्जयेत् ॥<br>
नद्याम् अस्तमिते स्नानं वर्जयेत् सर्वदा नरः ।<br>
नद्यां स्नातो नदीम् अन्यां न प्रशंसेत धर्मवित् ॥<br>
अन्तर्धाय च न स्नायान् न च तीर्थे जलान्तरे ।<br>
न मेहेत जलद्रोण्यां स्नातुं च न नदीं तरेत् ॥</p></blockquote>
<p>अस्यार्थः — नदीतो भ्रष्टं नद्या विनिर्गत्य ततो विच्छिन्नं नद्या सह संगमार्थम् अभिप्रवृत्तं तद् असंगतं यत् तत् तया वर्जितम् आवर्ते गतप्रत्यागतम् । अन्तर्धाय वस्त्रादिना । तीर्थान्तरे च तीर्थान्तरजलेन न स्नायाद् इति ॥ १.१५९ ॥</p>
<p><em>किं च</em> ।</p>
<blockquote>
<p><strong>परशय्यासनोद्यानगृहयानानि वर्जयेत् ।</strong></p></blockquote>
<p><strong>[२३७]	अदत्तानि</strong></p>
<p>परशय्यादीनि परेणादत्तानि वर्जयेत् । तदुपजीवनं वर्जयेद् इत्य् अर्थः । उद्यानम् उपवनम् । प्रसिद्धम् अन्यत् । अत्र मनुः ।</p>
<blockquote>
<p>यानशय्यासनान्य् अस्य कूपोद्यानगृहाणि च ।<br>
अदत्तान्य् उपयुञ्जान एनसः स्यात् तुरीयभाक् ॥</p></blockquote>
<p><strong>इति श्रीविद्याधरवंशप्रभवश्रीशिलाहारनरेन्द्रजीमूतवाहनान्वयप्रभूत-</strong></p>
<p><strong>श्रीमदपरादित्यदेवविरचिते याज्ञवल्कीयधर्मशास्त्रनिबन्धे</strong></p>
<p><strong>स्नातकव्रतप्रकरणम् ॥ ५ ॥</strong></p>

  </div>
</article>


        

        



    <aside class="card border noPrint" id="section-tree-item-dharmaH_smRtiH_yAjJNavalkyaH_aparArkaH_01_AchAraH_06_snAtaka-dharma-prakaraNam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/smRtiH/yAjJNavalkyaH/aparArkaH/01_AchAraH/06_snAtaka-dharma-prakaraNam/">०६ स्नातक-धर्म-प्रकरणम् </a>
            <a data-toggle="collapse" href="#section-tree-item-body-dharmaH_smRtiH_yAjJNavalkyaH_aparArkaH_01_AchAraH_06_snAtaka-dharma-prakaraNam_md" role="button" aria-expanded="false" aria-controls="section-tree-item-body-dharmaH_smRtiH_yAjJNavalkyaH_aparArkaH_01_AchAraH_06_snAtaka-dharma-prakaraNam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_smRtiH_yAjJNavalkyaH_aparArkaH_01_AchAraH_06_snAtaka-dharma-prakaraNam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०६ स्नातक-धर्म-प्रकरणम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
