<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | सारोद्धारः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/smRtiH/kAtyAyanaH/sAraH/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/smRtiH/kAtyAyanaH/sAraH/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/smRtiH/kAtyAyanaH/sAraH/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="सारोद्धारः">
  <meta property="og:description" content="कात्यायनस्मृतिसारोद्धारः
राजगुणाः विनीतः शास्त्रसंपन्नः कोशशौर्यसमन्वितः ।
ब्रह्मण्यो दानशीलः स्यात्सत्यधर्मपरो नृपः ॥ ००१ ॥
स्तम्भोपतापपैशुन्य- चापलक्रोधवर्जितः ।
प्रगल्भः सन्नतोदग्रः संभाषी प्रियदर्शनः ॥ ००२ ॥
वश्येन्द्रियं जितात्मानं धृतदण्डं विकारिषु ।
परीक्ष्यकारिणं धीरमत्यन्तं श्रीर्निषेवते ॥ ००३ ॥
राजधर्माः शौर्यविद्यार्थबाहुल्यात्प्रभुत्वाच्च विशेषतः ।
सदा चित्तं नरेन्द्राणां मोहमायाति कारणात् ॥ ००४ ॥
तस्माच्चित्तं प्रबोद्धव्यं राजधर्मे सदा द्विजैः ।
पवित्रं परमं पुण्यं स्मृतिवाक्यं न लङ्घयेत् ॥ ००५ ॥
वेदध्वनिप्रभावेण देवाः स्वर्गनिवासिनः ।
तेऽपि तत्र प्रमोदन्ते तृप्तास्तु द्विजपूजनात् ॥ ००६ ॥
तस्माद्यत्नेन कर्तव्या द्विजपूजा सदा नृपैः ।
तेन भूयोऽपि शक्रत्वं नरेन्द्रत्वं पुनः पुनः ॥ ००७ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="सारोद्धारः">
  <meta itemprop="description" content="कात्यायनस्मृतिसारोद्धारः
राजगुणाः विनीतः शास्त्रसंपन्नः कोशशौर्यसमन्वितः ।
ब्रह्मण्यो दानशीलः स्यात्सत्यधर्मपरो नृपः ॥ ००१ ॥
स्तम्भोपतापपैशुन्य- चापलक्रोधवर्जितः ।
प्रगल्भः सन्नतोदग्रः संभाषी प्रियदर्शनः ॥ ००२ ॥
वश्येन्द्रियं जितात्मानं धृतदण्डं विकारिषु ।
परीक्ष्यकारिणं धीरमत्यन्तं श्रीर्निषेवते ॥ ००३ ॥
राजधर्माः शौर्यविद्यार्थबाहुल्यात्प्रभुत्वाच्च विशेषतः ।
सदा चित्तं नरेन्द्राणां मोहमायाति कारणात् ॥ ००४ ॥
तस्माच्चित्तं प्रबोद्धव्यं राजधर्मे सदा द्विजैः ।
पवित्रं परमं पुण्यं स्मृतिवाक्यं न लङ्घयेत् ॥ ००५ ॥
वेदध्वनिप्रभावेण देवाः स्वर्गनिवासिनः ।
तेऽपि तत्र प्रमोदन्ते तृप्तास्तु द्विजपूजनात् ॥ ००६ ॥
तस्माद्यत्नेन कर्तव्या द्विजपूजा सदा नृपैः ।
तेन भूयोऽपि शक्रत्वं नरेन्द्रत्वं पुनः पुनः ॥ ००७ ॥">
  <meta itemprop="wordCount" content="13059">
  <meta name="twitter:card" content="summary">
  <meta name="twitter:title" content="सारोद्धारः">
  <meta name="twitter:description" content="कात्यायनस्मृतिसारोद्धारः
राजगुणाः विनीतः शास्त्रसंपन्नः कोशशौर्यसमन्वितः ।
ब्रह्मण्यो दानशीलः स्यात्सत्यधर्मपरो नृपः ॥ ००१ ॥
स्तम्भोपतापपैशुन्य- चापलक्रोधवर्जितः ।
प्रगल्भः सन्नतोदग्रः संभाषी प्रियदर्शनः ॥ ००२ ॥
वश्येन्द्रियं जितात्मानं धृतदण्डं विकारिषु ।
परीक्ष्यकारिणं धीरमत्यन्तं श्रीर्निषेवते ॥ ००३ ॥
राजधर्माः शौर्यविद्यार्थबाहुल्यात्प्रभुत्वाच्च विशेषतः ।
सदा चित्तं नरेन्द्राणां मोहमायाति कारणात् ॥ ००४ ॥
तस्माच्चित्तं प्रबोद्धव्यं राजधर्मे सदा द्विजैः ।
पवित्रं परमं पुण्यं स्मृतिवाक्यं न लङ्घयेत् ॥ ००५ ॥
वेदध्वनिप्रभावेण देवाः स्वर्गनिवासिनः ।
तेऽपि तत्र प्रमोदन्ते तृप्तास्तु द्विजपूजनात् ॥ ००६ ॥
तस्माद्यत्नेन कर्तव्या द्विजपूजा सदा नृपैः ।
तेन भूयोऽपि शक्रत्वं नरेन्द्रत्वं पुनः पुनः ॥ ००७ ॥">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/smRtiH\/kAtyAyanaH\/sAraH\/".replace(basePath, "/");
  pageVars.pageParams = {};
  pageVars.pageSource = "dharmaH\/smRtiH\/kAtyAyanaH\/sAraH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> सारोद्धारः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="सारोद्धारः">सारोद्धारः</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/smRtiH/kAtyAyanaH/sAraH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>कात्यायनस्मृतिसारोद्धारः</p>
<h2 id="रजगण">राजगुणाः</h2>
<p>विनीतः शास्त्रसंपन्नः कोशशौर्यसमन्वितः  ।<br>
ब्रह्मण्यो दानशीलः स्यात्सत्यधर्मपरो नृपः  ॥ ००१ ॥</p>
<p>स्तम्भोपतापपैशुन्य- चापलक्रोधवर्जितः  ।<br>
प्रगल्भः सन्नतोदग्रः संभाषी प्रियदर्शनः  ॥ ००२ ॥</p>
<p>वश्येन्द्रियं जितात्मानं धृतदण्डं विकारिषु  ।<br>
परीक्ष्यकारिणं धीरमत्यन्तं श्रीर्निषेवते  ॥ ००३ ॥</p>
<h2 id="रजधरम">राजधर्माः</h2>
<p>शौर्यविद्यार्थबाहुल्यात्प्रभुत्वाच्च विशेषतः  ।<br>
सदा चित्तं नरेन्द्राणां मोहमायाति कारणात् ॥ ००४ ॥</p>
<p>तस्माच्चित्तं प्रबोद्धव्यं राजधर्मे सदा द्विजैः  ।<br>
पवित्रं परमं पुण्यं स्मृतिवाक्यं न लङ्घयेत् ॥ ००५ ॥</p>
<p>वेदध्वनिप्रभावेण देवाः स्वर्गनिवासिनः  ।<br>
तेऽपि तत्र प्रमोदन्ते तृप्तास्तु द्विजपूजनात् ॥ ००६ ॥</p>
<p>तस्माद्यत्नेन कर्तव्या द्विजपूजा सदा नृपैः  ।<br>
तेन भूयोऽपि शक्रत्वं नरेन्द्रत्वं पुनः पुनः  ॥ ००७ ॥</p>
<p>सुराध्यक्षश्च्युतः स्वर्गान्नृपरूपेण तिष्ठति  ।<br>
कर्तव्यं तेन तन्नित्यं येन तत्त्वं समाप्नुयात् ॥ ००८ ॥</p>
<p>आत्मीये संस्थिता धर्मे नृपाः शक्रत्वमाप्नुयुः  ।<br>
अवीचिवासिनो ये तु व्यपेताचारिणः सदा  ॥ ००९ ॥</p>
<p>गच्छेत्सम्यगविज्ञाय वशं क्रोधस्य यो नृपः  ।<br>
वसेत्स नरके घोरे कल्पार्धं तु न संशयः  ॥ ०१० ॥</p>
<p>एतैरेव गुणैर्युक्तममात्यं कार्यचिन्तकम्   ।<br>
ब्राह्मणं तु प्रकुर्वीत नृपभक्तं कुलोद्वहम्  ॥ ०११ ॥</p>
<p>मन्त्रिणो यत्र सभ्याश्च वैद्याश्च प्रियवादिनः  ।<br>
राज्याद्धर्मात्सुखात्तत्र क्षिप्रं हीयेत पार्थिवः  ॥ ०१२ ॥</p>
<p>न तस्य वचने कोपमेतेषां तु प्रवर्तयेत् ।<br>
यस्मादेतैः सदा वाच्यं न्याय्यं सुपरिनिष्ठितम्  ॥ ०१३ ॥</p>
<p>यत्र कर्माणि नृपतिः स्वयं पश्यति धर्मतः  ।<br>
तत्र साधुसमाचारा निवसेयुः सुखं प्रजाः  ॥ ०१४ ॥</p>
<p>प्रजानां रक्षणं नित्यं कण्टकानां च शोधनम्  ।<br>
द्विजानां पूजनं चैव एतदर्थं कृतो नृपः  ॥ ०१५ ॥</p>
<p>भूस्वामी तु स्मृतो राजा नान्यद्रव्यस्य सर्वदा  ।<br>
तत्फलस्य हि षड्भागं प्राप्नुयान्नान्यथैव तु  ॥ ०१६ ॥</p>
<p>भूतानां तन्निवासित्वात्स्वामित्वं तेन कीर्तितम्  ।<br>
तत्क्रिया बलिषड्भागं शुभाशुभनिमित्तजम्  ॥ ०१७ ॥</p>
<p>एवं प्रवर्तते यस्तु लोभं त्यक्त्वा नराधिपः  ।<br>
तस्य पुत्राः प्रजायन्ते राष्ट्रं कोशश्च वर्धते  ॥ ०१८ ॥</p>
<p>अन्यायेन हि यो राष्ट्रात्करं दण्डं च पार्थिवः  ।<br>
सस्यभागं च शुल्कं चाप्याददीत स पापभाक् ॥ ०१९ ॥</p>
<p>अर्थशास्त्रोक्तमुत्सृज्य धर्मशास्त्रोक्तमाव्रजेत् ॥ ०२० ॥</p>
<p>दुष्टस्यापि नरेन्द्रस्य तद्राष्ट्रं न विनाशयेत् ।<br>
न प्रजानुमतो यस्मादन्यायेषु प्रवर्तते  ॥ ०२१ ॥</p>
<p>अक्लेशेनार्थिने यस्तु राजा सम्यङ्निवेदयेत् ।<br>
तत्तारयत्यनन्तं स्याद्धर्मार्थं दानमीदृशम्  ॥ ०२२ ॥</p>
<p>न्यायेनाक्रम्य यल्लब्धं रिपुं निर्जित्य पार्थिवैः  ।<br>
तच्छुद्धं तत्प्रदेयं तन्नान्यथोपहृतं क्वचित् ॥ ०२३ ॥</p>
<p>राजा पुरोहितं कुर्यादुदितं ब्राह्मणं हितम्   ।<br>
कृताध्ययनसंपन्नमलुब्धं सत्यवादिनम्  ॥ ०२४ ॥</p>
<h2 id="वयवहरलकषणद">व्यवहारलक्षणादि</h2>
<p>प्रयत्नसाध्ये विच्छिन्ने धर्माख्ये न्यायविस्तरे  ।<br>
साध्यमूलस्तु यो वादो व्यवहारः स उच्यते  ॥ ०२५ ॥</p>
<p>वि नानार्थेऽव संदेहे हरणं हार उच्यते  ।<br>
नानासंदेहहरणाद्व्यवहार इति स्मृतः  ॥ ०२६ ॥</p>
<p>न राजा तु विशित्वेन धनलोभेन वा पुनः  ।<br>
स्वयं कार्याणि कुर्वीत नराणामविवादिनाम्  ॥ ०२७ ॥</p>
<p>उत्पादयति यो हिंसां देयं वा न प्रयच्छति  ।<br>
याचमानय दौःशील्यादाकृष्योऽसौ नृपाज्ञया  ॥ ०२८ ॥</p>
<p>द्विपदे साध्यभेदात्तु पदाष्टादशतां गते  ।<br>
अष्टादश क्रियाभेदाद्भिन्नान्यष्टसहस्रशः  ॥ ०२९ ॥</p>
<p>साध्यवादस्य मूलं स्याद्वादिना यन्निवेदितम्  ।<br>
देयाप्रदानं हिंसा चेत्युत्थानद्वयमुच्यते  ॥ ०३० ॥</p>
<p>पूर्वपक्षश्चोत्तरं च प्रत्याकलितमेव च  ।<br>
क्रियापादश्च तेनायं चतुष्पात्समुदाहृतः  ॥ ०३१ ॥</p>
<p>धर्मशास्त्रार्थशास्त्रे तु स्कन्धद्वयमुदाहृतम्  ।<br>
जयश्चैवावसायश्च द्वे फले समुदाहृते  ॥ ०३२ ॥</p>
<p>शास्त्रेण निन्दितं त्वर्थ- मुख्यो राज्ञा प्रचोदितः   ।<br>
आवेदयति यः पूर्वं स्तोभकः स उदाहृतः  ॥ ०३३ ॥</p>
<p>नृपेणैव नियुक्तो यः पददोषमवेक्षितुम्  ।<br>
नृपस्य सूचयेज्ज्ञात्वा सूचकः स उदाहृतः  ॥ ०३४ ॥</p>
<h2 id="धरमवयवहरचरतररजशसनदण-बलबलवचर">धर्मव्यवहारचरित्रराजशासनादीणां बलाबलविचारः</h2>
<p>दोषकारी तु कर्तृत्वं धनस्वामी स्वकं धनम्  ।<br>
विवादे प्राप्नुयाद्यत्र धर्मेणैव स निर्णयः  ॥ ०३५ ॥</p>
<p>स्मृतिशास्त्रं तु यत्किंचित्प्रथितं धर्मसाधकैः  ।<br>
कार्याणां निर्णयार्थे तु व्यवहारः स्मृतो हि सः  ॥ ०३६ ॥</p>
<p>यद्यदाचर्यते येन धर्म्यं वाधर्म्यमेव वा  ।<br>
देशस्याचरणान्नित्यं चरित्रं तत्प्रकीर्तितम्  ॥ ०३७ ॥</p>
<p>न्यायशास्त्राविरोधेन देशदृष्टेस्तथैव च  ।<br>
यं धर्मं स्थापयेद्राजा न्याय्यं तद्राजशासनम्  ॥ ०३८ ॥</p>
<p>युक्तियुक्तं तु कार्यं स्याद्दिव्यं यत्र विवर्जितम्  ।<br>
धर्मस्तु व्यवहारेण बाध्यते तत्र नान्यथा  ॥ ०३९ ॥</p>
<p>प्रतिलोमप्रसूतेषु तथा दुर्गनिवासिषु  ।<br>
विरुद्धं नियतं प्राहुस्तं धर्मं न विचालयेत् ॥ ०४० ॥</p>
<p>निर्णयं तु यदा कुर्यात्तेन धर्मेण पार्थिवः  ।<br>
व्यवहारश्चरित्रेण तदा तेनैव बाध्यते  ॥ ०४१ ॥</p>
<p>विरुद्धं न्यायतो यत्तु चरित्रं कल्प्यते नृपैः   ।<br>
एवं तत्र निरस्येत चरित्रं तु नृपाज्ञया  ॥ ०४२ ॥</p>
<p>अनेन विधिना युक्तं बाधकं यद्यदुत्तरम्  ।<br>
अन्यथाबाधनं यत्र तत्र धर्मो विहन्यते  ॥ ०४३ ॥</p>
<p>अस्वर्ग्या लोकनाशाय परानीकभयावहा  ।<br>
आयुर्बीजहरी राज्ञां सति वाक्ये स्वयं कृतिः  ॥ ०४४ ॥</p>
<p>तस्माच्छास्त्रानुसारेण राजा कार्याणि साधयेत् ।<br>
वाक्याभावे तु सर्वेषां देशदृष्टेन सन्नयेत् ॥ ०४५ ॥</p>
<p>यस्य देशस्य यो धर्मः प्रवृत्तः सार्वकालिकः  ।<br>
श्रुतिस्मृत्यविरोधेन देशदृष्टः स उच्यते  ॥ ०४६ ॥</p>
<p>देशपत्तनगोष्ठेषु पुरग्रामेषु वासिनाम्  ।<br>
तेषां स्वसमयैर्धर्म- शास्त्रतोऽन्येषु तैः सह  ॥ ०४७ ॥</p>
<p>देशस्यानुमतेनैव व्यवस्था या निरूपिता  ।<br>
लिखिता तु सदा धार्या मुद्रिता राजमुद्रया  ॥ ०४८ ॥</p>
<p>शास्त्रवद्यत्नतो रक्ष्या तां निरीक्ष्य विनिर्णयेत् ।<br>
नैगमस्थैस्तु यत्कार्यं लिखितं यद्व्यवस्थितम्  ॥ ०४९ ॥</p>
<p>तस्मात्तत्संप्रवर्तेत नान्यथैव प्रवर्तयेत् ।<br>
प्रमाणदेशदृष्टं तु यदेवमिति निश्चितम्  ॥ ०५० ॥</p>
<p>अप्र्वृत्तं कृतं यत्र श्रुतिस्मृत्यनुमोदितम्   ।<br>
नान्यथा तत्पुनः कार्यं न्यायापेतं विवर्जयेत् ॥ ०५१ ॥</p>
<h2 id="धरमधकरणम">धर्माधिकरणम्</h2>
<p>धर्मशास्त्रविचारेण मूलसारविवेचनम्  ।<br>
यत्राधिक्रियते स्थाने धर्माधिकरणं हि तत् ॥ ०५२ ॥</p>
<p>प्रातरुत्थाय नृपतिः शौचं कृत्वा समाहितः  ।<br>
गुरुं ज्योतिर्विदं वैद्यान् देवान् विप्रान् पुरोहितान्  ॥ ०५३ ॥</p>
<p>यथार्हमेतान् संपूज्य सुपुष्पाभरणाम्बरैः  ।<br>
अभिवन्द्य च गुर्वादीन् सुमुखां प्रविशेत्सभाम्  ॥ ०५४ ॥</p>
<p>विनीतवेषो नृपतिः सभां गत्वा समाहितः  ।<br>
आसीनः प्राङ्मुखः स्थित्वा पश्येत्कार्याणि कार्यिणाम्  ।<br>
सह त्रैविद्यवृद्धैश्च मन्त्रज्ञैश्चैव मन्त्रिभिः  ॥ ०५५ ॥</p>
<p>सप्राड्विवाकः सामात्यः सब्राह्मणपुरोहितः  ।<br>
ससभ्यः प्रेक्षको राजा स्वर्गे तिष्ठति धर्मतः  ॥ ०५६ ॥</p>
<p>सह सभ्यैः स्थिरैर्युक्तैः प्राज्ञैर्मौलैर्द्विजोत्तमैः  ।<br>
धर्मशास्त्रार्थकुशलैरर्थशास्त्रविशारदैः  ॥ ०५७ ॥</p>
<p>कुलशीलवयोवृत्त- वित्तवद्भिरमत्सरैः  ।<br>
वणिग्भिः स्यात्कतिपयैः कुलभूतैरधिष्ठितम्  ॥ ०५८ ॥</p>
<p>श्रोतारो वणिजस्तत्र कर्तव्या न्यायदर्शिनः   ॥ ०५९ ॥</p>
<h2 id="करयदरशनकल">कार्यदर्शनकालः</h2>
<p>सभास्थानेषु पूर्वाह्णे कार्याणां निर्णयं नृपः  ।<br>
कुर्याच्छास्त्रप्रणीतेन मार्गेणामित्रकर्षणः  ॥ ०६० ॥</p>
<p>दिवसस्याष्टमं भागं मुक्त्वा कालत्रयं तु यत् ।<br>
स कालो व्यवहाराणां शास्त्रदृष्टः परः स्मृतः  ॥ ०६१ ॥</p>
<p>आद्यादह्नोऽष्टभागाद्यदूर्ध्वं भागत्रयं भवेत् ।<br>
स कालो व्यवहारस्य शास्त्रे दृष्टो मनीषिभिः  ॥ ०६२ ॥</p>
<h2 id="परडववक">प्राड्विवाकः</h2>
<p>यदा कुर्यान्न नृपतिः स्वयं कार्यविनिर्णयम्  ।<br>
तदा तत्र नियुञ्जीत ब्राह्मणं शास्त्रपारगम्  ॥ ०६३ ॥</p>
<p>दक्षं कुलीनमध्यस्थमनुद्वेगकरं स्थिरम्  ।<br>
परत्र भीरुं धर्मिष्ठमुद्युक्तं क्रोधवर्जितम्  ॥ ०६४ ॥</p>
<p>अक्रूरो मधुरः स्निग्धः क्षमायातो विचक्षणः  ।<br>
उत्साहवानलुब्धश्च वादे योज्यो नृपेण तु  ॥ ०६५ ॥</p>
<p>एकशास्त्रमधीयानो न विद्यात्कार्यनिश्चयम्  ।<br>
तस्माद्बह्वागमः कार्यो विवादेषूत्तमो नृपैः  ॥ ०६६ ॥</p>
<p>ब्राह्मणो यत्र न स्यात्तु क्षत्रियं तत्र योजयेत्  ।<br>
वैश्यं वा धर्मशास्त्रज्ञं शूद्रं यत्नेन वर्जयेत् ॥ ०६७ ॥</p>
<p>अतोऽन्यैर्यत्कृतं कार्यमन्यायेन कृतं तु तत् ।<br>
नियुक्तैरपि विज्ञेयं दैवाद्यद्यपि शास्त्रतः  ॥ ०६८ ॥</p>
<p>व्यवहाराश्रितं प्रश्नं पृच्छति प्राङिति स्थितिः  ।<br>
विवेचयति यस्तस्मिन् प्राड्विवाकस्ततः स्मृतः  ॥ ०६९ ॥</p>
<p>अनिर्णीते तु यद्यर्थे संभाषेत रहोऽर्थिना  ।<br>
प्राड्विवाकोऽथ दण्ड्यः स्यात्सभ्याश्चैव विशेषतः  ॥ ०७० ॥</p>
<h2 id="सभय">सभ्याः</h2>
<p>अलुब्धा धनवन्तश्च धर्मज्ञाः सत्यवादिनः  ।<br>
सर्वशास्त्रप्रवीणाश्च सभ्याः कार्या द्विजोत्तमाः  ॥ ०७१ ॥</p>
<p>न्यायशास्त्रमतिक्रम्य सभ्यैर्यत्र विनिश्चितम्  ।<br>
तत्र धर्मो ह्यधर्मेण हतो हन्ति न संशयः  ॥ ०७२ ॥</p>
<p>यत्र धर्मो ह्यधर्मेण सत्यं यत्रानृतेन च  ।<br>
हन्यते प्रेक्षमाणानां हतास्तत्र सभासदः  ॥ ०७३ ॥</p>
<p>अधर्मतः प्रवृत्तं तु नोपेक्षेरन् सभासदः  ।<br>
उपेक्षमाणाः सनृपा नरकं यान्त्यधोमुखाः  ॥ ०७४ ॥</p>
<p>अन्यायेनापि तं यान्तं येऽनुयान्ति सभासदः   ।<br>
तेऽपि तद्भागिनस्तस्माद्बोधनीयः स तैर्नृपः  ॥ ०७५ ॥</p>
<p>न्यायमार्गादपेतं तु ज्ञात्वा चित्तं महीपतेः  ।<br>
वक्तव्यं तत्प्रियं तत्र न सभ्यः किल्विषी भवेत् ॥ ०७६ ॥</p>
<p>सभ्येनावश्यवक्तव्यं धर्मार्थसहितं वचः  ।<br>
शृणोति यदि नो राजा स्यात्तु सभ्यस्ततोऽनघः  ॥ ०७७ ॥</p>
<p>अधर्माय यदा राजा नियुञ्जीत विवादिनाम्  ।<br>
विज्ञाप्य नृपतिं सभ्यस्तदा कार्यं निवर्तयेत् ॥ ०७८ ॥</p>
<p>स्नेहादज्ञानतो वापि लोभाद्वा मोहतोऽपि वा  ।<br>
तत्र सभ्योऽन्यथावादी दण्ड्योऽसभ्यः स्मृतो हि सः  ॥ ०७९ ॥</p>
<p>कार्यस्य निर्णयं सम्यग्ज्ञात्वा सभ्यस्ततो वदेत् ।<br>
अन्यथा नैव वक्तव्यं वक्ता द्विगुणदण्डभाक् ॥ ०८० ॥</p>
<p>सभ्यदोषात्तु यन्नष्टं देयं सभ्येन तत्तदा  ।<br>
कार्यं तु कार्यिणामेव निश्चितं न विचालयेत् ॥ ०८१ ॥</p>
<h2 id="करयनरणतण-गरलघवम">कार्यनिर्णेतॄणां गुरुलाघवम्</h2>
<p>कुलानि श्रेणयश्चैव गणस्त्वधिकृतो नृपः  ।<br>
प्रतिष्ठा व्यवहाराणां गुर्वेभ्यस्तूत्तरोत्तरम्  ॥ ०८२ ॥</p>
<p>तपस्विनां तु कार्याणि त्रैविद्यैरेव कारयेत्  ।<br>
मायायोगविदां चैव न स्वयं कोपकारणात् ॥ ०८३ ॥</p>
<p>सम्यग्विज्ञानसंपन्नो नोपदेशं प्रकल्पयेत् ।<br>
उत्कृष्टजातिशीलानां गुर्वाचार्यतपस्विनाम्  ॥ ०८४ ॥</p>
<p>गोत्रस्थितिस्तु या तेषां क्रमादायाति धर्मतः  ।<br>
कुलधर्मं तु तं प्राहुः पालयेत्तं तथैव तु  ॥ ०८५ ॥</p>
<h2 id="परशनपरकर">प्रश्नप्रकारः</h2>
<p>काले कार्यार्थिनं पृच्छेत्प्रणतं पुरतः स्थितम्  ।<br>
किं कार्यं का च ते पीडा मा भैषीर्ब्रूहि मानव  ॥ ०८६ ॥</p>
<p>केन कस्मिन् कदा कस्मात्पृच्छेदेवं सभागतः  ।<br>
एवं पृष्टः स यद्ब्रूयात्तत्सभ्यैर्ब्राह्मणः सहः  ॥ ०८७ ॥</p>
<p>विमृश्य कार्यं न्याय्यं चेदाह्वानार्थमतः परम्  ।<br>
मुद्रां वा निक्षिपेत्तस्मिन् पुरुषं वा समादिशेत् ॥ ०८८ ॥</p>
<h2 id="परतनध">प्रतिनिधिः</h2>
<p>समर्पितोऽर्थिना योऽन्यः परो धर्माधिकारिणि  ।<br>
प्रतिवादी स विज्ञेयः प्रतिपन्नश्च यः स्वयम्  ॥ ०८९ ॥</p>
<p>अधिकारोऽभियुक्तस्य नेतरस्यास्त्यसङ्गतेः   ।<br>
इतरोऽप्यभियुक्तेन प्रतिरोधिकृतो मतः  ॥ ०९० ॥</p>
<p>अर्थिना संनियुक्तो वा प्रत्यर्थिप्रहितोऽपि वा  ।<br>
यो यस्यार्थे विवदते तयोर्जयपराजयौ  ॥ ०९१ ॥</p>
<p>दासाः कर्मकराः शिष्या नियुक्ता बान्धवास्तथा  ।<br>
वादिनो न च दण्ड्याः स्युः यस्त्वतोऽन्यः स दण्डभाक् ॥ ०९२ ॥</p>
<p>ब्रह्महत्यासुरापान- स्तेयगुर्वङ्गनागमे  ।<br>
अन्येषु चातिपापेषु प्रतिवादी न दीयते  ॥ ०९३ ॥</p>
<p>मनुष्यमारणे स्तेये परदाराभिमर्शने  ।<br>
अभक्ष्यभक्षणे चैव कन्याहरणदूषणे  ॥ ०९४ ॥</p>
<p>पारुष्ये कूटकरणे नृपद्रोहे तथैव च  ।<br>
प्रतिवादी न दातव्यः कर्ता तु विवदेत्स्वयम्  ॥ ०९५ ॥</p>
<h2 id="आहवन">आह्वानं</h2>
<p>धर्मोत्सुकानभ्युदये रोगिणोऽथ जडानपि  ।<br>
अस्वस्थमत्तोन्मत्तार्त- स्त्रियो नाह्वानयेन्नृपः  ॥ ०९६ ॥
न हीनपक्षां युवतिं कुले जातां प्रसूतिकाम्   ।<br>
सर्ववर्णोत्तमां कन्यां ता ज्ञातिप्रभुकाः स्मृताः  ॥ ०९७ ॥</p>
<p>तदधीनकुटुम्बिन्यः स्वैरिण्यो गणिकाश्च याः  ।<br>
निष्कुला याश्च पतितास्तासामाह्वानमिष्यते  ॥ ०९८ ॥</p>
<p>सशस्त्रोऽनुत्तरीयो वा मुक्तकेशः सहासनः  ।<br>
वामहस्तेन वा वादं वदन् दण्डमवाप्नुयात् ॥ ०९९ ॥</p>
<p>आहूतस्त्ववमन्येत यः शक्तो राजशासनम्  ।<br>
तस्य कुर्यान्नृपो दण्डं विधिदृष्टेन कर्मणा  ॥ १०० ॥</p>
<p>हीने कर्माणि पञ्चाशन्- मध्यमे द्विशतावरः  ।<br>
गुरुकार्येषु दण्डः स्यान्नित्यं पञ्चशतावरः  ॥ १०१ ॥</p>
<p>कल्पितो यस्य यो दण्डस्त्वपराधस्य यत्नतः  ।<br>
पणानां ग्रहणं तु स्यात्तन्मूल्यं वाथ राजनि  ॥ १०२ ॥</p>
<h2 id="आसध">आसेधः</h2>
<p>उत्पादयति यो हिंसां देयं वा न प्रयच्छति  ।<br>
याचमानाय दौःशील्यादाकृष्योऽसौ नृपाज्ञया  ॥ १०३ ॥</p>
<p>आवेद्य तु नृपे कार्यमसंदिग्धे प्रतिश्रुते  ।<br>
तदासेधं प्रयुञ्जीत यावदाह्वानदर्शनम्  ॥ १०४ ॥</p>
<p>आसेधयोग्य आसिद्ध उत्क्रामन् दण्डमर्हति   ॥ १०५ ॥</p>
<h2 id="अनसधय">अनासेध्याः</h2>
<p>यस्त्विन्द्रियनिरोधेन व्याहारोच्छ्वसनादिभिः  ।<br>
आसेधयेदनासेध्यं स दण्ड्यो न त्वतिक्रमी  ॥ १०६ ॥</p>
<p>वृक्षपर्वतमारूढा हस्त्यश्वरथनौस्थिताः  ।<br>
विषमस्थाश्च ते सर्वे नासेध्याः कार्यसाधकैः  ॥ १०७ ॥</p>
<p>व्याध्यार्ता व्यसनस्थाश्च यजमानास्तथैव च  ।<br>
अनुत्तीर्णाश्च नासेध्या मत्तोन्मत्तजडास्तथा  ॥ १०८ ॥</p>
<p>न कर्षको बीजकाले सेनाकाले तु सैनिकः  ।<br>
प्रतिज्ञाय प्रयातश्च कृतकालश्च नान्तरा  ॥ १०९ ॥</p>
<p>उद्युक्तः कर्षकः सस्ये तोयस्यागमने तथा  ।<br>
आरम्भात्संग्रहं यावत्तत्कालं न विवादयेत् ।<br>
आसेधयंस्त्वनासेध्यं रज्ञा शास्य इति स्थितिः  ॥ ११० ॥</p>
<p>अभियुक्तश्च रुद्धश्च तिष्ठेयुश्च नृपाज्ञया  ।<br>
न तस्यान्येन कर्तव्यमभियुक्तं विदुर्बुधाः  ॥ १११ ॥</p>
<p>एकाहद्व्याहाद्यपेक्षं देशकालाद्यपेक्षया  ।<br>
दूताय साधिते कार्ये तेन भक्तं प्रदापयेत् ॥ ११२ ॥</p>
<p>देशकालवयःशक्त्याद्य्- अपेक्षं भोजनं स्मृतम्   ।<br>
आकारकस्य सर्वत्र इति तत्त्वविदो विदुः  ॥ ११३ ॥</p>
<h2 id="परतभतवनगरहय">प्रतिभूत्वेनाग्राह्याः</h2>
<p>न स्वामी न च वै शत्रुः स्वामिनाधिकृतस्तथा  ।<br>
निरुद्धो दण्डितश्चैव संशयस्थाश्च न क्वचित् ॥ ११४ ॥</p>
<p>नैव रिक्थी न रिक्तश्च न चैवात्यन्तवासिनः  ।<br>
राजकार्यनियुक्तश्च ये च प्रव्रजिता नराः  ॥ ११५ ॥</p>
<p>नाशक्तो धनिने दातुं दण्डं राज्ञे च तत्समम्  ।<br>
जीवन् वापि पिता यस्य तथैवेच्छाप्रवर्तकः  ।<br>
नाविज्ञातो ग्रहीतव्यः प्रतिभूत्वक्रियां प्रति  ॥ ११६ ॥</p>
<p>अथ चेत्प्रतिभूर्नास्ति वादयोग्यस्य वादिनः  ।<br>
स रक्षितो दिनस्यान्ते दद्याद्दूताय वेतनम्  ॥ ११७ ॥</p>
<p>द्विजातिः प्रतिभूहीनो रक्ष्यः स्याद्बाह्यचारिभिः  ।<br>
शूद्रादीन् प्रतिभूहीनान् बन्धयेन्निगडेन तु  ॥ ११८ ॥</p>
<p>अतिक्रमेऽपयाते च दण्डयेत्तं पणाष्टकम्  ।<br>
नित्यकर्मापरोधस्तु कार्यः सर्ववर्णिनाम्  ॥ ११९ ॥</p>
<p>ग्रहीतग्रहणो न्याये न प्रवर्त्यो महीभृता  ।<br>
तस्य वा तत्समर्प्यं स्यात्स्थापयेद्वा परस्य तत् ॥ १२० ॥</p>
<h2 id="अभयकतरदनमकतकरम">अभियोक्त्रादीनामुक्तिक्रमः</h2>
<p>तत्राभियोक्ता प्राग्ब्रूयादभियुक्तस्त्वनन्तरम्  ।<br>
तयोरन्ते सदस्यास्तु प्राड्विवाकस्ततः परम्  ॥ १२१ ॥</p>
<p>यस्य स्यादधिका पीडा कार्यं वाप्यधिकं भवेत् ।<br>
पूर्वपक्षो भवेत्तस्य न यः पूर्वं निवेदयेत् ॥ १२२ ॥</p>
<p>यस्य वार्थगता पीडा शारीरी वाधिका भवेत् ।<br>
तस्यार्थिवादो दातव्यो न यः पूर्वं निवेदयेत् ॥ १२३ ॥</p>
<h2 id="परतजञसवरपम">प्रतिज्ञास्वरूपम्</h2>
<p>निवेश्य कालं वर्षं च मासं पक्षं तिर्थि तथा  ।<br>
वेलां प्रदेशं विषयं स्थानं जात्याकृती वयः  ॥ १२४ ॥</p>
<p>साध्यप्रमाणं द्रव्यं च संख्यां नाम तथात्मनः  ।<br>
राज्ञां च क्रमशो नाम निवासं साध्यनाम च  ॥ १२५ ॥</p>
<p>क्रमात्पितॄणां नामानि पीडां चाहर्तृदायकौ  ।<br>
क्षमालिङ्गानि चान्यानि पक्षं संकीर्त्य कल्पयेत् ॥ १२६ ॥</p>
<p>देशश्चैव तथा स्थानं संनिवेशस्तथैव च  ।<br>
जातिः संज्ञा निवासश्च प्रमाणं क्षेत्रनाम च  ॥ १२७ ॥</p>
<p>पितृपैतामहं चैव पूर्वराजानुकीर्तनम्  ।<br>
स्थावरेषु विवादेषु दशैतानि निवेशयेत् ॥ १२८ ॥</p>
<p>रागादीनां यदेकेन कोपितः करणे वदेत् ।<br>
तदोमिति लिखेत्सर्वं वादिनः फलकादिषु  ॥ १२९ ॥</p>
<p>अधिकान् शोधयेदर्थान्न्यूनांश्च प्रतिपूरयेत् ।<br>
भूमौ निवेशयेत्तावद्यावत्पक्षः प्रतिष्ठितः  ॥ १३० ॥</p>
<p>पूर्वपक्षं स्वभावोक्तं प्राड्विवाकोऽभिलेखयेत् ।<br>
पाण्डुलेखेन फलके ततः पत्रे विशोधितम्  ॥ १३१ ॥</p>
<p>अन्यदुक्तं लिखेदन्यद्योऽर्थिप्रत्यर्थिनां वचः  ।<br>
चौरवच्छासयेत्तं तु धार्मिकः पृथिवीपतिः  ॥ १३२ ॥</p>
<p>सोल्लेखनं वा लभते त्र्यहं सप्ताहमेव वा  ।<br>
मतिरुत्पद्यते यावद्विवादे वक्तुमिच्छतः  ॥ १३३ ॥</p>
<p>यस्मात्कार्यसमारम्भाच्चिरात्तेन विनिश्चयः   ।<br>
तस्मात्न लभते कालमभियुक्तस्तु कालभाक् ॥ १३४ ॥</p>
<p>मतिर्नोत्सहते यत्र विवादे कार्यमिच्छतोः  ।<br>
दातव्यस्तत्र कालः स्यादर्थिप्रत्यर्थिनोरपि  ॥ १३५ ॥</p>
<h2 id="परतजञदष--परवपकषदष">प्रतिज्ञादोषाः : पूर्वपक्षदोषाः</h2>
<p>यश्च राष्ट्रविरुद्धश्च यश्च राज्ञा विवर्जितः  ।<br>
अनेकपदसंकीर्णः पूर्वपक्षो न सिद्ध्यति  ॥ १३६ ॥</p>
<p>बहुप्रतिज्ञं यत्कार्यं व्यवहारेषु निश्चितम्  ।<br>
कामं तदपि गृह्णीयाद्राजा तत्त्वबुभुत्सया  ॥ १३७ ॥</p>
<p>देशकालविहीनश्च द्रव्यसंख्याविवर्जितः  ।<br>
साध्यप्रमाणहीनश्च पक्षोऽनादेय इष्यते  ॥ १३८ ॥</p>
<p>न्यायस्थं नेच्छते कर्तुमन्यायं वा करोत्ययम्  ।<br>
न लेखयति यत्त्वेवं तस्य पक्षो न सिध्यति  ॥ १३९ ॥</p>
<p>अप्रसिद्धं निराबाधं निरर्थं निष्प्रयोजनम्  ।<br>
असाध्यं वा विरुद्धं वा पक्षाभासं विवर्जयेत् ॥ १४० ॥</p>
<p>प्रतिज्ञादोषनिर्मुक्तं साध्यं सत्कारणान्वितम्   ।<br>
निश्चितं लोकसिद्धं च पक्षं पक्षविदो विदुः  ॥ १४१ ॥</p>
<p>स्वल्पाक्षरः प्रभूतार्थो निःसंदिग्धो निराकुलः  ।<br>
विरोधिकारणैर्मुक्तो विरोधिप्रतिषेधकः  ॥ १४२ ॥</p>
<p>यदा त्वेवं विधः पक्षः कल्पितः पूर्ववादिना  ।<br>
दद्यात्तत्पक्षसंबद्धं प्रतिवादी तदोत्तरम्  ॥ १४३ ॥</p>
<p>श्राव्यमाणोऽर्थिना यत्र यो ह्यर्थो न विघातितः  ।<br>
दानकालेऽथवा तूष्णीं स्थितः सोऽर्थोऽनुमोदितः  ॥ १४४ ॥</p>
<h2 id="उततर-सदय-दतवय-कलनतरण-व-दतवयम">उत्तरं सद्यो दातव्यं कालान्तरेण वा दातव्यम्</h2>
<p>श्रुत्वा लेख्यगतं त्वर्थं प्रत्यर्थी कारणाद्यदि  ।<br>
कालं विवादे याचेत तस्य देयो न संशयः  ॥ १४५ ॥</p>
<p>सद्यो वैकाहपञ्चाह- त्र्यहं वा गुरुलाघवात् ।<br>
लभेतासौ त्रिपक्षं वा सप्ताहं वा ऋणादिषु  ॥ १४६ ॥</p>
<p>कालं शक्तिं विदित्वा तु कार्याणां च बलाबलम्  ।<br>
अल्पं वा बहु वा कालं दद्यात्प्रत्यर्थिने प्रभुः  ॥ १४७ ॥</p>
<p>दिनं मासार्धमासौ वा ऋतुः संवत्सरोऽपि वा   ।<br>
क्रियास्थित्यनुरूपस्तु देयं कालः परेण तु  ॥ १४८ ॥</p>
<p>व्यपैति गौरवं यत्र विनाशस्त्याग एव वा  ।<br>
कालं तत्र न कुर्वीत कार्यमात्ययिकं हि तत् ॥ १४९ ॥</p>
<p>धेनावनडुहि क्षेत्रे स्त्रीषु प्रजनने तथा  ।<br>
न्यासे याचितके दत्ते तथैव क्रयविक्रये  ॥ १५० ॥</p>
<p>कन्याया दूषणे स्तेये कलहे साहसे निधौ  ।<br>
उपधौ कौटसाक्ष्ये च सद्य एव विवादयेत् ॥ १५१ ॥</p>
<p>साहसस्तेयपारुष्य- गोऽभिशापे तथात्यये  ।<br>
भूमौ विवादयेत्क्षिप्रमकालेऽपि बृहस्पतिः  ॥ १५२ ॥</p>
<p>सद्यः कृतेषु कार्येषु सद्य एव विवादयेत् ।<br>
कालातीतेषु वा कालं दद्यात्प्रत्यर्थिने प्रभुः  ॥ १५३ ॥</p>
<p>सद्यः कृते सद्य एव मासातीते दिनं भवेत् ।<br>
षडाब्दिके त्रिरात्रं स्यात्सप्ताहं द्वादशाब्दिके  ॥ १५४ ॥</p>
<p>विंशत्यब्दे दशाहं तु मासार्धं वा लभेत सः  ।<br>
मासं त्रिंशत्समातीते त्रिपक्षं परतो भवेत् ॥ १५५ ॥</p>
<p>कालं संवत्सरादर्वाक्स्वयमेव यथेप्सितम्  ।<br>
संवत्सरं जडोन्मत्त- मनस्के व्याधिपीडिते  ॥ १५६ ॥</p>
<p>दिगन्तरप्रपन्ने वा अज्ञातार्थे च वस्तुनि   ।<br>
मूलं वा साक्षिणो वाथ परदेशे स्थिता यदा  ॥ १५७ ॥</p>
<p>तत्र कालो भवेत्पुंसामा स्वदेशसमागमात् ।<br>
दत्तेऽपि काले देयं स्यात्पुनः कार्यस्य गौरवात् ॥ १५८ ॥</p>
<p>पूर्वपक्षश्रुतार्थस्तु प्रत्यर्थी तदनन्तरम्  ।<br>
पूर्वपक्षार्थसंबन्धं प्रतिपक्षं निवेदयेत् ॥ १५९ ॥</p>
<p>आचारद्रव्यदानेष्ट- कृत्योपस्थाननिर्णये  ।<br>
नोपस्थितो यदा कश्चिच्छलं तत्र न कारयेत् ॥ १६० ॥</p>
<p>दैवराजकृतो दोषस्तस्मिन् काले यदा भवेत् ।<br>
अबाधत्यागमात्रेण न भवेत्स पराजितः  ॥ १६१ ॥</p>
<p>दैवराजकृतं दोषं साक्षिभिः प्रतिपादयेत् ।<br>
जैह्म्येन वर्तमानस्य दण्डो दाप्यस्तु तद्धनम्  ॥ १६२ ॥</p>
<p>अभियुक्तोऽभियोक्तारमभियुञ्जीत कर्हिचित् ।<br>
अन्यत्र दण्डपारुष्य- स्तेयसंग्रहणात्ययात् ॥ १६३ ॥</p>
<p>यावन् यस्मिन् समाचारः पारंपर्यक्रमागतः  ।<br>
तं प्रतीक्ष्य यथान्यायमुत्तरं दापयेन्नृपः  ॥ १६४ ॥</p>
<h2 id="चतरवधमततरम">चतुर्विधमुत्तरम्</h2>
<p>सत्यं मिथ्योत्तरं चैव प्रत्यवस्कन्दनं तथा  ।<br>
पूर्वन्यायविधिश्चैवमुत्तरं स्याच्चतुर्विधम्  ॥ १६५ ॥</p>
<p>श्रुत्वा भाषार्थमन्यस्तु यदा तं प्रतिषेधति  ।<br>
अर्थतः शब्दतो वापि मिथ्या तज्ज्ञेयमुत्तरं  ॥ १६६ ॥</p>
<p>अभियुक्तोऽभियोगस्य यदि कुर्यात्तु निह्नवम्   ।<br>
मिथ्या तत्तु विजानीयादुत्तरं व्यवहारतः  ॥ १६७ ॥</p>
<p>साध्यस्य सत्यवचनं प्रतिपत्तिरुदाहृता  ॥ १६८ ॥</p>
<p>मिथ्यैतन्नाभिजानामि तदा तत्र न संनिधिः  ।<br>
अजातश्चास्मि तत्काल इति मिथ्या चतुर्विधम्  ॥ १६९ ॥</p>
<p>योऽर्थिनार्थः समुद्दिष्टः प्रत्यर्थी यदि तं तथा  ।<br>
प्रपद्य कारणं ब्रूयादाधर्यं गुरुरब्रवीत् ॥ १७० ॥</p>
<p>आचारेणावसन्नोऽपि पुनर्लेखयते यदि  ।<br>
सोऽभिधेयो जितः पूर्वं प्राङ्न्यायस्तु स उच्यते  ॥ १७१ ॥</p>
<p>विभावयामि कुलिकैः साक्षिभिर्लिखितेन वा  ।<br>
जितश्चैव मयायं प्राक्प्राङ्न्यायस्त्रिप्रकारकः  ॥ १७२ ॥</p>
<h2 id="उततरभस-उततरदष-व">उत्तराभासा उत्तरदोषा वा</h2>
<p>अप्रसिद्धं विरुद्धं यदत्यल्पमतिभूरि च  ।<br>
संदिग्धासंभवाव्यक्तमन्यार्थं चातिदोषवत् ॥ १७३ ॥</p>
<p>अव्यापकं व्यस्तपदं निगूढार्थं तथाकुलम्  ।<br>
व्याख्यागम्यमसारं च नोत्तरं शस्यते बुधैः  ॥ १७४ ॥</p>
<p>यद्व्यस्तपदमव्यापि निगूढार्थं तथाकुलम्  ।<br>
व्याख्यागम्यमसारं च नोत्तरं स्वार्थसिद्धये  ॥ १७५ ॥</p>
<p>चिह्नाकारसहस्रं तु समयं चाविजानता  ।<br>
भाषान्तरेण वा प्रोक्तमप्रसिद्धं तदुत्तरम्  ॥ १७६ ॥</p>
<p>प्रतिदत्तं मया बाल्ये प्रतिदत्तं मया न हि  ।<br>
यदेवमाह विज्ञेयं विरुद्धं तदिहोत्तरं  ॥ १७७ ॥</p>
<p>जितः पुरा मयायं च त्वर्थेऽस्मिन्निति भाषितुम्  ।<br>
पुरा मयायमिति यत्तदूनं चोत्तरं स्मृतम्  ॥ १७८ ॥</p>
<p>गृहीतमिति वाच्ये तु कार्यं तेन कृतं मया  ।<br>
पुरा गृहीतं यद्द्रव्यमिति यच्चातिभूरि तत् ॥ १७९ ॥</p>
<p>देयं मयेति वक्तव्ये मयादेयमितीदृशम्  ।<br>
संदिग्धमुत्तरं ज्ञेयं व्यवहारे बुधैस्तदा  ॥ १८० ॥</p>
<p>बलाबलेन चैतेन साहसं स्थापितं पुरा  ।<br>
अनुक्तमेतन्मन्यन्ते तदन्यार्थमितीरितम्  ॥ १८१ ॥</p>
<p>अस्मै दत्तं मया सार्धं सहस्रमिति भाषिते  ।<br>
प्रतिदत्तं तदर्धं यत्तदिहाव्यापकं स्मृतम्  ॥ १८२ ॥</p>
<p>पूर्ववादी क्रियां यावत्सम्यङ्नैव निवेशयेत् ।<br>
मया गृहीतं पूर्वं नो तद्व्यस्तपदमुच्यते  ॥ १८३ ॥</p>
<p>तत्किं तामरसं कश्चिदगृहीतं प्रदास्यति  ।<br>
निगूढार्थं तु तत्प्रोक्तमुत्तरं व्यवहारतः  ॥ १८४ ॥</p>
<p>किं तेनैव सदा देयं मया देयं भवेदिति  ।<br>
एतदकुलमित्युक्तमुत्तरं तद्विदो विदुः  ॥ १८५ ॥</p>
<p>काकस्य दन्ता नो सन्ति सन्तीत्यादि यदुत्तरम्  ।<br>
असारमिति तत्त्वेन सम्यङ्नोत्तरमिष्यते  ॥ १८६ ॥</p>
<p>प्रस्तुतादल्पमव्यक्तं न्यूनाधिकमसङ्गतम्  ।<br>
अव्याप्यसारं संदिग्धं प्रतिपक्षं न लङ्घयेत् ॥ १८७ ॥</p>
<p>संदिग्धमन्यत्प्रकृतादत्यल्पमतिभूरि च  ।<br>
पक्षैकदेशव्याप्येव तत्तु नैवोत्तरं भवेत् ॥ १८८ ॥</p>
<p>पक्षैकदेशे यत्सत्यमेकदेशे च कारणम्  ।<br>
मिथ्या चैवैकदेशे च सङ्करात्तदनुत्तरम्  ॥ १८९ ॥</p>
<p>न चैकस्मिन् विवादे तु क्रिया स्याद्वादिनोर्द्वयोः  ।<br>
न चार्थसिद्धिरुभयोर्न चैकत्र क्रियाद्वयम्  ॥ १९० ॥</p>
<h2 id="वदहनकरण">वादहानिकराणि</h2>
<p>प्रपद्य कारणं पूर्वमन्यद्गुरुतरं यदि  ।<br>
प्रतिवाक्यगतं ब्रूयात्साध्यते तद्धि नेतरत् ॥ १९१ ॥</p>
<p>यथार्थमुत्तरं दद्यादयच्छन्तं च दापयेत् ।<br>
सामभेदादिभिर्मार्गैर्यावत्सोऽर्थः समुत्थितः  ॥ १९२ ॥</p>
<p>मोहाद्वा यदि वा शाठ्याद्यन्नोक्तं पूर्ववादिना  ।<br>
उत्तरान्तर्गतं चापि तद्ग्राह्यमुभयोरपि  ॥ १९३ ॥</p>
<p>उपायैश्चोद्यमानस्तु न दद्यादुत्तरं तु यः  ।<br>
अतिक्रान्ते सप्तरात्रे जितोऽसौ दातुमर्हति  ॥ १९४ ॥</p>
<p>श्रावयित्वा यथाकार्यं त्यजेदन्यद्वदेदसौ  ।<br>
अन्यपक्षाश्रयस्तेन कृतो वादी स हीयते  ॥ १९५ ॥</p>
<p>न मयाभिहितं कार्यमभियुज्य परं वदेत् ।<br>
विब्रुवंश्च भवेदेवं हीनं तमपि निर्दिशेत् ॥ १९६ ॥</p>
<p>लेखयित्वा तु यो वाक्यंं हीनं वाप्यधिकं पुनः  ।<br>
वदेद्वादी स हीयेत नाभियोगं तु सोऽर्हति  ॥ १९७ ॥</p>
<p>सभ्याश्च साक्षिणश्चैव क्रिया ज्ञेया मनीषिभिः  ।<br>
तां क्रियां द्वेष्टि यो मोहात्क्रियाद्वेषी स उच्यते  ॥ १९८ ॥</p>
<p>आह्वानादनुपस्थानात्सद्य एव प्रहीयते  ॥ १९९ ॥</p>
<p>ब्रूहीत्युक्तोऽपि न ब्रूयात्सद्यो बन्धनमर्हति  ।<br>
द्वितीयेऽहनि दुर्बुद्धेर्विद्यात्तस्य पराजयम्  ॥ २०० ॥</p>
<p>व्याजेनैव तु यत्रासौ दीर्घकालमभीप्सति  ।<br>
सापदेशं तु तद्विद्याद्वादहानिकरं स्मृतम्  ॥ २०१ ॥</p>
<p>अन्यवादी पणान् पञ्च क्रियाद्वेषी पणान् दश  ।<br>
नोपस्थाता दश द्वौ च षोडशैव निरुत्तरः  ।<br>
आहूतप्रपलायी च पणान् ग्राह्यस्तु विंशतिम्  ॥ २०२ ॥</p>
<p>त्रिराहूतमनायान्तमाहूतप्रपलायिनम्  ।<br>
पञ्चरात्रमतिक्रान्तं विनयेत्तं महीपतिः  ॥ २०३ ॥</p>
<p>श्रावितव्यवहाराणामेकं यत्र प्रभेदयेत् ।<br>
वादिनं लोभयेच्चैव हीनं तमिति निर्दिशेत् ॥ २०४ ॥</p>
<p>भयं करोति भेदं वा भीषणं वा निरोधनम्  ।<br>
एतानि वादिनोरर्थस्य व्यवहारे स हीयते  ॥ २०५ ॥</p>
<p>दोषानुरूपं संग्राह्यः पुनर्वादो न विद्यते  ।<br>
उभयोर्लिखिते वाच्ये प्रारब्धे कार्यनिश्चये  ।<br>
अयुक्तं तत्र यो ब्रूयात्तस्मादर्थात्स हीयते  ॥ २०६ ॥</p>
<p>साक्षिणो यस्तु निर्दिश्य कामतो न विवादयेत् ।<br>
स वादी हीयते तस्मात्त्रिंशद्रात्रात्परेण तु  ॥ २०७ ॥</p>
<p>पलायनानुत्तरत्वादन्यपक्षाश्रयेण च  ।<br>
हीनस्य गृह्यते वादो न स्ववाक्यजितस्य तु  ॥ २०८ ॥</p>
<p>यो हीनवाक्येन जितस्तस्योद्धारं विदुर्बुधाः  ।<br>
स्ववाक्यहीनो यस्तु स्यात्तस्योद्धारो न विद्यते  ॥ २०९ ॥</p>
<p>आवेद्य प्रगृहीतार्थाः प्रशमं यान्ति ये मिथः  ।<br>
सर्वे द्विगुणदण्ड्याः स्युः विप्रलम्भान्नृपस्य ते  ॥ २१० ॥</p>
<h2 id="करयपद">क्रियापादः</h2>
<p>कारणात्पूर्वपक्षोऽपि ह्युत्तरत्वं प्रपद्यते  ।<br>
अतः क्रिया तदा प्रोक्ता पूर्वपक्षप्रसाधिनी  ॥ २११ ॥</p>
<p>शोधिते लिखिते सम्यगिति निर्दोष उत्तरे  ।<br>
प्रत्यर्थिनोऽर्थिनो वापि क्रियाकरणमिष्यते  ॥ २१२ ॥</p>
<p>वादिना यदभिप्रेतं स्वयं साधयितुं स्फुटम्  ।<br>
तत्साध्यं साधनं येन तत्साध्यं साध्यतेऽखिलम्  ॥ २१३ ॥</p>
<h2 id="परमणन-तष-च-बलबलदवचर">प्रमाणानि, तेषां च बलाबलादिविचारः</h2>
<p>लिखितं साक्षिणो भुक्तिः प्रमाणं त्रिविधं विदुः  ।<br>
लेशोद्देशस्तु युक्तिः स्याद्दिव्यानीह विषादयः  ॥ २१४ ॥</p>
<p>पूर्ववादेऽपि लिखिते यथाक्षरमशेषतः  ।<br>
अर्थी तृतीयपादे तु क्रियया प्रतिपादयेत् ॥ २१५ ॥</p>
<p>कार्यं हि साध्यमित्युक्तं साधनं तु क्रियोच्यते  ।<br>
द्विभेदा सा पुनर्ज्ञेया दैविकी मानुषी तथा  ।<br>
मानुषी लिख्यसाक्ष्यादिर्वधादिर्दैविकी मता  ॥ २१६ ॥</p>
<p>संभवे साक्षिणां प्राज्ञो दैविकीं वर्जयेत्क्रियां  ।<br>
संभवे तु प्रयुञ्जानो दैविकीं हीयते ततः  ॥ २१७ ॥</p>
<p>यद्येको मानुषीं ब्रूयादन्यो ब्रूयात्तु दैविकीम्  ।<br>
मानुषीं तत्र गृह्णीयान्न तु दैवीं क्रियां नृपः  ॥ २१८ ॥</p>
<p>यद्येकदेशव्याप्तापि क्रिया विद्येत मानुषी   ।<br>
सा ग्राह्या न तु पूर्णापि दैविकी वदतां नृणाम्  ॥ २१९ ॥</p>
<p>पञ्चप्रकारं दैवं स्यान्मानुषं त्रिविधं स्मृतम्  ॥ २२० ॥</p>
<p>क्रियां बलवतीं मुक्त्वा दुर्बलां योऽवलम्बते  ।<br>
स जयेऽवधृते सभ्यैः पुनस्तां नाप्नुयात्क्रियाम्  ॥ २२१ ॥</p>
<p>सारभूतं पदं मुक्त्वा असाराणि बहून्यपि  ।<br>
संसाधयेत्क्रिया या तु तां जह्यात्सारवर्जिताम्  ।<br>
पक्षद्वयं साधयेद्या तां जह्याद्दूरतः क्रियाम्  ॥ २२२ ॥</p>
<p>क्रिया न दैविकी प्रोक्ता विद्यामानेषु साक्षिषु  ।<br>
लेख्ये च सति वादेषु न दिव्यं न च साक्षिणः  ॥ २२३ ॥</p>
<p>कालेन हीयते लेख्यं दूषितं न्यायतस्तथा  ।<br>
अलेख्यसाक्षिके दैवीं व्यवहारे विनिर्दिशेत् ।<br>
दैवसाध्ये पौरुषेयीं न लेख्यं वा प्रयोजयेत् ॥ २२४ ॥</p>
<p>पूगश्रेणिगणादीनां या स्थितिः परिकीर्तिता  ।<br>
तस्यास्तु साधनं लेख्यं न दिव्यं न च साक्षिणः  ॥ २२५ ॥</p>
<p>द्वारमार्गक्रियाभोग- जलवाहादिके तथा  ।<br>
भुक्तिरेव हि गुर्वी स्यान्न लेख्यं न च साक्षिणः  ॥ २२६ ॥</p>
<p>दत्तादत्तेऽथ भृत्यानां स्वामिना निर्णये सति  ।<br>
विक्रयादानसंबन्धे क्रीत्वा धनमयच्छति  ॥ २२७ ॥</p>
<p>द्यूते समाह्वये चैव विवादे समुपस्थिते   ।<br>
साक्षिणः साधनं प्रोक्तं न दिव्यं न च लेख्यकम्  ॥ २२८ ॥</p>
<p>प्रक्रान्ते साहसे वादे पारुष्ये दण्डवाचिके  ।<br>
बलोद्भूतेषु कार्येषु साक्षिणो दिव्यमेव वा  ॥ २२९ ॥</p>
<p>गूढसाहसिकानां तु प्राप्तं दिव्यैः परीक्षणम्  ।<br>
युक्तिचिह्नेङ्गिताकार- वाक्चक्षुश्चेष्टितैर्नृणाम्  ॥ २३० ॥</p>
<p>उत्तमेषु च सर्वेषु साहसेषु विचारयेत् ।<br>
सद्भावं दिव्यदृष्टेन सत्सु साक्षिषु वै भृगुः  ॥ २३१ ॥</p>
<p>समत्वं साक्षिणां यत्र दिव्यैस्तत्रापि शोधयेत् ।<br>
प्राणान्तिकविवादेषु विद्यामानेषु साक्षिषु  ।<br>
दिव्यमालम्बते वादी न पृच्छेत्तत्र साक्षिणः  ॥ २३२ ॥</p>
<p>ऋणे लेख्यं साक्षिणो वा युक्तिलेशादयोऽपि वा  ।<br>
दैविकी वा क्रिया प्रोक्ता प्रजानां हितकाम्यया  ॥ २३३ ॥</p>
<p>चोदना प्रतिकालं च युक्तिलेशस्तथैव च  ।<br>
तृतीयः शपथः प्रोक्तः तैरृणं साधयेत्क्रमात् ॥ २३४ ॥</p>
<p>अभीक्ष्णं चोद्यमानोऽपि प्रतिहन्यान्न तद्वचः  ।<br>
त्रिः चतुः पञ्चकृत्वो वा परतोऽर्थं समाचरेत् ॥ २३५ ॥</p>
<p>चोदनाप्रतिघाते तु युक्तिलेशैः समन्वियात् ।<br>
देशकालार्थसंबन्ध- परिमाणक्रियादिभिः  ॥ २३६ ॥</p>
<p>युक्तिष्वप्यसमर्थासु शपथैरेव निणयेत् ।<br>
अर्थकालबलापेक्षैरग्न्यम्बुसुकृतादिभिः  ॥ २३७ ॥</p>
<p>यत्र स्यात्सोपधं लेख्यं तद्राज्ञः श्रावितं यदि  ।<br>
दिव्येन शोधयेत्तत्र राजा धर्मासनस्थितः  ॥ २३८ ॥</p>
<p>वाक्पारुष्ये च भूमौ च दिव्यं न परिकल्पयेत् ॥ २३९ ॥</p>
<p>स्थावरेषु विवादेषु दिव्यानि परिधारयेत् ।<br>
साक्षिभिर्लिखितेनार्थे भुक्त्या चैव प्रसाधयेत् ॥ २४० ॥</p>
<p>प्रमाणैर्हेतुना वापि दिव्येनैव तु निश्चयम्  ।<br>
सर्वेष्वेव विवादेषु सदा कुर्यान्नराधिपः  ॥ २४१ ॥</p>
<p>लिखितं साक्षिणो भुक्तिः प्रमाणं त्रिविधं स्मृतम्  ।<br>
अनुमानं विदुर्हेतुं तर्कं चैव मनीषिणः  ॥ २४२ ॥</p>
<p>पूर्वाभावे परेणैव नान्यथैव कदाचन  ।<br>
प्रमाणैर्वादिनिर्दिष्टैर्भुक्त्या लिखितसाक्षिभिः  ॥ २४३ ॥</p>
<p>न कश्चिदभियोक्तारं दिव्येषु विनियोजयेत् ।<br>
अभियुक्ताय दातव्यं दिव्यं दिव्यविशारदैः  ॥ २४४ ॥</p>
<p>मिथ्योक्तौ स चतुष्पात्स्यात्प्रत्यवस्कन्दने तथा  ।<br>
प्राङ्न्याये स च विज्ञेयो द्विपात्संप्रतिपत्तिषु  ॥ २४५ ॥</p>
<p>पराजयश्च द्विविधः परोक्तः स्वोक्त एव च  ।<br>
परोक्तः स्याद्दशविधः स्वोक्त एकविधः स्मृतः  ॥ २४६ ॥</p>
<p>विवादान्तरसंक्रान्तिः पूर्वोत्तरविरुद्धता  ।<br>
दूषणं स्वक्रियोत्पत्तेः परवाक्योपपादनम्  ॥ २४७ ॥</p>
<p>अनिर्देशश्च देशस्य निर्देशोऽदेशकालयोः  ।<br>
साक्षिणामुपजापश्च विद्वेषो वचनस्य च  ॥ २४८ ॥</p>
<h2 id="लखयम">लेख्यम्</h2>
<p>लेख्यं तु द्विविधं प्रोक्तं स्वहस्तान्यकृतं तथा  ।<br>
असाक्षिमत्साक्षिमच्च सिद्धिर्देशस्थितेस्तयोः  ॥ २४९ ॥</p>
<p>ग्राहकेण स्वहस्तेन लिखितं साक्षिवरजितम्  ।<br>
स्वहस्तलेख्यं विज्ञेयं प्रमाणं तत्स्मृतं बुधैः  ॥ २५० ॥</p>
<p>उत्पत्तिजातिसंज्ञां च धनसंख्यां च लेखयेत् ।<br>
स्मरत्येवं प्रयुक्तस्य नश्येदर्थस्त्वलेखितः  ॥ २५१ ॥</p>
<p>लेख्यं तु साक्षिमत्कार्यमविलुप्ताक्षरक्रमम्  ।<br>
देशाचारस्थितियुतं समग्रं सर्ववस्तुषु  ॥ २५२ ॥</p>
<p>वर्णवाक्यक्रियायुक्तमसंदिग्धं स्फुटाक्षरम्  ।<br>
अहीनक्रमचिह्नं च लेख्यं तत्सिद्धिमाप्नुयात् ॥ २५३ ॥</p>
<p>चात्रुविद्यपुरश्रेणी- गणपौरादिकस्थितिः  ।<br>
तत्सिध्यर्थं तु यल्लेख्यं तद्भवेत्स्थितिपत्रकम्  ॥ २५४ ॥</p>
<p>अभिशापे समुत्तीर्णे प्रायश्चित्ते कृते जनैः  ।<br>
विशुद्धिपत्रकं ज्ञेयं तेभ्यः साक्षिसमन्वितम्  ॥ २५५ ॥</p>
<p>उत्तमेषु समस्तेषु अभिशापे समागते  ।<br>
वृत्तानुवादलेख्यं यत्तज्ज्ञेयं सन्धिपत्रकम्  ॥ २५६ ॥</p>
<p>सीमाविवादे निर्णीते सीमापत्रं विधीयते  ॥ २५७ ॥</p>
<p>राज्ञः स्वहस्तसंयुक्तं समुद्राचिह्नितं तथा  ।<br>
राजकीयं स्मृतं लेख्यं सर्वेष्वर्थेषु साक्षिमत् ॥ २५८ ॥</p>
<p>अर्थिप्रत्यर्थिवाक्यानि प्रतिज्ञा साक्षिवाक्तथा  ।<br>
निर्णयश्च यथा तस्य यथा चावधृतं स्वयम्  ॥ २५९ ॥</p>
<p>एतद्यथाक्षरं लेख्ये यथापूर्वं निवेशयेत् ।<br>
अभियोक्तृअभियुक्तानां वचनं प्राङ्निवेशयेत् ॥ २६० ॥</p>
<p>सभ्यानां प्राड्विवाकस्य कुलानां वा ततः परम्  ।<br>
निश्चयं स्मृतिशास्त्रस्य मतं तत्रैव लेखयेत् ॥ २६१ ॥</p>
<p>सिद्धेनार्थेन संयोज्यो वादी सत्कारपूर्वकम्  ।<br>
लेख्यं स्वहस्तसंयुक्तं तस्मै दद्यात्तु पार्थिवः  ॥ २६२ ॥</p>
<p>सभासदश्च ये तत्र स्मृतिशास्त्रविदः स्थिताः  ।<br>
यथालेख्यविध्हौ तद्वत्स्वहस्तं तत्र दापयेत् ॥ २६३ ॥</p>
<p>अनेन विधिना लेख्यं पश्चात्कारं विदुर्बुधाः  ।<br>
निरस्ता तु क्रिया यत्र प्रमाणेनैव वादिना  ।<br>
पश्चात्कारो भवेत्तत्र न सर्वासु विधीयते  ॥ २६४ ॥</p>
<p>अन्यवादीआदिहीनेभ्य इतरेषां प्रदीयते  ।<br>
वृत्तानुवादसंसिद्धं तच्च स्याज्जयपत्रकम्   ॥ २६५ ॥</p>
<h2 id="लखयपरकष">लेख्यपरीक्षा</h2>
<p>राजाज्ञया समाहूय यथान्यायं विचारयेत् ।<br>
लेख्याचारेण लिखितं साक्ष्याचारेण साक्षिणः  ॥ २६६ ॥</p>
<p>वर्णवाक्यक्रियायुक्तमसंदिग्धं स्फुटाक्षरम्  ।<br>
अहीनक्रमचिह्नं च लेख्यं तत्सिद्धिमाप्नुयात् ॥ २६७ ॥</p>
<p>देशाचारयुतं वर्षमासपक्षादिवृद्धिमत् ।<br>
ऋणिसाक्षिलेखकानां हस्ताङ्गं लेख्यमुच्यते  ॥ २६८ ॥</p>
<p>स्थानभ्रष्टास्त्वपङ्क्तिस्थाः संदिग्धा लक्षणच्युताः  ।<br>
यदा तु संस्थिता वर्णाः कूटलेख्यं तदा भवेत् ॥ २६९ ॥</p>
<p>देशाचारविरुद्धं यत्संदिग्धं क्रमवर्जितम्  ।<br>
कृतमस्वामिना यच्च साध्यहीनं च दुष्यति  ॥ २७० ॥</p>
<p>मत्तेनोपाधिभीतेन तथोन्मत्तेन पीडितैः  ।<br>
स्त्रीभिर्बालास्वतन्त्रैश्च कृतं लेख्यं न सिध्यति  ॥ २७१ ॥</p>
<p>ख्यापितं चेद्द्वितीयेऽह्नि न कश्चिद्विनिवर्तयेत् ।<br>
तथा तत्स्यात्प्रमाणं तु मत्तोन्मत्तकृतादृते  ॥ २७२ ॥</p>
<p>साक्षिदोषाद्भवेद्दुष्टं पत्रं वै लेखकस्य वा  ।<br>
धनिकस्योपधादोषात्तथा धारणिकस्य वा   ॥ २७३ ॥</p>
<p>दुष्टैर्दुष्टं भवेल्लेख्यं शुद्धं शुद्धैर्विनिर्दिशेत् ।<br>
तत्पत्रमुपधादुष्टैः साक्षिलेखककारकैः  ॥ २७४ ॥</p>
<p>प्रमाणस्य हि ये दोषा वक्तव्यास्ते विवादिना  ।<br>
गूढास्तु प्रकटाः सभ्यैः काले शास्त्रप्रदर्शनात् ॥ २७५ ॥</p>
<p>साक्षिलेखककर्तारः कूटतां यान्ति ते यथा  ।<br>
तथा दोषाः प्रयोक्तव्या दुष्टैर्लेख्यं प्रदुष्यात  ॥ २७६ ॥</p>
<p>न लेखकेन लिखितं न दृष्टं साक्षिभिस्तथा  ।<br>
एवं प्रत्यर्थिनोक्ते तु कूटलेख्यं प्रकीर्तितम्  ॥ २७७ ॥</p>
<p>नातथ्येन प्रमाणं तु दोषेणैव तु दूषयेत् ।<br>
मिथ्याभियोगे दण्ड्यः स्यात्साध्यार्थाच्चापि हीयते  ॥ २७८ ॥</p>
<p>एवं दुष्टं नृपस्थाने यस्मिंस्तद्धि विचार्यते  ।<br>
विमृश्य ब्राह्मणैः सार्धं पत्रदोषान्निरूपयेत् ॥ २७९ ॥</p>
<p>येन ते कूटतां यान्ति साक्षिलेखककारकाः  ।<br>
तेन दुष्टं भवेल्लेख्यं शुद्धैः शुद्धिं विनिर्दिशेत् ॥ २८० ॥</p>
<p>धनिकेन स्वहस्तेन लिखितं साक्षिवर्जितम्   ।<br>
भवेत्कूटं न चेत्कर्ता कृतं हीति विभावयेत् ॥ २८१ ॥</p>
<p>दत्तं लेख्ये स्वहस्तं तु ऋणिको यदि निह्नते  ।<br>
पत्रस्थैः साक्षिभिर्वाच्यो लेखकस्य मतेन वा  ॥ २८२ ॥</p>
<p>कृताकृतविवादेषु साक्षिभिः पत्रनिर्णयः  ।<br>
दूषिते पत्रके वादी तदारूढांस्तु निर्दिशेत् ॥ २८३ ॥</p>
<p>त्रिविधस्यापि लेख्यस्य भ्रान्तिः सञ्जायते नृणाम्  ।<br>
ऋणिसाक्षिलेखकानां हस्तोक्त्या साधयेत्ततः  ॥ २८४ ॥</p>
<p>अथ पञ्चत्वमापन्नो लेखकः सह साक्षिभिः  ।<br>
तत्स्वहस्तादिभिस्तेषां विशुध्येत्तु न संशयः  ॥ २८५ ॥</p>
<p>ऋणिस्वहस्तसंदेहे जीवतो वा मृतस्य वा  ।<br>
तत्स्वहस्तकृतैरन्यैः पत्रैस्तल्लेख्यनिर्णयः  ॥ २८६ ॥</p>
<p>समुद्रेऽपि लेख्ये मृताः सर्वेऽपि ते स्थिताः (?)  ।<br>
लिखितं तत्प्रमाणं तु मृतेष्वपि हि तेषु च  ॥ २८७ ॥</p>
<p>प्रत्यक्षमनुमानेन न कदाचित्प्रबाध्यते  ।<br>
तस्माल्लेख्यस्य दुष्टस्य वचोभिः साक्षिणां भवेत् ॥ २८८ ॥</p>
<p>निर्णयः स्वधनार्थं हि पत्रं दूषयति स्वयम्   ।<br>
लिखितं लिखितेनैव साक्षिमत्साक्षिभिर्हरेत् ॥ २८९ ॥</p>
<p>कूटोक्तौ साक्षिणां वाक्याल्लेखकस्य च पत्रकम्  ।<br>
नयेच्छुद्धिं न यः कूटं स दाप्यो दममुत्तमम्  ॥ २९० ॥</p>
<p>आढ्यस्य निकटस्थस्य यच्छक्तेन न याचितम्  ।<br>
शुद्धर्णशङ्कया तत्तु लेख्यं दुर्बलतामियात् ॥ २९१ ॥</p>
<p>लेख्यं त्रिंशत्समातीतमदृष्टाश्रावितं च यत् ।<br>
न तत्सिद्धिमवाप्नोति तिष्ठत्स्वपि हि साक्षिषु  ॥ २९२ ॥</p>
<p>प्रयुक्ते शान्तलाभे तु लिखितं यो न दर्शयेत् ।<br>
नैव याचेत ऋणिकं न तत्सिद्धिमवाप्नुयात् ॥ २९३ ॥</p>
<p>पश्चात्कारनिबद्धं यत्तद्यत्नेन विचारयेत् ।<br>
यदि स्याद्युक्तियुक्तं तु प्रमाणं लिखितं तदा  ॥ २९४ ॥</p>
<p>अन्यथा दूरतः कार्यं पुनरेव विनिर्णयेत् ।<br>
अतथ्यं तथ्यभावेन स्थापितं ज्ञानविभ्रमात् ।<br>
निवर्त्यं तत्प्रमाणं स्याद्यत्नेनापि कृतं नृपैः  ॥ २९५ ॥</p>
<p>मुद्राशुद्धं क्रियाशुद्धं भुक्तिशुद्धं सचिह्नकम्  ।<br>
राज्ञः स्वहस्तसंशुद्धं शुद्धिमायाति शासनम्  ॥ २९६ ॥</p>
<p>निर्दोषं प्रथितं यत्तु लेख्यं तत्सिद्धिमाप्नुयात् ॥ २९७ ॥</p>
<p>दृष्टे पत्रे स्फुटान् दोषान्नोक्तवानृणिको यदि  ।<br>
ततो विंशतिवर्षाणि स्थितं पत्रं स्थिरं भवेत्  ॥ २९८ ॥</p>
<p>शक्तस्य संनिधावर्थे येन लेख्येन भुज्यते  ।<br>
वर्षाणि विंशतिं यावत्तत्पत्रं दोषवर्जितम्  ॥ २९९ ॥</p>
<p>अथ विंशतिवर्षाणि आधिर्भुक्तः सुनिश्चितम्  ।<br>
तेन लेख्येन तत्सिद्धिर्लेख्यदोषविवर्जिता  ॥ ३०० ॥</p>
<p>सीमाविवादे निर्णीते सीमापत्रं विधीयते  ।<br>
तस्य दोषाः प्रवक्तव्या यावद्वर्षाणि विंशतिः  ॥ ३०१ ॥</p>
<p>आधानसहितं यत्र ऋणं लेख्ये निवेशितम्  ।<br>
मृतसाक्षि प्रमाणं तु स्वल्पभोगेषु तद्विदुः  ॥ ३०२ ॥</p>
<p>प्राप्तं वानेन चेत्किञ्चिद्दानं चाप्यनिरूपितम्  ।<br>
विनापि मुद्रया लेख्यं प्रमाणं मृतसाक्षिकम्  ॥ ३०३ ॥</p>
<p>यदि लब्धं भवेत्किञ्चित्प्रज्ञप्तिर्वा कृता भवेत् ।<br>
प्रमाणमेव लिखितं मृता यद्यपि साक्षिणः  ॥ ३०४ ॥</p>
<p>दर्शितं प्रतिकालं यद्ग्राहितं स्मारितं तथा   ।<br>
लेख्यं सिध्यति सर्वत्र मृतेष्वपि च साक्षिषु  ॥ ३०५ ॥</p>
<p>न दिव्यैः साक्षिभिर्वापि हीयते लिखितं क्वचित् ।<br>
लेख्यधर्मः सदा श्रेष्ठो ह्यतो नान्येन हीयते  ॥ ३०६ ॥</p>
<p>तद्युक्तप्रतिलेख्येन तद्विशिष्टेन वा सदा  ।<br>
लेख्यक्रिया निरस्येत निरस्यान्येन न क्वचित् ॥ ३०७ ॥</p>
<p>दर्पणस्थं यथा बिम्बमसत्सदिव दृश्यते  ।<br>
तथा लेख्यस्य बिम्बानि कुर्वन्ति कुशला जनाः  ॥ ३०८ ॥</p>
<p>द्रव्यं गृहीत्वा यल्लेख्यं परस्मै संप्रदीयते  ।<br>
छन्नमन्येन चारूढं संयतं चान्यवेश्मनि  ॥ ३०९ ॥</p>
<p>दत्ते वृत्तेऽथ वा द्रव्ये क्वचिल्लिखितपूर्वके  ।<br>
एष एव विधिर्ज्ञेयो लेख्यशुद्धिविनिर्णये  ॥ ३१० ॥</p>
<p>स्थावरे विक्रयाधाने लेख्यं कूटं करोति यः  ।<br>
स सम्यग्भावितः कार्यो जिह्वापाण्यङ्घ्रिवर्जितः  ॥ ३११ ॥</p>
<p>मलैर्यद्भेदितं दग्धं छिद्रितं वीतमेव वा  ।<br>
तदन्यत्कारयेल्लेख्यं स्वेदेनोल्लिखितं तथा  ॥ ३१२ ॥</p>
<h2 id="भकत">भुक्तिः</h2>
<p>लिखितं साक्षिणो भुक्तिः प्रमाणत्रयमिष्यते  ।<br>
प्रमाणेषु स्मृता भुक्तेः सल्लेखसमता नृणाम्  ॥ ३१३ ॥</p>
<p>रथ्यानिर्गमनद्वार- जलवाहादिसंशये  ।<br>
भुक्तिरेव तु गुर्वी स्यात्प्रमाणेष्विति निश्चयः  ॥ ३१४ ॥</p>
<p>अनुमानाद्गुरुः सक्षी साक्षिभ्यो लिखितं गुरु  ।<br>
अव्याहता त्रिपुरुषी भुक्तिरेभ्यो गरीयसी  ॥ ३१५ ॥</p>
<p>नोपभोगे बलं कार्यमाहर्त्रा तत्सुतेन वा  ।<br>
पशुस्त्रीपुरुषादीनामिति धर्मो व्यवस्थितः  ॥ ३१६ ॥</p>
<p>भुक्तिस्तु द्विविधा प्रोक्ता सागमानागमा तथा  ।<br>
त्रिपुरुषी या स्वतन्त्रा सा चेदल्पा तु सागमा  ॥ ३१७ ॥</p>
<p>मुख्या पैतामही भुक्तिः पैतृकी चापि संमता  ।<br>
त्रिभिरेतैरविच्छिन्ना स्थिरा षष्ट्याब्दिकी मता  ॥ ३१८ ॥</p>
<p>सागमेन तु भुक्तेन सम्यग्भुक्तं यदा तु यत् ।<br>
आहर्ता लभते तत्तु नापहार्यं तु तत्क्वचित् ॥ ३१९ ॥</p>
<p>प्रनष्टागमलेख्येन भोगारूढेन वादिना  ।<br>
कालः प्रमाणं दानं च कीर्तनीयानि संसदि  ॥ ३२० ॥</p>
<p>स्मार्तकाले क्रिया भूमेः सागमा भुक्तिरिष्यते  ।<br>
अस्मार्तेऽनुगमाभावात्क्रमात्त्रिपुरुषागता  ॥ ३२१ ॥</p>
<p>आदौ तु कारणं मध्ये भुक्तिस्तु सागमा (?)   ।<br>
कारणं भुक्तिरेवैका संतता या त्रिपौरुषी  ॥ ३२२ ॥</p>
<p>आहर्ता भुक्तियुक्तोऽपि लेख्यदोषान् विशोधयेत् ।<br>
तत्सुतो भुक्तिदोषांस्तु लेख्यदोषांस्तु नाप्नुयात् ॥ ३२३ ॥</p>
<p>येनोपात्तं हि यद्द्रव्यं सोऽभियुक्तस्तदुद्धरेत् ।<br>
चिरकालोपभोगेऽपि भुक्तिस्तस्यैव नेष्यते  ॥ ३२४ ॥</p>
<p>चिरन्तनमविज्ञातं भोगं लोभान्न चालयेत् ॥ ३२५ ॥</p>
<p>पित्रा भुक्तं तु यद्द्रव्यं भुक्त्याचारेण धर्मतः  ।<br>
तस्मिन् प्रेते न वाच्योऽसौ भुक्त्या प्राप्तं हि तस्य तत् ॥ ३२६ ॥</p>
<p>त्रिभिरेव तु या भुक्ता पुरुषैर्भू यथाविधि  ।<br>
लेख्याभावेऽपि तां तत्र चतुर्थः समवाप्नुयात् ॥ ३२७ ॥</p>
<p>यथा क्षीरं जनयति दधि कालाद्रसान्वितम्  ।<br>
दानहेतुस्तथा कालाद्भोगस्त्रिपुरुषागतः  ॥ ३२८ ॥</p>
<p>भुक्तिर्बलवती शास्त्रे संतता या चिरन्तनी  ।<br>
विच्छिन्नापि सा ज्ञेया या तु पूर्वप्रसाधिता  ॥ ३२९ ॥</p>
<p>न भोगं कल्पयेत्स्त्रीषु देवराजधनेषु च  ।<br>
बालश्रोत्रियवित्ते च मातृतः पितृतः क्रमात् ॥ ३३० ॥</p>
<p>ब्रह्मचरी चरेत्कश्चिदव्रतं षट्त्रिंशदाब्दिकम्   ।<br>
अर्थार्थी चान्यविषये दीर्घकालं वसेन्नरः  ॥ ३३१ ॥</p>
<p>समावृत्तोऽव्रती कुर्यात्स्वधनान्वेषणं ततः  ।<br>
पञ्चाशदाब्दिको भोगस्तद्धनस्यापहारकः  ॥ ३३२ ॥</p>
<p>प्रविवेदं द्वादशाब्दः कालो विद्यार्थिनां स्मृतः  ।<br>
शिल्पविद्यार्थिनां चैव ग्रहणान्तः प्रकीर्तितः  ॥ ३३३ ॥</p>
<p>सुहृद्भिर्बन्धुभिश्चैषां यत्स्वं भुक्तमपश्यताम्  ।<br>
नृपापराधिनां चैव न तत्कालेन हीयते  ॥ ३३४ ॥</p>
<p>सनाभिभिर्बान्धवैश्च यद्भुक्तं स्वजनैस्तथा  ।<br>
भोगात्तत्र न सिद्धिः स्याद्भोगमन्यत्र कल्पयेत् ॥ ३३५ ॥</p>
<h2 id="यकत">युक्तिः</h2>
<p>अर्थिनाभ्यर्थितो यस्तु विघातं न प्रयोजयेत् ।<br>
त्रिचतुःपञ्चकृत्वो वा परस्तदृणी भवेत्(?)  ॥ ३३६ ॥</p>
<p>दानं प्रज्ञापना भेदः संप्रलोभक्रिया च या  ।<br>
चित्तापनयनं चैव हेतवो हि विभावकाः  ॥ ३३७ ॥</p>
<p>एषामन्यतमो यत्र वादिना भावितो भवेत् ।<br>
मूलक्रिया तु तत्र स्याद्भाविते वादिनिह्नवे  ॥ ३३८ ॥</p>
<h2 id="सकषण">साक्षिणः</h2>
<p>न कालहरणं कार्यं राज्ञा साक्षिप्रभाषणे  ।<br>
महान् दोषो भवेत्कालाद्धर्मव्यावृत्तिलक्षणः  ॥ ३३९ ॥</p>
<p>उपस्थितान् परीक्षेत साक्षिणो नृपतिः स्वयम्   ।<br>
साक्षिभिर्भाषितं वाक्यं सभ्यैः सह परीक्षयेत् ॥ ३४० ॥</p>
<p>सम्यक्क्रियापरिज्ञाने देयः कालस्तु साक्षिणाम्  ।<br>
संदिग्धं यत्र साक्ष्यं स्यात्सद्यः स्पष्टं विवादयेत् ॥ ३४१ ॥</p>
<p>सभान्तः साक्षिणः सर्वानर्थिप्रत्यर्थिसंनिधौ  ।<br>
प्राङ्विवाको नियुञ्जीत विधिनानेन सान्त्वयन्  ॥ ३४२ ॥</p>
<p>यद्द्वयोरनयोर्वेत्थ कार्येऽस्मिंश्चेष्टितं मिथः  ।<br>
तद्ब्रूत सर्वं सत्येन युष्माकं ह्यत्र साक्षिता  ॥ ३४३ ॥</p>
<p>देवब्राह्मनसान्निध्ये साक्ष्यं पृच्छेदृतं द्विजान्  ।<br>
उदङ्मुखान् प्राङ्मुखान् वा पूर्वाह्णे वै शुचिः शुचीन्  ॥ ३४४ ॥</p>
<p>आहूय साक्षिणः पृच्छेन्नियम्य शपथैर्भृशम्  ।<br>
समस्तान् विदिताचारान् विज्ञातार्थान् पृथक्पृथक् ॥ ३४५ ॥</p>
<p>अर्थिप्रत्यर्थिसांनिध्यादनुभूतं तु यद्भवेत् ।<br>
तद्ग्राह्यं साक्षिणो वाक्यमन्यथा न बृहस्पतिः  ॥ ३४६ ॥</p>
<p>प्रख्यातकुलशीलाश्च लोभमोहविवर्जिताः  ।<br>
आप्ताः शुद्धा विशिष्टा ये तेषां साक्ष्यमसंशयम्  ॥ ३४७ ॥</p>
<p>विभाव्यो वादिना यादृक्सदृशैरेव भावयेत् ।<br>
नोत्कृष्टश्चावकृष्टस्तु साक्षिभिर्भावयेत्सदा  ॥ ३४८ ॥</p>
<p>लिङ्गिनः श्रेणिपूगाश्च वणिग्व्रातास्तथापरे  ।<br>
समूहस्थाश्च ये चान्ये वर्गास्तानब्रवीद्भृगुः  ॥ ३४९ ॥</p>
<p>दासचारणमल्लानां हस्त्यश्वायुधजीविनाम्  ।<br>
प्रत्येकैकं समूहानां नायका वर्गिणस्तथा  ।<br>
तेषां वादः स्ववर्गेषु वर्गिणस्तेषु साक्षिणः  ॥ ३५० ॥</p>
<p>स्त्रीणां साक्ष्यं स्त्रियः कुर्युर्द्विजानां सदृशा द्विजाः  ।<br>
शूद्राश्च सन्तः शूद्राणामन्त्यानामन्त्ययोनयः  ॥ ३५१ ॥</p>
<p>अशक्य आगमो यत्र विदेशप्रतिवासिनाम्  ।<br>
त्रैविद्यप्रहितं तत्र लेख्यसाक्ष्यं प्रवादयेत् ॥ ३५२ ॥</p>
<p>अभ्यन्तरस्तु निक्षेपे साक्ष्यमेकोऽपि वाच्यते  ।<br>
अर्थिना प्रहितः साक्षी भवत्येकोऽपि दूतकः  ॥ ३५३ ॥</p>
<p>संस्कृतं येन यत्पण्यं तत्तेनैव विभावयेत् ।<br>
एक एव प्रमाणं स विवादे तत्र कीर्तितः  ॥ ३५४ ॥</p>
<p>लेखकः प्राङ्विवाकश्च सभ्याश्चैवानुपूर्वशः  ।<br>
नृपे पश्यति यत्कार्यं साक्षिणः समुदाहृताः  ॥ ३५५ ॥</p>
<p>अन्ये पुनरनिर्दिष्टाः साक्षिणः समुदाहृताः  ।<br>
ग्रामश्च प्राङ्विवाकश्च राजा च व्यवहारिणाम्  ॥ ३५६ ॥</p>
<p>कार्येष्वभ्यन्तरो यश्च अर्थिना प्रहितश्च यः  ।<br>
कुल्याः कुलविवादेषु भवेयुस्तेऽपि साक्षिणः  ॥ ३५७ ॥</p>
<p>रिक्थभागविवादे तु संदेहे समुपस्थिते  ।<br>
कुल्यानां वचनं तत्र प्रमाणं तद्विपर्यये  ॥ ३५८ ॥</p>
<p>साक्षिणां लिखितानां तु निर्दिष्टानां च वादिना  ।<br>
तेषामेकोऽन्यथावादी भेदात्सर्वे न साक्षिणः  ॥ ३५९ ॥</p>
<p>अन्येन हि कृतः साक्षी नैवान्यस्तं विवादयेत् ।<br>
तदभावे नियुक्तो वा बान्धवो वा विवादयेत् ॥ ३६० ॥</p>
<p>तद्वृत्तिजीविनो ये च तत्सेवाहितकारिणः  ।<br>
तद्बन्धुसुहृदो भृत्या आप्तास्ते तु न साक्षिणः  ॥ ३६१ ॥</p>
<p>मातृष्वसृसुताश्चैव सोदर्यासुतमातुलाः  ।<br>
एते सनाभयस्तूक्ताः साक्ष्यं तेषु न योजयेत् ॥ ३६२ ॥</p>
<p>कुल्याः संबन्धिनश्चैव विवाह्यो भगिनीपतिः  ।<br>
पिता बन्धुः पितृव्यश्च श्वशुरो गुरवस्तथा  ॥ ३६३ ॥</p>
<p>नगरग्रामदेशेषु नियुक्ता ये पदेषु च  ।<br>
वल्लभाश्च न पृच्छेयुर्भक्तास्ते राजपूरुषाः  ॥ ३६४ ॥</p>
<p>ऋणादिषु परीक्षेत साक्षिणः स्थिरकर्मसु  ।<br>
साहसात्ययिके चैव परीक्षा कुत्रचित्स्मृता  ॥ ३६५ ॥</p>
<p>व्याघातेषु नृपाज्ञायाः संग्रहे साहसेषु च  ।<br>
स्तेयपारुष्ययोश्चैव न परीक्षेत साक्षिणः  ॥ ३६६ ॥</p>
<p>अन्तर्वेश्मनि रात्रौ च बहिर्ग्रामाच्च यद्भवेत् ।<br>
एतेष्वेवाभियोगश्चेन्न परीक्षेत साक्षिणः  ॥ ३६७ ॥</p>
<p>न साक्ष्यं साक्षिभिर्वाच्यमपृष्टैरर्थिना सदा  ।<br>
न साक्ष्यं तेषु विद्येत स्वयमात्मनि योजयेत् ॥ ३६८ ॥</p>
<p>लेख्यारूढश्चोत्तरश्च साक्षी मार्गद्वयान्वितः  ॥ ३६९ ॥</p>
<p>अथ स्वहस्तेनारूढस्तिष्ठंश्चैकः स एव तु  ।<br>
न चेत्प्रत्यभिजानीयात्तत्स्वहस्तैः प्रसाधयेत् ॥ ३७० ॥</p>
<p>अर्थिना स्वयमानीतो यो लेख्ये संनिवेश्यते  ।<br>
स साक्षी लिखितो नाम स्मारितः पत्रकादृते  ॥ ३७१ ॥</p>
<p>यस्तु कार्यप्रसिद्ध्यर्थं दृष्ट्वा कार्यं पुनः पुनः  ।<br>
स्मार्यते ह्यर्थिना साक्षी स स्मारित इहोच्यते  ॥ ३७२ ॥</p>
<p>प्रयोजनार्थमानीतः प्रसङ्गादागतश्च यः  ।<br>
द्वौ साक्षिणौ त्वलिखितौ पूर्वपक्षस्य साधकौ  ॥ ३७३ ॥</p>
<p>अर्थिना स्वार्थसिद्द्यर्थं प्रत्यर्थिवचनं स्फुटम्  ।<br>
यः श्रावितः स्थितो गूढो गूढसाक्षी स उच्यते  ॥ ३७४ ॥</p>
<p>साक्षिणामपि यः साक्ष्यमुपर्युपरि भाषते  ।<br>
श्रवणाच्छ्रावणाद्वापि स साक्ष्युत्तरसंज्ञितः  ॥ ३७५ ॥</p>
<p>उल्लप्यं यस्य विश्रम्भात्कार्यं वा विनिवेदितम्   ।<br>
गूढचारी स विज्ञेयः कार्यमध्यगतस्तथा  ॥ ३७६ ॥</p>
<p>अर्थी यत्र विपन्नः स्यात्तत्र साक्षी मृतान्तरः  ।<br>
प्रत्यर्थी च मृतो यत्र तत्राप्येवं प्रकल्प्यते  ॥ ३७७ ॥</p>
<h2 id="सकषदषदभवनम">साक्षिदोषोद्भावनम्</h2>
<p>लेख्यदोषास्तु ये केचित्साक्षिणां चैव ये स्मृताः  ।<br>
वादकाले तु वक्तव्याः पश्चादुक्तान्न दूषयेत् ॥ ३७८ ॥</p>
<p>उक्तेरर्थे साक्षिणो यस्तु दूषयेत्प्राग्दूषितान्  ।<br>
न च तत्कारणं ब्रूयात्प्राप्नुयात्पूर्वसाहसम्  ॥ ३७९ ॥</p>
<p>नातथ्येन प्रमाणं तु दोषेणैव तु दूषयेत् ।<br>
मिथ्याभियोगे दण्ड्यः स्यात्साध्यार्थाच्चापि हीयते  ॥ ३८० ॥</p>
<p>प्रत्यर्थिनार्थिना वापि साक्षिदूषणसाधने  ।<br>
प्रस्तुतार्थोपयोगित्वाद्व्यवहारान्तरं न च  ॥ ३८१ ॥</p>
<p>साक्षिदोषाः प्रवक्तव्याः संसदि प्रतिवादिना  ।<br>
पत्रे विलिख्य तान् सर्वान् वाच्यः प्रत्युत्तरं ततः  ॥ ३८२ ॥</p>
<p>प्रतिपत्तौ तु साक्षित्वमर्हन्ति न कदाचन  ।<br>
अतोऽन्यथा भावनीयाः क्रियया प्रतिवादिना  ॥ ३८३ ॥</p>
<p>अभावयन् धनं दाप्यः प्रत्यर्थी साक्षिणः स्फुटम्  ।<br>
भाविताः साक्षिणः सर्वे साक्षिधर्मनिराकृताः  ॥ ३८४ ॥</p>
<p>आकारोऽङ्गितचेष्टाभिस्तस्य भावं विभावयेत् ।<br>
प्रतिवादी भवेद्धीनः सोऽनुमानेन लक्ष्यते  ॥ ३८५ ॥</p>
<p>कम्पः स्वेदोऽथ वैकल्यमोष्ठशोषाभिमर्शने  ।<br>
भूलेखनं स्थानहानिस्तिर्यगूर्ध्वनिरीक्षणम्  ।<br>
स्वरभेदश्च दुष्टस्य चिह्नान्याहुर्मनीषिणः  ॥ ३८६ ॥</p>
<p>सभान्तःस्थैस्तु वक्तव्यं साक्ष्यं नान्यत्र साक्षिभिः  ।<br>
सर्वसाक्ष्येष्वयं धर्मो ह्यन्यत्र स्थावरेषु तु  ॥ ३८७ ॥</p>
<p>अर्थिप्रत्यर्थिसांनिध्ये साध्यार्थस्य च संनिधौ  ।<br>
प्रत्यक्षं देशयेत्सक्ष्यं परोक्षं न कथंचन  ॥ ३८८ ॥</p>
<p>अर्थस्योपरि वक्तव्यं तयोरपि विना क्वचित् ।<br>
चतुष्पदेष्वयं धर्मो द्विपदस्थावरेषु च  ॥ ३८९ ॥</p>
<p>तौल्यगणिममेयानामभावेऽपि विवादयेत् ।<br>
क्रियाकारेषु सर्वेषु साक्षित्वं न ततोऽन्यथा  ॥ ३९० ॥</p>
<p>वधे चेत्प्राणिनां साक्ष्यं वादयेच्छिवसंनिधौ  ।<br>
तदभावे तु चिह्नस्य नान्यथैव प्रवादयेत् ॥ ३९१ ॥</p>
<p>स्वभावोक्तं वचस्तेषां ग्राह्यं यद्दोषवर्जितम्  ।<br>
उक्ते तु साक्षिणो राज्ञा न प्रष्टव्याः पुनः पुनः  ॥ ३९२ ॥</p>
<p>स्वभावेनैव यद्ब्रूयुस्तद्ग्राह्यं व्यावहारिकम्  ।<br>
अतो यदन्यद्विब्रूयुर्धर्मार्थं तदपार्थकम्  ॥ ३९३ ॥</p>
<p>समवेतैस्तु यद्दृष्टं वक्तव्यं तत्तथैव तु  ।<br>
विभिन्नैकैककार्यं यद्वक्तव्यं तत्पृथक्पृथक् ॥ ३९४ ॥</p>
<p>भिन्नकाले तु यत्कार्यं विज्ञातं तत्र साक्षिभिः  ।<br>
एकैकं वादयेत्तत्र भिन्नकालं तु तद्भृगुः  ॥ ३९५ ॥</p>
<p>ऋणादिषु विवादेषु स्थिरप्रायेषु निश्चितम्  ।<br>
ऊने वाप्यधिके वार्थे प्रोक्ते साध्यं न सिध्यति  ॥ ३९६ ॥</p>
<p>साध्यार्थांशेऽपि गदिते साक्षिभिः सकलं भवेत् ।<br>
स्त्रीसङ्गे साहसे चौर्ये यत्साध्यं परिकल्पितम्  ॥ ३९७ ॥</p>
<p>ऊनाधिकं तु यत्र स्यात्तत्साक्ष्यं तत्र वर्जयेत् ।<br>
साक्षी तत्र न दण्ड्यः स्यादब्रुवन् दण्डमर्हति  ॥ ३९८ ॥</p>
<p>देशं कालं धनं संख्यां रूपं जात्याकृती वयः  ।<br>
विसंवदेद्यत्र साक्ष्ये तदनुक्तं विदुर्बुधाः  ॥ ३९९ ॥</p>
<p>निर्दिष्टेष्वर्थजातेषु साक्षी चेत्साक्ष्य आगते  ।<br>
न ब्रूयादक्षरसमं न तन्निगदितं भवेत् ॥ ४०० ॥</p>
<p>ऊनमभ्यधिकं वार्थं विब्रूयुर्यत्र साक्षिणः  ।<br>
तदप्ययुक्तं विज्ञेयमेष साक्षिविनिश्चयः  ॥ ४०१ ॥</p>
<h2 id="सकषण-दष-दणडशच">साक्षिणां दोषा दण्डाश्च</h2>
<p>अपृष्टः सर्ववचने पृष्टस्याकथने तथा  ।<br>
साक्षिणः संनिरोद्धव्या गर्ह्या दण्ड्याश्च धर्मतः  ॥ ४०२ ॥</p>
<p>वाक्पारुष्ये छले वादे दप्याः स्युर्त्रिशतं दमम्  ।<br>
ऋणादिवादेषु धनं ते स्युर्दाप्या ऋणं तथा  ॥ ४०३ ॥</p>
<p>यः साक्षी नैव निर्दिष्टा नाहूतो नापि दर्शितः  ।<br>
ब्रूयान्मिथ्येति तथ्यं वा दण्ड्यः सोऽपि नराधमः  ॥ ४०४ ॥</p>
<p>साक्षी साक्ष्यं न चेद्ब्रूयात्समदण्डं वहेदृणम्  ।<br>
अतोऽन्येषु विवादेषु त्रिशतं दण्डमर्हति  ॥ ४०५ ॥</p>
<p>उक्त्वान्यथा ब्रुवाणाश्च दण्ड्याः स्युर्वाक्छलान्विताः  ॥ ४०६ ॥</p>
<p>येन कार्यस्य लोभेन निर्दिष्टाः कूटसाक्षिणः  ।<br>
गृहीत्वा तस्य सर्वस्वं कुर्यान्निर्विषयं ततः  ॥ ४०७ ॥</p>
<p>यत्र वै भावितं कार्यं साक्षिभिर्वादिना भवेत् ।<br>
प्रतिवादी यदा तत्र भावयेत्कार्यमन्यथा  ।<br>
बहुभिश्च कुलीनैर्वा पूर्वाः स्युः कूटसाक्षिणः  ॥ ४०८ ॥</p>
<p>यदा शुद्धा क्रिया न्यायात्तदा तद्वाक्यशोधनम्  ।<br>
शुद्धाच्च वाक्याद्यः शुद्धः स शुद्धोऽर्थ इति स्थितिः  ॥ ४०९ ॥</p>
<p>सप्ताहात्तु प्रतीयेत यत्र साक्ष्यनृतं वदेत् ।<br>
रोगोऽग्निर्ज्ञातिमरणं द्विसप्ताहात्त्रिसप्त वा  ।<br>
षट्चत्वारिंशके वापि द्रव्यजात्यादिभेदतः  ॥ ४१० ॥</p>
<h2 id="दवयन-तष-च-ववदपदवषयण-वयवसथ">दिव्यानि तेषां च विवादपदविषयिणी व्यवस्था</h2>
<p>न कश्चिदभियोक्तारं दिव्येषु विनियोजयेत् ।<br>
अभियुक्ताय दातव्यं दिव्यं दिव्यविशारदैः  ॥ ४११ ॥</p>
<p>पार्थिवैः शङ्कितानां तु तुलादीनि नियोजयेत् ।<br>
आत्मशुद्धिविधाने च न शिरस्तत्र कल्पयेत् ॥ ४१२ ॥</p>
<p>लोकापवाददुष्टानां शङ्कितानां च दस्युभिः  ।<br>
तुलादीनि नियोज्यानि न शिरस्तत्र वै भृगुः  ॥ ४१३ ॥</p>
<p>न शङ्कासु शिरः कोशे कल्पयेत्तु कदाचन  ।<br>
अशिरांसि च दिव्यानि राजभृत्येषु दापयेत् ॥ ४१४ ॥</p>
<p>शङ्काविश्वाससंधाने विभागे रिक्थिनां सदा  ।<br>
क्रियासमूहकर्तृत्वे कोशमेव प्रदापयेत् ॥ ४१५ ॥</p>
<p>दत्तस्यापह्नवो यत्र प्रमाणं तत्र कल्पयेत् ।<br>
स्तेयसाहसयोर्दिव्यं स्वल्पेऽप्यर्थे प्रदापयेत् ॥ ४१६ ॥</p>
<p>सर्वद्रव्यप्रमाणं तु ज्ञात्वा हेम प्रकल्पयेत् ।<br>
हेमप्रमाणयुक्तं तु तदा दिव्यं नियोजयेत् ॥ ४१७ ॥</p>
<p>ज्ञात्वा संख्यां सुवर्णानां शतनाशे विषं स्मृतम्  ।<br>
अशीतेस्तु विनाशे वै दद्याच्चैव हुताशनम्  ॥ ४१८ ॥</p>
<p>षष्ट्या नाशे जलं देयं चत्वारिंशति वै घटम्  ।<br>
विंशद्दशविनाशे वै कोशपानं विधीयते  ॥ ४१९ ॥</p>
<p>पञ्चाधिकस्य वा नाशे तदर्धार्धस्य तन्दुलाः  ।<br>
तदर्धार्धस्य नाशे तु स्पृशेत्पुत्रादिमस्तकम्  ॥ ४२० ॥</p>
<p>तदर्धार्धस्य नाशे तु लौकिकाश्च क्रियाः स्मृताः  ।<br>
एवं विचारयन् राजा धर्मार्थाभ्यां न हीयते  ॥ ४२१ ॥</p>
<h2 id="दवयनमरथपरतयरथजतशलपनसरणय-वयवसथ">दिव्यानामर्थिप्रत्यर्थिजातिशिल्पानुसारिण्यो व्यवस्थाः</h2>
<p>राजन्येऽग्निं घटं विप्रे वैश्ये तोयं नियोजयेत् ।<br>
सर्वेषु सर्वदिव्यं वा विषं वर्ंज्य द्वियोत्तमे  ॥ ४२२ ॥</p>
<p>गोरक्षकान् वाणिजकांस्तथा कारुकुशीलवान्  ।<br>
प्रेष्यान् वार्धुषिकांश्चैव ग्राहयेच्शूद्रवद्द्विजान्  ॥ ४२३ ॥</p>
<p>न लोहशिल्पिनामग्निं सलिलं नाम्बुसेविनाम्  ।<br>
मन्त्रयोगविदां चैव विषं दद्याच्च न क्वचित् ।<br>
तण्डुलैर्न नियुञ्जीत व्रतिनं मुखरोगिणम्  ॥ ४२४ ॥</p>
<p>कुष्ठिनां वर्जयेदग्निं सलिलं श्वासकासिनाम्  ।<br>
पित्तश्लेष्मवतां नित्यं विषं तु परिवर्जयेत् ॥ ४२५ ॥</p>
<p>मद्यपस्त्रीव्यसनिनां कितवानां तथैव च  ।<br>
कोशः प्राज्ञैर्न दातव्यो ये च नास्तिकवृत्तयः  ॥ ४२६ ॥</p>
<p>मातापितृद्विजगुरु- बालस्त्रीराजघातिनाम्  ।<br>
महापातकयुक्तानां नास्तिकानां विशेषतः  ॥ ४२७ ॥</p>
<p>लिङ्गिनां प्रशठानां तु मन्त्रयोगक्रियाविदाम्  ।<br>
वर्णसंकरजातानां पापाभ्यासप्रवर्तिनाम्  ॥ ४२८ ॥</p>
<p>एतेष्वेवाभियोगेषु निन्द्येष्वेव च यत्नतः  ।<br>
दिव्यं प्रकल्प्येन्नैव राजा धर्मपरायणः  ॥ ४२९ ॥</p>
<p>एतैरेव नियुक्तानां साधूनां दिव्यमर्हति  ।<br>
नेच्छन्ति साधवो यत्र तत्र शोध्याः स्वकैर्नरैः  ॥ ४३० ॥</p>
<p>महापातकयुक्तेषु नास्तिकेषु विशेषतः  ।<br>
न देयं तेषु दिव्यं तु पापाभ्यासरतेषु च  ॥ ४३१ ॥</p>
<p>एषु वादेषु दिव्यानि प्रतिषिद्धानि यत्नतः  ।<br>
कारयेत्सज्जनैस्तानि नाभिशस्तं त्यजेन्मनुः  ॥ ४३२ ॥</p>
<p>अस्पृश्याधमदासानां म्लेच्छानां पापकारिणाम्  ।<br>
प्रातिलोम्यपसूतानां निश्चयो न तु राजनि  ।<br>
तत्प्रसिद्धानि दिव्यानि संशये तेषु निर्दिशेत् ॥ ४३३ ॥</p>
<h2 id="दवयदश">दिव्यदेशाः</h2>
<p>इन्द्रस्थानेऽभिशस्तानां महापातकिनां नृणाम्  ।<br>
नृपद्रोहे प्रवृत्तानां राजद्वारे प्रयोजयेत् ॥ ४३४ ॥</p>
<p>प्रातिलोम्यप्रसूतानां दिव्यं देयं चतुष्पथे  ।<br>
अतोऽन्येषु सभामध्ये दिव्यं देयं विदुर्बुधाः  ॥ ४३५ ॥</p>
<p>कालदेशविरोधे तु यथायुक्तं प्रकल्पयेत् ।<br>
अन्येन हारयेद्दिव्यं विधिरेष विपर्यये  ॥ ४३६ ॥</p>
<p>अदेशकालदत्तानि बहिर्वासकृतानि च  ।<br>
व्यभिचारं सदार्थेषु कुर्वन्तीह न संशयः  ॥ ४३७ ॥</p>
<p>साधयेत्तत्पुनः साध्यं व्याघाते साधनस्य हि  ।<br>
दत्तान्यपि यथोक्तानि राजा दिव्यानि वर्जयेत् ।<br>
मूर्खैर्लुब्धैश्च दुष्टैश्च पुनर्देयानि तानि वै  ॥ ४३८ ॥</p>
<p>तस्माद्यथोक्तविधिना दिव्यं देयं विशारदैः  ।<br>
अयथोक्तप्रयुक्तं तु न शक्तं तस्य साधने  ॥ ४३९ ॥</p>
<p>शिक्यच्छेदे तुलाभङ्गे तथा वापि गुणस्य वा  ।<br>
शुद्धेस्तु संशये चैव परीक्षेत पुनर्नरम्  ॥ ४४० ॥</p>
<h2 id="अगनदवयवध">अग्निदिव्यविधिः</h2>
<p>प्रस्खलत्यभियुक्तश्चेत्स्थानादन्यत्र दह्यते  ।<br>
न दग्धं तु विदुर्देवास्तस्य भूयोऽपि दापयेत् ॥ ४४१ ॥</p>
<h2 id="उदकदवयवध">उदकदिव्यविधिः</h2>
<p>शरांस्त्वनायसैरग्रैः प्रकुर्वीत विशुद्धये  ।<br>
वेणकाण्डमयांश्चैव क्षेप्ता च सुदृढं क्षिपेत् ॥ ४४२ ॥</p>
<p>क्षिप्ते तु मज्जनं कार्यं गमनं समकालिकम्  ।<br>
गमने त्वागमः कार्यः पुमानन्यो जले विशेत् ॥ ४४३ ॥</p>
<p>शिरोमानं तु दृश्येत न कर्णौ नापि नासिका  ।<br>
अप्सु प्रवेशने यस्य शुद्धं तमपि निर्दिशेत् ॥ ४४४ ॥</p>
<p>निमज्ज्योत्प्लवते यस्तु दृष्टश्चेत्प्राणिभिर्नरः  ।<br>
पुनस्तत्र निमज्जेत्स देशचिह्नविभाविते  ॥ ४४५ ॥</p>
<h2 id="वषदवयवध">विषदिव्यविधिः</h2>
<p>अजाशृङ्गनिभं श्यामं सुपीनं शृङ्गसंभवम्  ।<br>
भङ्गे च शृङ्गवेराभं ख्यातं तच्शृङ्गिणां विषम्  ॥ ४४६ ॥</p>
<p>रक्तं तदसितं कुर्यात्कटिनं चैव तल्लक्षणात् ।<br>
अनेन विधिना ज्ञेयं दिव्यं दिव्यविशारदैः  ॥ ४४७ ॥</p>
<p>वत्सनाभनिभं पीतं वर्णज्ञानेन निश्चयः  ।<br>
शुक्तिशङ्खाकृतिर्भङ्गे विद्यात्तद्वत्सनाभकम्  ॥ ४४८ ॥</p>
<p>मधुक्षीरसमायुक्तं स्वच्छं कुर्वीत तत्क्षणात् ।<br>
बाह्यमेवं समाख्यातं लक्षणं धर्मसाधकैः  ॥ ४४९ ॥</p>
<p>पूर्वाह्णे शीतले देशे विषं दद्यात्तु देहिनाम्  ।<br>
घृतेन योजितं श्लक्ष्णं पिष्टं त्रिंशद्गुणेन तु  ॥ ४५० ॥</p>
<p>विषस्य पलषड्भागाद्भागो विंशतिमस्तु यः  ।<br>
तमष्टभागहीनं शोध्ये देयं घृताप्लुतम्  ॥ ४५१ ॥</p>
<h2 id="कशदवयवध">कोशदिव्यविधिः</h2>
<p>स्वल्पेऽपराधे देवानां स्नापयित्वायुधोदकम्  ।<br>
पाय्यो विकारे चाशुद्धो नियम्यः शुचिरन्यथा  ॥ ४५२ ॥</p>
<h2 id="तणडलवध">तण्डुलविधिः</h2>
<p>देवतास्नानपानीय- दिव्ये तण्डुलभक्षणे  ।<br>
शुद्धनिष्ठीवनाच्शुद्धो नियम्योऽशुचिरन्यथा  ॥ ४५३ ॥</p>
<p>अवष्टम्भाभियुक्तस्य विशुद्धस्यापि कोशतः  ।<br>
सदण्डमभियोगं च दापयेदभियोजकम्  ।<br>
दिव्येन शुद्धं पुरुषं सत्कुर्याद्धार्मिको नृपः  ॥ ४५४ ॥</p>
<p>शोणितं दृश्यते यत्र हनुवालं च सीदति  ।<br>
गात्रं च कम्पते यस्य तमशुद्धं विनिर्दिशेत् ॥ ४५५ ॥</p>
<p>अथ दैवविसंवादात्त्रिसप्ताहात्तु दापयेत् ।<br>
अभियुक्तं तु यत्नेन तमर्थं दण्डमेव च  ॥ ४५६ ॥</p>
<p>तस्यैकस्य न सर्वस्य जनस्य यदि तद्भवेत् ।<br>
रोगोऽग्निर्ज्ञातिमरणमृणं दाप्यो दमं च सः  ॥ ४५७ ॥</p>
<p>क्षयातिसारविस्फोटास्ताल्वस्थिपरिपीडनम्  ।<br>
नेत्ररुग्गलरोगश्च तथोन्मादः प्रजायते  ।<br>
शिरोरुग्भुजभङ्गश्च दैविका व्याधयो नृणाम्  ॥ ४५८ ॥</p>
<p>शतार्धं दापयेच्शुद्धमशुद्धो दण्डभाग्भवेत् ॥ ४५९ ॥</p>
<p>विषे तोये हुताशे च तुलाकोशे च तण्डुले  ।<br>
तप्तमाषकदिव्ये च क्रमाद्दण्डं प्रकल्पयेत् ॥ ४६० ॥</p>
<p>सहस्रं षट्शतं चैव तथा पञ्च शतानि च  ।<br>
चतुस्त्रिद्व्येकमेवं च हीनं हीनेषु कल्पयेत् ॥ ४६१ ॥</p>
<h2 id="शपथवध">शपथविधिः</h2>
<p>यत्रोपदिश्यते कर्म कर्तुरङ्गं न तूच्यते  ।<br>
दक्षिणस्तत्र विज्ञेयः कर्मणां पारगः करः  ॥ ४६२ ॥</p>
<p>आचतुर्दशकादह्नो यस्य नो राजदैविकम्  ।<br>
व्यसनं जायते घोरं स ज्ञेयः शपथे शुचिः  ॥ ४६३ ॥</p>
<h2 id="उनमततसवतनतरदकतन-वचर">उन्मत्तास्वतन्त्रादिकृतानां विचारः</h2>
<p>उन्मत्तेनैव मत्तेन तथा भावान्तरेण वा  ।<br>
यद्दत्तं यत्कृतं वाथ प्रमाणं नैव तद्भवेत् ॥ ४६४ ॥</p>
<p>अस्वतन्त्रकृतं कार्यं तस्य स्वामी निवर्तयेत् ।<br>
न भर्त्रा विवदेतान्यो भीतोन्मत्तकृतादृते  ॥ ४६५ ॥</p>
<p>पितास्वतन्त्रः पितृमान् भ्राता भातृव्य एव वा  ।<br>
कनिष्ठो वाविभक्तस्वो दासः कर्मकरस्तथा  ॥ ४६६ ॥</p>
<p>न क्षेत्रगृहदासानां दानाधमनविक्रयाः  ।<br>
अस्वतन्त्रकृताः सिद्धिं प्राप्नुयुर्नानुवर्णिताः  ॥ ४६७ ॥</p>
<p>प्रमाणं सर्व एवैते पण्यानां क्रयविक्रये  ।<br>
यदि संव्यवहारं ते कुर्वन्तोऽप्यनुमोदिताः  ॥ ४६८ ॥</p>
<p>क्षेत्रादीणां तथैव स्युर्भ्राता भ्रातृसुतः सुतः  ।<br>
निसृष्टाः कृत्यकरणे गुरुणा यदि गच्छता  ॥ ४६९ ॥</p>
<p>निसृष्टार्थस्तु यो यस्मिन् तस्मिन्नर्थे प्रभुस्तु सः  ।<br>
तद्भर्ता तत्कृतं कार्यं नान्यथा कर्तुमर्हति  ॥ ४७० ॥</p>
<p>सुतस्य सुतदाराणां वशित्वं त्वनुशासने  ।<br>
विक्रये चैव दाने च वशित्वं न सुते पितुः  ॥ ४७१ ॥</p>
<h2 id="नरणयकतयम">निर्णयकृत्यम्</h2>
<p>शुद्धिस्तु शास्त्रतत्त्वज्ञैश्चिकित्सा समुदाहृता  ।<br>
प्रायश्चित्तं च दण्डं च ताभ्यां सा द्विविधा स्मृता  ॥ ४७२ ॥</p>
<p>अनेकार्थाभियोगेऽपि यावत्संसाधयेद्धनी  ।<br>
साक्षिभिस्तावदेवासौ लभते साधितं धनम्  ॥ ४७३ ॥</p>
<p>सर्वापलापं यः कृत्वा मिथोऽल्पमपि संवदेत् ।<br>
सर्वमेव तु दाप्यः स्यादभियुक्तो बृहस्पतिः  ॥ ४७४ ॥</p>
<p>एवं धर्मासनस्थेन समेनैव विवादिना  ।<br>
कार्याणां निर्णयो दृश्यो ब्राह्मणैः सह नान्यथा  ॥ ४७५ ॥</p>
<p>व्यवहारान् स्वयं दृष्ट्वा श्रुत्वा वा प्राङ्विवाकतः  ।<br>
जयपत्रं ततो दद्यात्परिज्ञानाय पार्थिवः  ॥ ४७६ ॥</p>
<h2 id="दणडवध">दण्डविधिः</h2>
<p>राजा तु स्वामिने विप्रं सान्त्वेनैव प्रदापयेत् ।<br>
देशाचारेण चान्यांस्तु दुष्टान् संपीड्य दापयेत् ॥ ४७७ ॥</p>
<p>रिक्थिनं सुहृदं वापि च्छलेनैव प्रदापयेत् ।<br>
वणिजः कर्षकांश्चापि शिल्पिनश्चाब्रवीद्भृगुः  ॥ ४७८ ॥</p>
<p>धनदानासहं बुद्ध्वा स्वाधीनं कर्म कारयेत् ।<br>
अशक्तौ बन्धनागारं प्रवेश्यो ब्राह्मणादृते  ॥ ४७९ ॥</p>
<p>कर्षकान् क्षत्रविश्शूद्रान् समीहानांस्तु दापयेत् ॥ ४८० ॥</p>
<p>आचार्यस्य पितुर्मातुर्बान्धवानां तथैव च  ।<br>
एतेषामपराधेषु दण्डो नैव विधीयते  ॥ ४८१ ॥</p>
<p>प्राणात्यये तु यत्र स्यादकार्यकरणं कृतम्  ।<br>
दण्डस्तत्र तु नैव स्यादेष धर्मो भृगुस्मृतः  ॥ ४८२ ॥</p>
<p>न जातु ब्राह्मणं हन्यात्सर्वपापेष्ववस्थितम्  ।<br>
राष्ट्राच्चैनं बहिः कुर्यात्समग्रधनमक्षतम्  ॥ ४८३ ॥</p>
<p>चतुर्णामपि वर्णानां प्रायश्चित्तमकुर्वताम्  ।<br>
शरीरधनसंयुक्तं दण्डं धर्म्यं प्रकल्पयेत् ॥ ४८४ ॥</p>
<p>येन दोषेण शूद्रस्य दण्डो भवति धर्मतः  ।<br>
तेन चेत्क्षत्रविप्राणां द्विगुणो द्विगुणो भवेत् ॥ ४८५ ॥</p>
<p>प्रव्रज्यावसितं शूद्रं जपहोमपरायणम्  ।<br>
वधेन शासयेत्पापं दण्ड्यो वा द्विगुणं दमम्  ॥ ४८६ ॥</p>
<p>सर्वेषु चापराधेषु पुंसो योऽर्थदमः स्मृतः  ।<br>
तदर्धं योषितो दद्युर्वधे पुंसोऽङ्ग कर्तनम्  ॥ ४८७ ॥</p>
<p>नास्वतन्त्राः स्त्रियो ग्राह्याः पुमांस्तत्रापराध्यति  ।<br>
प्रभुणा शासनीयास्ता राजा तु पुरुषं नयेत् ॥ ४८८ ॥</p>
<p>प्रोषितस्वामिका नारी प्रापिता यद्यपि ग्रहे  ।<br>
तावत्सा बन्धने स्थाप्या यावत्प्रत्यागतः प्रभुः  ॥ ४८९ ॥</p>
<p>कल्पितो यस्य यो दण्डस्त्वपराधस्य यत्नतः  ।<br>
पणानां ग्रहणं तु स्यात्तन्मूल्यं वाथ राजनि  ॥ ४९० ॥</p>
<p>माषपादो द्विपादो वा दण्डो यत्र प्रवर्तितः  ।<br>
अनिर्दिष्टं तु विज्ञेयं माषकं तु प्रकल्पयेत् ॥ ४९१ ॥</p>
<p>यत्रोक्तो माषकैर्दण्डो राजतं तत्र निर्दिशेत  ।<br>
कृष्णलैश्चोक्तमेव स्यादुक्तदण्डविनिश्चयः  ॥ ४९२ ॥</p>
<p>माषो विंशतिभागस्तु ज्ञेयः कार्षापणस्य तु  ।<br>
काकणी तु चतुर्भागा माषकस्य पणस्य च  ॥ ४९३ ॥</p>
<p>पञ्चनद्याः प्रदेशे तु संज्ञेयं व्यवहारिकी  ।<br>
कार्षापणोण्डिका ज्ञेयास्ताश्चतस्रस्तु धानकः  ।<br>
ते द्वादश सुवर्णास्तु दीनारश्चित्रकः स्मृतः  ॥ ४९४ ॥</p>
<h2 id="पनरनयय">पुनर्न्यायः</h2>
<p>असत्सदिति यः पक्षः सभ्यैरेवावधार्यते  ।<br>
तीरितः सोऽनुशिष्टस्तु साक्षिवाक्यात्प्रकीर्तितः  ॥ ४९५ ॥</p>
<p>कुलादिभिर्निश्चितेऽपि सन्तोषं न गतस्तु यः  ।<br>
विचार्य तत्कृतं राजा कुकृतं पुनरुद्धरेत् ॥ ४९६ ॥</p>
<h2 id="ऋणदन-वदधवचर">ऋणादाने वृद्धिविचारः</h2>
<p>न स्त्रीभ्यो दासबालेभ्यः प्रयच्छेत्क्वचिदुद्धृतम्  ।<br>
दाता न लभते तत्तु तेभ्यो दद्यात्तु यद्वसु  ॥ ४९७ ॥</p>
<p>ऋणिकेन तु या वृद्धिरधिका संप्रकल्पिता  ।<br>
आपत्कालकृता नित्यं दातव्या कारिता तु सा  ।<br>
अन्यथा कारिता वृद्धिर्न दातव्या कथंचन  ॥ ४९८ ॥</p>
<p>एकान्तेनैव वृद्धिं तु शोधयेद्यत्र चर्णिकम्  ।<br>
प्रतिकालं ददात्येव शिखावृद्धिस्तु सा स्मृता  ॥ ४९९ ॥</p>
<p>गृहात्तोषः फलं क्षेत्राद्भोगलाभः प्रकीर्तितः  ॥ ५०० ॥</p>
<p>आधिभोगस्त्वशेषो यो वृद्धिस्तु परिकल्पितः  ।<br>
प्रयोगो यत्र चैवं स्यादाधिभोगः स उच्यते  ॥ ५०१ ॥</p>
<h2 id="आकतवदध">आकृतवृद्धिः</h2>
<p>यो याचितकमादाय तमदत्त्वा दिशं व्रजेत् ।<br>
ऊर्ध्वं संवत्सरात्तस्य तद्धनं वृद्धिमाप्नुयात् ॥ ५०२ ॥</p>
<p>कृत्वोद्धारमदत्त्वा यो याचितस्तु दिशं व्रजेत् ।<br>
ऊर्ध्वं मासत्रयात्तस्य तद्धनं वृद्धिमाप्नुयात् ॥ ५०३ ॥</p>
<p>स्वदेशेऽपि स्थितो यस्तु न दद्याद्याचितः क्वचित् ।<br>
तं ततोऽकारितां वृद्धिमनिच्छन्तं च दापयेत् ॥ ५०४ ॥</p>
<p>प्रीतिदत्तं न वर्धेत यावन्न प्रतियाचितम्  ।<br>
याच्यमानमदत्तं चेद्वर्धते पञ्चकं शतम्  ॥ ५०५ ॥</p>
<p>निक्षिप्तं वृद्धिशेषं च क्रयविक्रयमेव च  ।<br>
याच्यमानमदत्तं चेद्वर्धते पञ्चकं शतम्  ॥ ५०६ ॥</p>
<p>पण्यं गृहीत्वा यो मूल्यमदत्त्वैव दिशं व्रजेत् ।<br>
ऋतुत्रयस्यापरिष्टात्तद्धनं वृद्धिमाप्नुयात् ॥ ५०७ ॥</p>
<p>चर्मसस्यासवद्यूते पण्यमूल्ये च सर्वदा  ।<br>
स्त्रीशुल्केषु न वृद्धिः स्यात्प्रातिभाव्यागतेषु च  ॥ ५०८ ॥</p>
<h2 id="वदध-परमण">वृद्धेः परिमाणं</h2>
<p>ग्राह्यं स्याद्द्विगुणं द्रव्यं प्रयुक्तं धनिनां सदा  ।<br>
लभते चेन्न द्विगुणं पुनर्वृद्धिं प्रकल्पयेत् ॥ ५०९ ॥</p>
<p>मणिमुक्ताप्रवालानां सुवर्णरजतस्य च  ।<br>
तिष्ठति द्विगुणा वृद्धिः फालकैटाविकस्य च  ॥ ५१० ॥</p>
<p>तैलानां चैव सर्वेषां मद्यानामथ सर्पिषाम्  ।<br>
वृद्धिरष्टगुणा ज्ञेया गुडस्य लवणस्य च  ॥ ५११ ॥</p>
<p>कुप्यं पञ्चगुणं भूमिस्तथैवाष्टगुणा मता  ।<br>
सद्य एवेति वचनात्सद्य एव प्रदीयते  ॥ ५१२ ॥</p>
<h2 id="ऋणदधरण">ऋणोद्धरणं</h2>
<h2 id="अनकरणसमवय-वध">अनेकर्णसमवाये विधिः</h2>
<p>एकाहे लिखितं यत्तु तत्तु कुर्यादृणं समम्  ।<br>
ग्रहणं रक्षणं लाभमन्यथा तु यथाक्रमम्  ॥ ५१३ ॥</p>
<p>नानाऋणसमवाये तु यद्यत्पूर्वकृतं भवेत् ।<br>
तत्तदेवाग्रतो देयं राज्ञः स्याच्श्रोत्रियादनु  ॥ ५१४ ॥</p>
<p>यस्य द्रव्येण यत्पण्यं साधितं यो विभावयेत् ।<br>
तद्द्रव्यमृणिकेनैव दातव्यं तस्य नान्यथा  ॥ ५१५ ॥</p>
<h2 id="आध">आधिः</h2>
<p>द्रव्यं गृहीत्वा वृद्ध्यर्थं भोगयोग्यं ददाति चेत् ।<br>
जङ्गमं स्थावरं वापि भोग्याधिः स तु कथ्यते  ।<br>
मूल्यं तदाधिकं दत्त्वा स्वक्षेत्रादिकमाप्नुयात् ॥ ५१६ ॥</p>
<p>आधिमेकं द्वयोर्यस्तु कुर्यात्का प्रतिपद्भवेत् ।<br>
तयोः पूर्वकृतं ग्राह्यं तत्कर्ता चोरदण्डभाक् ॥ ५१७ ॥</p>
<p>आधानं विक्रयो दानं लेख्यसाक्ष्यकृतं यदा  ।<br>
एकक्रियाविरुद्धं तु लेख्यं तत्रापहारकम्  ॥ ५१८ ॥</p>
<p>अनिर्दिष्टं च निर्दिष्टमेकत्र च विलेखितम्  ।<br>
विशेषलिखितं ज्याय इति कात्यायनोऽब्रवीत् ॥ ५१९ ॥</p>
<p>योऽविद्यमानं प्रथममनिर्दिष्टस्वरूपकम्  ।<br>
आकाशभूतमादध्यादनिर्दिष्टं च तद्भवेत् ।<br>
यद्यत्तदास्य विद्येत तदादिष्टं विनिर्दिशेत् ॥ ५२० ॥</p>
<p>यस्तु सर्वस्वमादिश्य प्राक्पश्चान्नामचिह्नितम्  ।<br>
आदध्यात्तत्कथं न स्याच्चिह्नितं बलवत्तरम्  ॥ ५२१ ॥</p>
<p>मर्यादाचिह्नितं क्षेत्रं ग्रामं वापि यदा भवेत् ।<br>
ग्रामादयश्च लिख्यन्ते तदा सिद्धिमवाप्नुयात् ॥ ५२२ ॥</p>
<p>आधीकृतं तु यत्किंचिद्विनष्टं दैवराजतः  ।<br>
तत्र ऋणं सोदयं दाप्यो धनिनामधमर्णकः  ॥ ५२३ ॥</p>
<p>न चेद्धनिकदोषेण निपतेद्वा म्रियेत वा  ।<br>
आधिमन्यं स दाप्यः स्यादृणान्मुच्येत नर्णिकः  ॥ ५२४ ॥</p>
<p>अकाममननुज्ञातमधिं यः कर्म कारयेत् ।<br>
भोक्ता कर्मफलं दाप्यो वृद्धिं वा लभते न सः  ॥ ५२५ ॥</p>
<p>यस्त्वाधिं कर्म कुर्वाणं वाचा दण्डेन कर्मभिः  ।<br>
पीडयेद्भत्सयेच्चैव प्राप्नुयात्पूर्वसाहसम्  ॥ ५२६ ॥</p>
<p>बलादकामं यत्राधिमनिसृष्टं प्रवेशयेत् ।<br>
प्राप्नुयात्साहसं पूर्वमाधाता चाधिमाप्नुयात् ॥ ५२७ ॥</p>
<p>आधिं दुष्टेन लेख्येन भुङ्क्ते यमृणिकाद्धनी  ।<br>
नृपो दमं दापयित्वा आधिकेख्यं विनाशयेत् ॥ ५२८ ॥</p>
<p>आधाता यत्र न स्यात्तु धनी बन्धं निवेदयेत् ।<br>
राज्ञस्ततः स विख्यातो विक्रेय इति धारणा  ।<br>
सवृद्धिकं गृहीत्वा तु शेषं राजन् यथार्पयेत् ॥ ५२९ ॥</p>
<h2 id="परतभवधनम">प्रतिभूविधानम्</h2>
<p>दानोपस्थानवादेषु विश्वासशपथाय च  ।<br>
लग्नकं कारयेदेवं यथायोगं विपर्यये  ॥ ५३० ॥</p>
<p>दर्शनप्रतिभूर्यस्तं देशे काले न दर्शयेत् ।<br>
निबन्धमावहेत्तत्र दैवराजकृतादृते  ॥ ५३१ ॥</p>
<p>नष्टस्यान्वेषणार्थं तु देयं पक्षत्रयं परम्  ।<br>
यद्यसौ दर्शयेत्तत्र मोक्तव्यः प्रतिभूर्भवेत् ॥ ५३२ ॥</p>
<p>काले व्यतीते प्रतिभूर्यदि तं नैव दर्शयेत् ।<br>
स तमर्थं प्रदाप्यः स्यात्प्रेते चैवं विधीयते  ॥ ५३३ ॥</p>
<p>गृहीत्वा बन्धकं यत्र दर्शनेऽस्य स्थितो भवेत् ।<br>
विना पित्रा धनं तस्माद्दाप्यः स्यात्तदृणं सुतः  ॥ ५३४ ॥</p>
<p>यो यस्य प्रतिभूस्तिष्ठेद्दर्शनायेह मानवः  ।<br>
अदर्शयन् स तं तस्मै प्रयच्छेत्स्वधनादृणम्  ॥ ५३५ ॥</p>
<p>आद्यौ तु वितथे दाप्यौ तत्कालावेदितं धनम्  ।<br>
उत्तरौ तु विसंवादे तौ विना तत्सुतौ तथा  ॥ ५३६ ॥</p>
<p>एकच्छायाश्रिते सर्वं दद्यात्तु प्रोषिते सुतः  ।<br>
मृते पितरि पितृअंशं परर्णं न बृहस्पतिः  ॥ ५३७ ॥</p>
<p>एकच्छायाप्रविष्टानां दाप्यो तस्तत्र दृश्यते  ।<br>
प्रोषिते तत्सुतः सर्वं पित्रंशं तु मृते सुतः  ॥ ५३८ ॥</p>
<p>प्रातिभाव्यं तु यो दद्यात्पीडितः प्रतिभावितः  ।<br>
त्रिपक्षात्परतः सोऽर्थं द्विगुणं लब्धुमर्हति  ॥ ५३९ ॥</p>
<p>यस्यार्थे येन यद्दत्तं विधिनाभ्यर्थितेन तु  ।<br>
साक्षिभिर्भावितेनैव प्रतिभूस्तत्समाप्नुयात् ॥ ५४० ॥</p>
<p>सत्यंकारविसंवादे द्विगुणं प्रतिदापयेत् ।<br>
अकुर्वतस्तु तद्धानि सत्यंकारप्रयोजनम्  ॥ ५४१ ॥</p>
<h2 id="पतरदभ-कतमण-कन-परतदयम">पित्रादिभिः कृतमृणं केन प्रतिदेयम्</h2>
<p>कुटुम्बार्थमशक्तेन गृहीतं व्याधितेन वा  ।<br>
उपप्लवनिमित्ते च विद्यादापत्कृते तु तत् ॥ ५४२ ॥</p>
<p>कन्यावैवाहिकं चैव प्रेतकार्ये च यत्कृतम्  ।<br>
एतत्सर्वं प्रदातव्यं कुटुम्बेन कृतं प्रभोः  ॥ ५४३ ॥</p>
<p>ऋणं पुत्रकृतं पित्रा न देयमिति धर्मतः  ।<br>
देयं प्रतिश्रुतं यत्स्यात्यच्च स्यादनुमोदितम्  ॥ ५४४ ॥</p>
<p>प्रोषितस्यामतेनापि कुटुम्बार्थमृणं कृतम्  ।<br>
दासस्त्रीमातृशिष्यैर्वा दद्यात्पुत्रेण वा भृगुः  ॥ ५४५ ॥</p>
<p>भर्त्रा पुत्रेण वा सार्धं केवलेनात्मना कृतम्  ।<br>
ऋणमेवंविधं देयं नान्यथा तत्कृतं स्त्रिया  ॥ ५४६ ॥</p>
<p>मर्तुकामेन या भर्त्रा प्रोक्ता देयमृणं त्वया  ।<br>
अप्रपन्नापि सा दाप्या धनं यद्याश्रितं स्त्रियाम्  ॥ ५४७ ॥</p>
<p>विद्यमानेअपि रोगार्ते स्वदेशात्प्रोषितेऽपि वा  ।<br>
विंशात्संवत्सराद्देयमृणं पितृकृतं सुतैः  ॥ ५४८ ॥</p>
<p>व्याधितोन्मत्तवृद्धानां तथा दीर्घप्रवासिनाम्  ।<br>
ऋणमेवंविधं पुत्राञ्जीवतामपि दापयेत् ॥ ५४९ ॥</p>
<p>सांनिध्येऽपि पितुः पुत्रैरृणं देयं विभावितम्  ।<br>
जात्यन्धपतितोन्मत्त- क्षयश्वित्रादिरोगिणः  ॥ ५५० ॥</p>
<p>पितॄणां सूनुभिर्जातैर्दानेनैवाधमादृणात् ।<br>
विमोक्षस्तु यतस्तस्मादिच्छन्ति पितरः सुतान्  ॥ ५५१ ॥</p>
<p>नाप्राप्तव्यवहारेण पितर्युपरते क्वचित् ।<br>
काले तु विधिना देयं वसेयुर्नरकेऽन्यथा  ॥ ५५२ ॥</p>
<p>अप्राप्तव्यवहारश्चेत्स्वतन्त्रोऽपीह नर्णभाक् ।<br>
स्वातन्त्र्यं हि स्मृतं ज्येष्ठे ज्यैष्ठे गुणवयःकृतम्  ॥ ५५३ ॥</p>
<p>यद्दृष्टं दत्तशेषं वा देयं पैतामहं तु तत् ।<br>
सदोषं व्याहतं पित्रा नैव देयमृणं क्वचित् ॥ ५५४ ॥</p>
<p>पित्रा दृष्टमृणं यत्तु क्रमायातं पितामहात् ।<br>
निर्दोषं नोद्धृतं पुत्रैर्देयं पौत्रैस्तु तद्भृगुः  ॥ ५५५ ॥</p>
<p>पैतामहं तु यत्पुत्रैर्न दत्तं रोगिभिः स्थितैः  ।<br>
तस्मादेवंविधं पौत्रैर्देयं पैतामहं समम्  ॥ ५५६ ॥</p>
<p>ऋणं तु दापयेत्पुत्रं यदि स्यान्निरुपद्रवः  ।<br>
द्रविणार्हश्च धुर्यश्च नान्यथा दापयेत्सुतम्  ॥ ५५७ ॥</p>
<p>यद्देयं पितृभिर्नित्यं तदभावे तु तद्धनात् ।<br>
तद्धनं पुत्रपुत्रैर्वा देयं तत्स्वामिने तदा  ॥ ५५८ ॥</p>
<p>पित्रर्णे विद्यमाने तु न च पुत्रो धनं हरेत् ।<br>
देयं तद्धनिके द्रव्यं मृते गृह्णंस्तु दाप्यते  ॥ ५५९ ॥</p>
<p>पुत्राभावे तु दातव्यमृणं पौत्रेण यत्नतः  ।<br>
चतुर्थेन न दातव्यं तस्मात्तद्विनिर्वर्तते  ॥ ५६० ॥</p>
<p>प्रातिभाव्यागतं पौत्रैर्दातव्यं न तु तत्क्वचित् ।<br>
पुत्रेणापि समं देयमृणं सर्वत्र पैतृकम्  ॥ ५६१ ॥</p>
<p>रिक्थहर्त्रा ऋणं देयं तदभावे च योषितः  ।<br>
पुत्रैश्च तदभावेऽन्यै रिक्थभाग्भिर्यथाक्रमम्  ॥ ५६२ ॥</p>
<p>यावन्न पैतृकं द्रव्यं विद्यमानं लभेत्सुतः  ।<br>
सुसमृद्दोऽपि दाप्यः स्यात्तावन्नैवाधमर्णिकः  ॥ ५६३ ॥</p>
<p>लिखितं मुक्तकं वापि देयं यत्तु प्रतिश्रुतम्  ।<br>
परपूर्वस्त्रियै यत्तु विद्यात्कामकृतं नृणाम्  ॥ ५६४ ॥</p>
<p>यत्र हिंसां समुत्पाद्य क्रोधाद्द्रव्यं विनाश्य वा  ।<br>
उक्तं तुष्टिकरं यत्तु विद्याद्क्रोधकृतं तु तत् ॥ ५६५ ॥</p>
<p>स्वस्थेनार्तेन वा देयं भावितं धर्मकारणात् ।<br>
अदत्त्वा तु मृते दाप्यस्तत्सुतो नात्र संशयः  ॥ ५६६ ॥</p>
<p>निर्धनैरनपत्यैस्तु यत्कृतं शौण्डिकादिभिः  ।<br>
तत्स्त्रीणामुपभोक्ता तु दद्यात्तदृणमेव हि  ॥ ५६७ ॥</p>
<p>शौण्डिकव्याधजनक- गोपनाविकयोषिताम्  ।<br>
अधिष्ठाता ऋणं दाप्यस्तासां भर्तृक्रियासु तत् ॥ ५६८ ॥</p>
<p>न च भार्याकृतमृणं कथंचित्पत्युराभवेत् ।<br>
आपत्कृतादृते पुंसां कुटुम्बार्थे हि विस्तरः  ॥ ५६९ ॥</p>
<p>अन्यत्र रजकव्याध- गोपशौण्डिकयोषिताम्  ।<br>
तेषां तु तत्परा वृत्तिः कुटुम्बं च तदाश्रयम्  ॥ ५७० ॥</p>
<p>अमतेनैव पुत्रस्य प्रधना यान्यमाश्रयेत् ।<br>
पुत्रेणैवापहार्यं तद्- धनं दुहितृभिर्विना  ॥ ५७१ ॥</p>
<p>ऋणार्थमाहरेत्तन्तुं न सुखार्थं कदाचन  ।<br>
अयुक्ते कारणे यस्मात्पितरौ तु न दापयेत् ॥ ५७२ ॥</p>
<p>या स्वपुत्रं तु जह्यात्स्त्री समर्थमपि पुत्रिणी  ।<br>
आहृत्य स्त्रीधनं तत्र पित्र्यर्णं शोधयेन्मनुः  ॥ ५७३ ॥</p>
<p>बालपुत्राधिकार्था च भर्तारं यान्यमाश्रिता  ।<br>
आश्रितस्तदृणं दद्याद्बालपुत्राविधिः स्मृतः  ॥ ५७४ ॥</p>
<p>दीर्घप्रवासिनिर्बन्धु- जडोन्मत्तार्तलिङ्गिनाम्  ।<br>
जीवतामपि दातव्यं तत्स्त्रीद्रव्यसमाश्रितैः  ॥ ५७५ ॥</p>
<p>व्यसनाभिप्लुते पुत्रे बालो वा यत्न दृश्यते  ।<br>
द्रव्यहृद्दाप्यते तत्र तस्याभावे पुरन्ध्रिहृत् ॥ ५७६ ॥</p>
<p>पूर्वं दद्याद्धनग्राहः पुत्रस्तस्मादनन्तरम्  ।<br>
योषिद्ग्राहः सुताभावे पुत्रो वात्यन्तनिर्धनः  ॥ ५७७ ॥</p>
<p>देयं भार्याकृतमृणं भर्त्रा पुत्रेण मातृकम्  ।<br>
भर्तुरर्थे कृतं यत्स्यादभिधाय गते दिशम्  ॥ ५७८ ॥</p>
<p>देयं पुत्रकृतं तत्स्याद्यच्च स्यादनुवर्णितम्  ।<br>
कृतासंवादितं यच्च श्रुत्वा चैवानुचोदितम्  ॥ ५७९ ॥</p>
<h2 id="अधरमणकसयवरधदन-धनदधरवचर">अधर्मणिकस्यावरोधादिना धनोद्धारविचार</h2>
<p>धार्योऽवरुद्धस्त्वृणिकः प्रकाशं जनसंसदि  ।<br>
यावन्न दद्याद्देयं च देशाचारस्थितिर्यथा  ॥ ५८० ॥</p>
<p>विण्मूत्रशङ्का यस्य स्याद्धार्यमाणस्य देहिनः  ।<br>
पृष्ठतो वानुगन्तव्यो निबद्धं वा समुत्सृजेत् ॥ ५८१ ॥</p>
<p>स कृतप्रतिभूश्चैव मोक्तव्यः स्याद्दिने दिने  ।<br>
आहारकाले रात्रौ च निबन्धे प्रतिभूः स्थितः  ॥ ५८२ ॥</p>
<p>यो दर्शनप्रतिभुवं नाधिगच्छेन्न चाश्रयेत् ।<br>
स चारके निरोद्धव्यः स्थाप्यो वावेद्य रक्षिणः  ॥ ५८३ ॥</p>
<p>न चारके निरोद्धव्य आर्यः प्रात्ययिकः शुचिः  ।<br>
सोऽनिबद्धः प्रमोक्तव्यो निबद्धः शपथेन वा  ॥ ५८४ ॥</p>
<p>पीडनेनोपरोधेन साधयेदृणिकं धनी  ।<br>
कर्मणा व्यवहारेण सान्त्वेनादौ विभावितः  ॥ ५८५ ॥</p>
<p>आददीतार्थमेवं तु व्याजेनाचरितेन च  ।<br>
कर्मणा क्षत्रविश्शूद्रान् समहीनांश्च दापयेत् ॥ ५८६ ॥</p>
<p>राजानं स्वामिनं विप्रं सान्त्वेनैव प्रदापयेत् ।<br>
रिक्थिनं सुहृदं वापि च्छलेनैव प्रसाधयेत् ॥ ५८७ ॥</p>
<p>वणिजः कर्षकाश्चैव शिल्पिनश्चाब्रवीद्भृगुः  ।<br>
देशाचारेण दाप्याः स्युर्दुष्टान् संपीड्य दापयेत् ॥ ५८८ ॥</p>
<p>पीडयेत्तु धनी यत्र ऋणिकं न्यायवादिनम्  ।<br>
तस्मादर्थात्स हीयेत तत्समं चाप्नुयाद्दमम्  ॥ ५८९ ॥</p>
<p>यदि ह्यादावनादिष्टमशुभं कर्म कारयेत् ।<br>
प्राप्नुयात्साहसं पूर्वमृणान्मुच्येत चर्णिकः  ॥ ५९० ॥</p>
<p>उद्धारादिकमादाय स्वामिने न ददाति यः  ।<br>
स तस्य दासो भृत्यः स्त्री पशुर्वा जायते गृहे  ॥ ५९१ ॥</p>
<h2 id="उपनध">उपनिधिः</h2>
<p>त्रयप्रोषितनिक्षिप्त- बन्धान्वाहितयाचितम्  ।<br>
वैश्यवृत्त्यर्पितं चैव सोऽर्थस्तूपनिधिः स्मृतः  ॥ ५९२ ॥</p>
<p>निक्षिप्तं यस्य यत्किंचित्तत्प्रयत्नेन पालयेत् ।<br>
दैवराजकृतादन्यो विनाशस्तस्य कीर्त्यते  ॥ ५९३ ॥</p>
<p>यस्य दोषेण यत्किंचिद्विनाश्येत ह्रियेत वा  ।<br>
तद्द्रव्यं सोदयं दाप्यो दैवराजकृताद्विना  ॥ ५९४ ॥</p>
<p>याचितानन्तरं नाशे दैवराजकृतेऽपि सः  ।<br>
ग्रहीता प्रतिदाप्यः स्यान्मूल्यमात्रं न संशयः  ॥ ५९५ ॥</p>
<p>न्यासादिकं परद्रव्यं प्रभक्षितमुपेक्षितम्  ।<br>
अज्ञाननाशितं चैव येन दाप्यः स एव तत् ॥ ५९६ ॥</p>
<p>भक्षितं सोदयं दाप्यः समं दाप्य उपेक्षितम्  ।<br>
किंचिन्न्यूनं प्रदाप्यः स्याद्द्रव्यमज्ञाननाशितम्  ॥ ५९७ ॥</p>
<p>अराजदैविकेनापि निक्षिप्तं यत्र नाशितम्  ।<br>
ग्रहीतुः सह भाण्डेन दातुर्नष्टं तदुच्यते  ॥ ५९८ ॥</p>
<p>ज्ञात्वा द्रव्यवियोगं तु दाता यत्र विनिक्षिपेत् ।<br>
सर्वोपायविनाशेऽपि ग्रहीता नैव दाप्यते  ॥ ५९९ ॥</p>
<p>ग्राहकस्य हि यद्दोषान्नष्टं तु ग्राहकस्य तत् ।<br>
तस्मिन्नष्टे हृते वापि ग्रहीता मूल्यमाहरेत् ॥ ६०० ॥</p>
<p>ग्राह्यस्तूपनिधिः काले कालहीनं तु वर्जयेत् ।<br>
कालहीनं ददद्दण्डं द्विगुणं च प्रदाप्यते  ॥ ६०१ ॥</p>
<p>सर्वेषूपनिधिष्वेते विधयः परिकीर्तिताः  ॥ ६०२ ॥</p>
<p>यैश्च संस्क्रियते न्यासो दिवसैः परिनिश्चितैः  ।<br>
तदूर्ध्वं स्थापयेच्शिल्पी दाप्यो दैवहतेऽपि तत् ॥ ६०३ ॥</p>
<p>न्यासदोषाद्विनाशः स्याच्शिल्पिनं तन्न दापयेत् ।<br>
दापयेच्शिल्पिदोषात्तत्संस्कारार्थं यदर्पितम्  ॥ ६०४ ॥</p>
<p>स्वल्पेनापि च यत्कर्म नष्टं चेद्भृतकस्य तत् ।<br>
पर्याप्तं दित्सतस्तस्य विनश्येत्तदगृह्णतः  ॥ ६०५ ॥</p>
<p>यदि तत्कार्यमुद्दिश्य कालं परिनियम्य वा  ।<br>
याचितोऽर्धकृते तस्मिन्नप्राप्ते न तु दाप्यते  ॥ ६०६ ॥</p>
<p>प्राप्तकाले कृते कार्ये न दद्याद्याचितोऽपि सन्  ।<br>
तस्मिन्नष्टे वापि ग्रहीता मूल्यमाहरेत् ॥ ६०७ ॥</p>
<p>याच्यमानो न दद्याद्वा दाप्यस्तत्सोदयं भवेत् ॥ ६०८ ॥</p>
<p>अथ कार्यविपत्तिस्तु तस्यैव स्वामिनो भवेत् ।<br>
अप्राप्ते वै स काले तु दाप्यस्त्वर्धकृतेऽपि तत् ॥ ६०९ ॥</p>
<p>यो याचितकमादाय न दद्यात्प्रतियाचितः  ।<br>
स निगृह्य बलाद्दाप्यो दण्ड्यश्च न ददाति यः  ॥ ६१० ॥</p>
<p>अनुमार्गेण कार्येषु अन्यस्मिन् वचनान्मम  ।<br>
दद्यास्त्वमिति यो दत्तः स इहान्वाधिरुच्यते  ॥ ६११ ॥</p>
<h2 id="असवमवकरय">अस्वामिविक्रयः</h2>
<p>अस्वामिविक्रयं दानमाधिं च विनिवर्तयेत् ॥ ६१२ ॥</p>
<p>अभियोक्ता धनं कुर्यात्प्रथमं ज्ञातिभिः स्वकम्  ।<br>
पश्चादात्मविशुध्यर्थं क्रयं केता स्वबन्धुभिः  ॥ ६१३ ॥</p>
<p>नाष्टिकस्तु प्रकुर्वीत तद्धनं ज्ञातृभिः स्वकम्  ।<br>
अदत्तत्यक्तविक्रीतं कृत्वा स्वं लभते धनम्  ॥ ६१४ ॥</p>
<p>प्रकाशं वा क्रयं कुर्यान्मूलं वापि समर्पयेत् ।<br>
मूलानयनकालस्तु देयो योजनसंख्यया  ॥ ६१५ ॥</p>
<p>प्रकाशं च क्रयं कुर्यात्साधुभिर्ज्ञातिभिः स्वकैः  ।<br>
न तत्रान्या क्रिया प्रोक्ता दैविकी न च मानुषी  ॥ ६१६ ॥</p>
<p>यदा मूलमुपन्यस्य पुनर्वादी क्रयं वदेत् ।<br>
आहरेन्मूलमेवासौ न क्रयेण प्रयोजनम्  ॥ ६१७ ॥</p>
<p>असमाहार्यमूलस्तु क्रयमेव विशोधयेत् ।<br>
विशोधिते क्रये राज्ञा न वक्तव्यः स किंचन  ॥ ६१८ ॥</p>
<p>अनुपस्थापयन्मूलं क्रयं वाप्यविशोधयन्  ।<br>
यथाभियोगं धनिने धनं दाप्यो दमं च सः  ॥ ६१९ ॥</p>
<p>यदि स्वं नैव कुरुते ज्ञातिभिर्नाष्टिको धनम्  ।<br>
प्रसङ्गविनिवृत्त्यर्थं चोरवद्दण्डमर्हति  ॥ ६२० ॥</p>
<p>वनिङ्वीथीपरिगतं विज्ञातं राजपुरुषैः  ।<br>
अविज्ञाताश्रयात्क्रीतं विक्रेता यत्र वा मृतः  ॥ ६२१ ॥</p>
<p>स्वामी दत्वार्धमूल्यं तु प्रगृह्णीत स्वक धनम्  ।<br>
अर्धं द्वयोरपहृतं तत्र स्याद्व्यवहारतः  ॥ ६२२ ॥</p>
<p>अविज्ञातक्रयो दोषस्तथा चापरिपालनम्  ।<br>
एतद्द्वयं समाख्यातं द्रव्यहानिकरं बुद्धैः  ॥ ६२३ ॥</p>
<h2 id="समभयसमतथनम">सम्भूयसमुत्थानम्</h2>
<p>समवेतास्तु ये केचिच्शल्पिनो वणिजोऽपि वा  ।<br>
अविभज्य पृथग्भूतैः प्राप्तं तत्र फलं समम्  ॥ ६२४ ॥</p>
<p>भाण्डपिण्डव्ययोद्धार- भारसारार्थवीक्षणम्  ।<br>
कुर्युस्तेऽव्यभिचारेण समयेन व्यवस्थिताः  ॥ ६२५ ॥</p>
<p>प्रयोगं कुर्वते ये तु हेमधान्यरसादिना  ।<br>
समन्यूनाधिकैरंशैर्लाभस्तेषां तथाविधः  ॥ ६२६ ॥</p>
<p>बहूनां संमतो यस्तु दद्यादेको धनं नरः  ।<br>
ऋणं च कारयेद्वापि सर्वैरेव कृतं भवेत् ॥ ६२७ ॥</p>
<p>ज्ञातिसंबन्धिसुहृदामृणं देयं सबन्धकम्  ।<br>
अन्येषां लग्नकोपेतं लेख्यसाक्षियुतं तथा  ॥ ६२८ ॥</p>
<p>स्वेच्छादेयं हिरण्यं तु रसा धान्यं च साविधि  ।<br>
देशस्थित्या प्रदातव्यं ग्रहीतव्यं तथैव च  ॥ ६२९ ॥</p>
<p>समवेतैस्तु यद्दत्तं प्रार्थनीयं तथैव तत् ।<br>
न च याचेत यः कश्चिल्लाभात्स परिहीयते  ॥ ६३० ॥</p>
<p>चोरतः सलिलादग्नेर्द्रव्यं यस्तु समाहरेत् ।<br>
तस्यांशो दशमो देयः सर्ववादेष्वयं विधिः  ॥ ६३१ ॥</p>
<p>शिक्षकाभिज्ञकुशला आचार्यश्चेति शिल्पिनः  ।<br>
एकद्वित्रिचतुर्भागान् हरेयुस्ते यथोत्तरम्  ॥ ६३२ ॥</p>
<p>परराष्ट्राद्धनं यत्स्याच्चौरैः स्वाम्याज्ञयाहृतम्  ।<br>
राज्ञो दशांशमुद्धृत्य विभजेरन् यथाविधि  ॥ ६३३ ॥</p>
<p>चोराणां मुख्यभूतस्तु चतुरोऽंशांस्ततो हरेत् ।<br>
शूरोऽंशांस्त्रीन् समर्थो द्वौ शोषास्त्वेकैकमेव च  ॥ ६३४ ॥</p>
<p>तेषां चेत्प्रसृतानां यो ग्रहणं समवाप्नुयात् ।<br>
तन्मोक्षणार्थं यद्दत्तं वहेयुस्ते यथांशतः  ॥ ६३५ ॥</p>
<p>नर्तकानामेष एव धर्मः सद्भिरुदाहृतः  ।<br>
तालज्ञो लभते ह्यर्धं गायनास्तु समांशिनः  ।<br>
प्रमुखा द्व्यंशमर्हन्ति सोऽयं संभूय कुर्वताम्  ॥ ६३६ ॥</p>
<p>वणिजां कर्षकाणां च चोराणां शिल्पिनां तथा  ।<br>
अनियम्यांशकर्तॄणां सर्वेषामेष निर्णयः  ॥ ६३७ ॥</p>
<h2 id="दततनपकरम-दततपरदनक-व">दत्तानपाकर्म दत्ताप्रदानिकं वा</h2>
<p>विक्रयं चैव दानं च न नेयाः स्युरनिच्छवः  ।<br>
दाराः पुत्राश्च सर्वस्वमात्मनैव तु योजयेत् ॥ ६३८ ॥</p>
<p>आपत्काले तु कर्तव्यं दानं विक्रय एव वा  ।<br>
अन्यथा न प्रवर्तेत इति शास्त्रविनिश्चयः  ॥ ६३९ ॥</p>
<p>सर्वस्वगृहवर्जं तु कुटुम्बभरणाधिकम्  ।<br>
यद्द्रव्यं तत्स्वकं देयमदेयं स्यादतोऽन्यथा  ॥ ६४० ॥</p>
<p>अतश्च सुतदाराणां वशित्वं त्वनुशासने  ।<br>
विक्रये चैव दाने च वशित्वं न सुते पितुः  ॥ ६४१ ॥</p>
<p>स्वेच्छया यः प्रतिश्रुत्य ब्राह्मणाय प्रतिग्रहम्  ।<br>
न दद्यादृणव दाप्यः प्राप्नुयात्पूर्वसाहसम्  ॥ ६४२ ॥</p>
<p>प्रतिश्रुतस्यादानेन दत्तस्याच्छादनेन च  ।<br>
कल्पकोटिशतं मर्त्यस्तिर्यग्योनौ च जायते  ॥ ६४३ ॥</p>
<p>अविज्ञातोपलब्ध्यर्थं दानं यत्र निरूपितम्  ।<br>
उपलब्धिक्रियालब्धं सा भृतिः परिकीर्तिता  ॥ ६४४ ॥</p>
<p>भयत्राणाय रक्षार्थं तथा कार्यप्रसाधनात् ।<br>
अनेन विधिना लब्धं विद्यात्प्रत्युपकारतः  ॥ ६४५ ॥</p>
<p>प्राणसंशयमापन्नं यो मामुत्तारयेदितः  ।<br>
सर्वस्वं तस्य दास्यामीत्युक्तेऽपि न तथा भवेत् ॥ ६४६ ॥</p>
<p>कामक्रोधास्वतन्त्रार्त- क्लीबोन्मत्तप्रमोहितैः  ।<br>
व्यत्यासपरिहासाच्च यद्दत्तं तत्पुनर्हरेत् ॥ ६४७ ॥</p>
<p>या तु कार्यस्य सिद्ध्यर्थमुत्कोचा स्यात्प्रतिश्रुता  ।<br>
तस्मिन्नपि पसिद्धेऽर्थे न देया स्यात्कथंचन  ॥ ६४८ ॥</p>
<p>अथ प्रागेव दत्ता स्यात्प्रतिदाप्यस्तथा बलात् ।<br>
दण्डं चैकादशगुणमाहुर्गार्गीयमानवाः  ॥ ६४९ ॥</p>
<p>स्तेनसाहसिकोद्वृत्त- पारजायिकशंसनात् ।<br>
दर्शनाद्वृत्तनष्टस्य तथासत्यप्रवर्तनात् ॥ ६५० ॥</p>
<p>प्राप्तमेतैस्तु यत्किंचित्तदुत्कोचाख्यमुच्यते  ।<br>
न दाता तत्र दण्ड्यः स्यान्मध्यस्थश्चैव दोषभाक् ॥ ६५१ ॥</p>
<p>नियुक्तो यस्तु कार्येषु स चेदुत्कोचमाप्नुयात् ।<br>
स दाप्यस्तद्धनं कृत्स्नं दमश्चैकादशाधिकम्  ॥ ६५२ ॥</p>
<p>अनियुक्तस्तु कार्यार्थमुत्कोचं यमवाप्नुयात् ।<br>
कृतप्रत्युपकारार्थस्तस्य दोषो न विद्यते  ॥ ६५३ ॥</p>
<p>स्वस्थेनार्तेन वा दत्तं श्राव्रितं धर्मकारणात् ।<br>
अदत्त्वा तु मृते दाप्यस्तत्सुतो नात्र संशयः  ॥ ६५४ ॥</p>
<p>योगाधमनविक्रीतं योगदानपतिग्रहम्  ।<br>
यस्य वाप्युपधिं पश्येत्तत्सर्वं विनिवर्तयेत् ॥ ६५५ ॥</p>
<p>भृतावनिश्चितायां तु दशभागमवाप्नुयात् ।<br>
लाभगोवीर्यसस्यानां वणिग्गोपकृषीवलाः  ॥ ६५६ ॥</p>
<h2 id="वतनसयनपकरम">वेतनस्यानपाकर्म</h2>
<p>कर्मारम्भं तु यः कृत्वा सिद्धं नैव तु कारयेत् ।<br>
बलात्कारयितव्योऽसौ अकुर्वन् दण्डमर्हति  ॥ ६५७ ॥</p>
<p>विघ्नयन् वाहको दाप्यः प्रस्थाने द्विगुणां भृतिम्  ॥ ६५८ ॥</p>
<p>न तु दाप्यो हृतं चोरैर्दग्धमूढं जलेन वा  ॥ ६५९ ॥
त्यजेत्पथि सहायं यः श्रान्तं रोगार्तमेव वा  ।<br>
प्राप्नुयात्साहसं पूर्वं ग्रामे त्र्यहमपालयन्  ॥ ६६० ॥</p>
<p>यदा तु पथि तद्भाण्डमासिध्येत ह्रियेत वा  ।<br>
यावानध्वा गतस्तेन प्राप्नुयात्तावतीं भृतिम्  ॥ ६६१ ॥</p>
<p>हस्त्यश्वगोखरोष्ट्रादीन् गृहीत्वा भाटकेन यः  ।<br>
नार्पयेत्कृतकृत्यार्थः स तु दाप्यः सभाटकम्  ॥ ६६२ ॥</p>
<p>गृहवार्यापणादीणि गृहीत्वा भाटकेन यः  ।<br>
स्वामिने नार्पयेद्यावत्तावद्दाप्यः सभाटकम्  ॥ ६६३ ॥</p>
<h2 id="सवमपलववद">स्वामिपालविवादः</h2>
<p>क्षेत्रारामविवीतेषु गृहेषु पशुवाटिषु  ।<br>
ग्रहणं तत्प्रविष्टानां ताडनं वा बृहस्पतिः  ॥ ६६४ ॥</p>
<p>अधमोत्तममध्यानां पशूनां चैव ताडने  ।<br>
स्वामी तु विवदेद्यत्र दण्डं तत्र प्रकल्पयेत् ॥ ६६५ ॥</p>
<p>अजातेष्वेव सस्येषु कुर्यादावरणं महत् ।<br>
दुःखेनेह निवार्यन्ते लब्धस्वादुरसा मृगाः  ॥ ६६६ ॥</p>
<p>दापयेत्पणपादं गां द्वौ पादौ महिषीं तथा  ।<br>
तथाजाविकवत्सानां पादो दण्डः प्रकीर्तितः  ॥ ६६७ ॥</p>
<h2 id="समयसयनपकरम-सवदवयतकरम-व">समयस्यानपाकर्म संविद्व्यतिक्रमो वा</h2>
<p>समूहिनां तु यो धर्मस्तेन धर्मेण ते सदा  ।<br>
प्रकुर्युः सर्वकर्माणि स्वधर्मेषु व्यवस्थिताः  ॥ ६६८ ॥</p>
<p>अविरोधेन धर्मस्य निर्गतं राजशासनम्  ।<br>
तस्यैवाचरणं पूर्वं कर्तव्यं तु नृपाज्ञया  ॥ ६६९ ॥</p>
<p>राजप्रवर्तितान् धर्मान् यो नरो नानुपालयेत् ।<br>
गर्ह्यः स पापो दण्ड्यश्च लोपयन् राजशासनम्  ॥ ६७० ॥</p>
<p>युक्तियुक्तं च यो हन्याद्वक्तुर्योऽनवकाशदः  ।<br>
अयुक्तं चैव यो ब्रूते स दाप्यः पूर्वसाहसम्  ॥ ६७१ ॥</p>
<p>साहसी भेदकारी च गणद्रव्यविनाशकः  ।<br>
उच्छेद्याः सर्व एवैते विख्याप्यैवं नृपे भृगुः  ॥ ६७२ ॥</p>
<p>एकपात्रे च वा पङ्क्त्यां संभोक्ता यस्य यो भवेत् ।<br>
अकुर्वंस्तत्तथा दण्ड्यस्तस्य दोषमदर्शयन्  ॥ ६७३ ॥</p>
<p>गणमुद्दिश्य यत्किंचित्कृत्वर्णं भक्षितं भवेत् ।<br>
आत्मार्थं विनियुक्तं वा देयं तैरेव तद्भवेत् ॥ ६७४ ॥</p>
<p>गणानां श्रेणिवर्गाणां गताः स्युर्ये तु मध्यताम्  ।<br>
प्राक्तनस्य धनर्णस्य समांशाः सर्व एव ते  ॥ ६७५ ॥</p>
<p>तथैव भोज्यवैभाज्य- दानधर्मक्रियासु च  ।<br>
समूहस्थोऽंशभागी स्यात्प्रगतस्त्वंशभाङ्न तु  ॥ ६७६ ॥</p>
<p>यत्तैः प्राप्तं रक्षितं वा गणार्थे वा ऋणं कृतम्  ।<br>
राजप्रसादलब्धं च सर्वेषामेव तत्समम्  ॥ ६७७ ॥</p>
<h2 id="नगमदसजञलकषणम">नैगमादिसंज्ञालक्षणम्</h2>
<p>नानापौरसमूहस्तु नैगमः परिकीर्तितः  ।<br>
नानायुधधरा व्राताः समवेताः प्रकीर्तिताः  ॥ ६७८ ॥</p>
<p>समूहो वणिजादीनां पूगः संपरिकीर्तितः  ।<br>
प्रव्रज्यावसिता ये तु पाषण्डाः परिकीर्तिताः  ॥ ६७९ ॥</p>
<p>ब्राह्मणानां समूहस्तु गणः संपरिकीर्तितः  ।<br>
शिल्पोपजीविनो ये तु शिल्पिनः परिकीर्तिताः  ॥ ६८० ॥</p>
<p>आर्हतसौगतानां तु समूहः सङ्घ उच्यते  ।<br>
चाण्डालश्वपचादीनां समूहो गुल्म उच्यते  ॥ ६८१ ॥</p>
<p>गणपाषण्डपूगाश्च व्राताश्च श्रेणयस्तथा  ।<br>
समूहस्थाश्च ये चान्ये वर्गाख्यास्ते बृहस्पतिः  ॥ ६८२ ॥</p>
<h2 id="करयककरयनशय-करसवनशय-वकरय-सपरदन-व">क्रयकिक्रयानुशयः क्रीस्वानुशयो विक्रीये संप्रदानं वा</h2>
<p>क्रीत्वा प्राप्तं न गृह्णीयाद्यो न दद्याददूषितम्  ।<br>
स मूल्याद्दशमं भागं दत्त्वा स्वद्रव्यमाप्नुयात् ॥ ६८३ ॥</p>
<p>अप्राप्तेऽर्थक्रियाकाले कृते नैव प्रदापयेत् ।<br>
एवं धर्मो दशाहात्तु परतोऽनुशयो न तु  ॥ ६८४ ॥</p>
<p>भूमेर्दशाहे विक्रेतुरायस्तत्क्रेतुरेव च  ।<br>
द्वादशाहः सपिण्डानामपि चाल्पमतः परम्  ॥ ६८५ ॥</p>
<p>क्रीत्वानुशयवान् पण्यं त्यजेद्दोह्यादि यो नरः  ।<br>
अदुष्टमेव काले तु स मूल्याद्दशमं वहेत् ॥ ६८६ ॥</p>
<p>क्रीत्वा गच्छन्ननुशयं क्रयी हस्तमुपागते  ।<br>
षड्भागं तत्र मूल्यस्य दत्त्वा क्रीतं त्यजेद्बुधः  ॥ ६८७ ॥</p>
<p>अविज्ञातं तु यत्क्रीतं दुष्टं पश्चाद्विभावितम्  ।<br>
क्रीतं तत्स्वामिने देयं काले चेदन्यथा न तु  ॥ ६८८ ॥</p>
<p>निर्दोषं दर्शयित्वा तु यः सदोषं प्रयच्छति  ।<br>
मूल्यं तद्द्विगुणं दाप्यो विनयं तावदेव च  ॥ ६८९ ॥</p>
<p>उपहन्येत वा पण्यं दह्येतापह्रियेत वा  ।<br>
विक्रेतुरेव सोऽनर्थो विक्रीयासंप्रयच्छतः  ॥ ६९० ॥</p>
<p>दीयमानं न गृह्णाति क्रीत पण्यं च यः क्रयी  ।<br>
विक्रीतं च तदन्यत्र विक्रेता नापराध्रुयात् ॥ ६९१ ॥</p>
<p>मत्तोन्मत्तेन विक्रीतं हीनमूल्यं भयेन वा  ।<br>
अस्वतन्त्रेण मुग्धेन त्याज्यं तस्य पुनर्भवेत् ॥ ६९२ ॥</p>
<p>त्र्यहं दोह्यं परीक्षेत पत्र्चाहद्वाह्यमेव तु   ।<br>
मुक्तावज्रप्रवालानां सप्ताहं स्यात्प्रवीक्षणम्  ॥ ६९३ ॥</p>
<p>द्विपदामर्धमासं तु पुंसां तद्द्विगुणं स्त्रियाः  ।<br>
दशाहं सर्वबीजानामेकाहं लोहवाससाम्  ॥ ६९४ ॥</p>
<p>अतोऽर्वाक्पण्यदोषस्तु यदि संजायते क्वचित् ।<br>
विक्रेतुः प्रतिदेयं तत्क्रेता मूल्यमवाप्नुयात् ॥ ६९५ ॥</p>
<p>परिभुक्तं तु यद्वासः क्लिष्टरूपं मलीमसम्  ।<br>
सदोषमपि तत्क्रीतं विकेतुर्न भवेत्पुनः  ॥ ६९६ ॥</p>
<p>साधारणं तु यत्क्रीतं नैको दद्यान्नराधमः  ।<br>
नादद्यान्न च गृह्णीयाद्विक्रीयाच्च न चैव हि  ॥ ६९७ ॥</p>
<p>क्रीत्वा मूल्येन यत्पण्यं दुष्क्रीतं मन्यते क्रयी  ।<br>
विक्रेतुः प्रतिदेयं तत्तस्मिन्नेवाह्न्यवीक्षितम्  ॥ ६९८ ॥</p>
<p>द्वितीयेऽह्नि ददत्क्रेता मूल्यात्त्र्यंशांशमाहरेत् ।<br>
द्विगुणं तृतीयेऽह्नि परतः क्रेतुरेव तत् ॥ ६९९ ॥</p>
<p>द्रव्यस्वं पञ्चधा कृत्वा त्रिभागो मूल्यमुच्यते  ।<br>
लाभश्चतुर्थो भागः स्यात्पञ्चमः सत्यमुच्यते  ॥ ७०० ॥</p>
<p>सन्धिश्च परिवृत्तिश्च विषमा वा त्रिभोगतः  ।<br>
आज्ञयापि क्रयश्चापि दशाब्दं विनिवर्तयेत् ॥ ७०१ ॥</p>
<p>ज्ञात्यादीनननुज्ञाप्य समीपस्थाननिन्दितान्  ।<br>
क्रयविक्रयधर्मोऽपि भूमेर्नास्तीति निर्णयः  ॥ ७०२ ॥</p>
<p>स्वग्रामे दशरात्रं स्यादन्यग्रामे त्रिपक्षकम्  ।<br>
राष्ट्रान्तरेषु षण्मासं भाषाभेदे तु वत्सरम्  ॥ ७०३ ॥</p>
<p>पलायिते तु करदे करप्रतिभुवा सह  ।<br>
करार्थं करदक्षेत्रं विक्रीणीयुः सभासदः  ॥ ७०४ ॥</p>
<p>समवेतैस्तु सामन्तैरभिज्ञैः पापभीरुभिः  ।<br>
क्षेत्रारामगृहादीनां द्विपदां च चतुष्पदाम्  ॥ ७०५ ॥</p>
<p>कल्पितं मूल्यमित्याहुर्भागं कृत्वा तदष्टधा  ।<br>
एकभागातिरिक्तं वा हीनं वानुचितं स्मृतम्  ॥ ७०६ ॥</p>
<p>समाः शतमतीतेऽपि सर्वं तद्विनिवर्तते  ।<br>
क्रयविक्रयणे क्रय्यं यन्मूल्यं धर्मतोऽर्हति  ॥ ७०७ ॥</p>
<p>तत्तुर्ये पञ्चमे षष्टे सप्तमेऽंशेऽष्टमेऽपि वा  ।<br>
हीने यदि विनिर्वृत्ते क्रयविक्रायणे सति  ॥ ७०८ ॥</p>
<p>हीनमूल्यं तु तत्सर्वं कृतमप्यकृतं भवेत् ।<br>
उक्तादल्पतरे हीने क्रयो नैव प्रदुष्यति  ॥ ७०९ ॥</p>
<p>तेनाप्यंशेन हीयेत मूल्यतः क्रयविक्रये  ।<br>
कतमप्यकृतं प्राहुरन्ये धर्मविदो जनाः  ॥ ७१० ॥</p>
<p>अर्धाधिके क्रयः सिध्येदुक्तलाभो दशाधिकः  ।<br>
अवक्रयस्त्रिभागेन सद्य एव रुचिक्रयः  ॥ ७११ ॥</p>
<p>मूल्यात्स्वल्पप्रदानेऽपि क्रयसिद्धिः कृता भवेत् ।<br>
चक्रवृद्द्यां प्रदातव्यं देयं तत्समयादृते  ॥ ७१२ ॥</p>
<h2 id="अभयपतयशशरष">अभ्युपेत्याशुश्रूषा</h2>
<p>यस्तु न ग्राहयेच्शिल्पं कर्माण्यन्यानि कारयेत् ।<br>
प्राप्नुयात्साहसं पूर्वं तस्माच्शिष्यो निवर्तते  ॥ ७१३ ॥</p>
<p>शिक्षितोऽपि श्रितं काममन्तेवासी समाचरेत् ।<br>
तत्र कर्म च यत्कुर्यादाचार्यस्यैव तत्फलम्  ॥ ७१४ ॥</p>
<p>स्वतन्त्रस्यात्मनो दानाद्दासत्वं दारवद्भृगुः  ।<br>
त्रिषु वर्णेषु विज्ञेयं दास्यं विप्रस्य न क्वचित् ॥ ७१५ ॥</p>
<p>वर्णानामनुलाम्येन दास्यं न प्रतिलोमतः  ।<br>
राजन्यवैश्यशूद्राणां त्यजतां हि स्वतन्त्रताम्  ॥ ७१६ ॥</p>
<p>समवर्णोऽपि विप्रं तु दासत्वं नैव कारयेत् ।<br>
ब्राह्मणस्य हि दासत्वान्नृपतेजो विहन्यते  ॥ ७१७ ॥</p>
<p>क्षत्रविश्शूद्रधर्मस्तु समवर्णे कदाचन  ।<br>
कारयेद्दासकर्माणि ब्राह्मणं न बृहस्पतिः  ॥ ७१८ ॥</p>
<p>शीलाध्ययनसंपन्ने तदूनं कर्म कामतः  ।<br>
तत्रापि नाशुभं किंचित्प्रकुर्वीत द्विजोत्तमः  ॥ ७१९ ॥</p>
<p>विण्मूत्रोन्मार्जनं चैव नग्नत्वपरिमर्दनम्  ।<br>
प्रायो दासीसुताः कुर्युर्गवादिग्रहणं च यत् ॥ ७२० ॥</p>
<p>प्रव्रज्यावसिता यत्र त्रयो वर्णा द्विजादयः  ।<br>
निर्वासं कारयेद्विप्रं दासत्वं क्षत्रविड्नृपः  ॥ ७२१ ॥</p>
<p>शूद्रं तु कारयेद्दासं क्रीतमक्रीतमेव वा  ।<br>
दास्यायैव हि सृष्टः स स्वयमेव स्वयं भुवा  ॥ ७२२ ॥</p>
<p>स्वदासीं यस्तु संगच्छेत्प्रसूता च भवेत्ततः  ।<br>
अवेक्ष्य बीजं कार्या स्यान्न दासी सान्वया तु सा  ॥ ७२३ ॥</p>
<p>दासस्य तु धनं यत्स्यात्स्वामी तस्य प्रभुः स्मृतः  ।<br>
प्रकाशं विक्रयाद्यत्तु न स्वामी धनमर्हति  ॥ ७२४ ॥</p>
<p>दासेनोढा स्वदासी या सापि दासीत्वमाप्नुयात् ।<br>
यस्माद्भर्ता प्रभुस्तस्याः स्वाम्यधीनः प्रभुर्यतः  ॥ ७२५ ॥</p>
<p>आदद्याद्ब्राह्मणीं यस्तु चिक्रीणीत तथैव च  ।<br>
राज्ञा तदकृतं कार्यं दण्ड्या स्युः सर्व एव ते  ॥ ७२६ ॥</p>
<p>कामात्तु संश्रितां यस्तु दासीं कुर्यात्कुलस्त्रियम्  ।<br>
संक्रामयेत वान्यत्र दण्ड्यस्तच्चाकृतं भवेत् ॥ ७२७ ॥</p>
<p>बालधात्रीमदासीं च दासीमिव भुनक्ति यः  ।<br>
परिचारकपत्नीं वा प्राप्नुयात्पूर्वसाहसम्  ॥ ७२८ ॥</p>
<p>विक्रोशमानां यो भक्तां दासीं विक्रेतुमिच्छति  ।<br>
अनापदिस्थः शक्तः सन् प्राप्नुयाद्द्विशतं दमम्  ॥ ७२९ ॥</p>
<p>तवाहमिति चात्मानं योऽस्वतन्त्रः प्रयच्छति  ।<br>
न स तं प्राप्नुयात्कामं पूर्वस्वामी लभेत तम्  ॥ ७३० ॥</p>
<p>प्रव्रज्यावसितो दासो मोक्तव्यश्च न केनचित् ।<br>
अनाकालभृतो दास्यान्मुच्यते गोयुगं ददत् ॥ ७३१ ॥</p>
<h2 id="समववद">सीमाविवादः</h2>
<p>आधिक्यं न्यूनता चांशे अस्तिनास्तित्वमेव च  ।<br>
अभोगभुक्तिः सीमा च षट्भूवादस्य हेतवः  ॥ ७३२ ॥</p>
<p>तस्मिन् भोगः प्रयोक्तव्यः सर्वसाक्षिषु तिष्ठति  ।<br>
लेख्यारूढश्चेतरश्च साक्षी मार्गद्वयान्वितः  ॥ ७३३ ॥</p>
<p>क्षेत्रवास्तुतडागेषु कूपोपवनसेतुषु  ।<br>
द्वयोर्विवादे सामन्तः प्रत्ययः सर्ववस्तुषु  ॥ ७३४ ॥</p>
<p>सामन्तभावेऽसामन्तैः कुर्यात्क्षेत्रादिनिर्णयम्  ।<br>
ग्रामसीमासु च तथा तद्वन्नगरदेशयोः  ॥ ७३५ ॥</p>
<p>ग्रामो ग्रामस्य सामन्तः क्षेत्रं क्षेत्रस्य कीर्तितम्  ।<br>
गृहं गृहस्य निर्दिष्ट समन्तात्परिरभ्य हि  ॥ ७३६ ॥</p>
<p>तेषामभावे सामन्त- मौलवृद्धोद्धृतादयः  ।<br>
स्थावरे षट्प्रकारेऽपि नात्र कार्या विचारणा  ॥ ७३७ ॥</p>
<p>संसक्तास्त्वथ सामन्तास्तत्संसक्तास्तथोत्तराः  ।<br>
संसक्तसक्तसंसक्ताः पद्माकाराः प्रकीर्तिताः  ॥ ७३८ ॥</p>
<p>स्वार्थसिद्धौ प्रदुष्टेषु सामन्तेष्वर्थगौरवात् ।<br>
तत्संसक्तैस्तु कर्तव्य उद्धारो नात्र संशयः  ॥ ७३९ ॥</p>
<p>संसक्तसक्तदोषे तु तत्संसक्ताः प्रकीर्तिताः  ।<br>
कर्तव्या न प्रदुष्टास्तु राज्ञा धर्मं विजानता  ॥ ७४० ॥</p>
<p>नाज्ञानेन हि मुच्यन्ते सामन्ता निर्णयं प्रति  ।<br>
अज्ञानोक्तौ दण्डयित्वा पुनः सीमां विचारयेत् ।<br>
कीर्तिते यदि भेदः स्याद्दण्ड्यास्तूत्तमसाहसम्  ॥ ७४१ ॥</p>
<p>त्यक्त्वा दुष्टांस्तु सामन्तानन्यान्मौलादिभिः सह  ।<br>
संमिश्रय कारयेत्सीमामेवं धर्मविदो विदुः  ॥ ७४२ ॥</p>
<p>ये तत्र पूर्वं सामन्ताः पश्चाद्देशान्तरं गताः  ।<br>
तन्मूलत्वात्तु ते मौला ऋषिभिः संप्रकीर्तिताः  ॥ ७४३ ॥</p>
<p>निष्पाद्यमानं यैर्दृष्टं तत्कार्यं नृगुणान्वितैः  ।<br>
वृद्धा वा यदि वावृद्धास्ते वृद्धाः परिकीर्तिताः  ॥ ७४४ ॥</p>
<p>उपश्रवणसंभोग- कार्याख्यानोपचिह्निताः  ।<br>
उद्धरन्ति ततो यस्मादुद्धृतास्ते ततः स्मृतः  ॥ ७४५ ॥</p>
<p>सामन्ताः साधनं पूर्वमनिष्टोक्तौ गुणान्विताः  ।<br>
द्विगुणास्तूत्तरा ज्ञेया ततोऽन्ये त्रिगुणा मताः  ॥ ७४६ ॥</p>
<p>एको यद्वन्नयेत्सीमामुभयोरीप्सितः क्वचित् ।<br>
मस्तके क्षितिमारोप्य रक्तवासाः समाहिताः  ॥ ७४७ ॥</p>
<p>भयवर्जितभूपेन सर्वाभावे स्वयंकृता  ॥ ७४८ ॥</p>
<p>क्षेत्रकूपतडागानां केदारारामयोरपि  ।<br>
गृहप्रासादावसथ- नृपदेवगृहेषु च  ॥ ७४९ ॥</p>
<p>बहूनां तु गृहीतानां न सर्वे निर्णयं यदि  ।<br>
कुर्युर्भयाद्वा लोभाद्वा दाप्यास्तूत्तमसाहसम्  ॥ ७५० ॥</p>
<p>सीमाचङ्क्रमणे कोशे पादस्पर्शे तथैव च  ।<br>
त्रिपक्षपक्षसप्ताहं दैवराजिकमिष्यते  ॥ ७५१ ॥</p>
<p>मेखलाभ्रमनिष्कास- गवाक्षान्नोपरोधयेत् ।<br>
प्रणालीं गृहवास्तुं च पीडयन् दण्डभाग्भवेत् ॥ ७५२ ॥</p>
<p>निवेशसमयादूर्ध्वं नैते योज्याः कदाचन  ।<br>
दृष्टिपातं प्रणालीं च न कुर्यात्परवेश्ममु  ॥ ७५३ ॥</p>
<p>विण्मूत्रोदकवप्रं च वह्निश्वभ्रनिवेशनम्  ।<br>
अरत्निद्वयमुत्सृज्य परकुड्यान्निवेशयेत् ॥ ७५४ ॥</p>
<p>सर्वे जनाः सदा येन प्रयान्ति स चतुष्पथः  ।<br>
अनिरुद्धो यथाकालं राजमार्गः स उच्यते  ॥ ७५५ ॥</p>
<p>न तत्र रोपयेत्किंचिन्नोपहन्यात्तु केनचित् ।<br>
गुरुआचार्यनृपादीनां मार्गादानात्तु दण्डभाक् ॥ ७५६ ॥</p>
<p>यस्तत्र संकरश्वभ्रान् वृक्षारोपणमेव च  ।<br>
कामात्पुरीषं कुर्याच्च तस्य दण्डस्तु माषकः  ॥ ७५७ ॥</p>
<p>तटाकोद्यानतीर्थानि योऽमेध्येन विनाशयेत् ।<br>
अमेध्यं शोधयित्वा तु दण्डयेत्पूर्वसाहसम्  ॥ ७५८ ॥</p>
<p>दूषयेत्सिद्धतीर्थानि स्थापितानि महात्मभिः  ।<br>
पुण्यानि पावनीयानि प्राप्नुयात्पूर्वसाहसम्  ॥ ७५९ ॥</p>
<p>सीमामध्ये तु जातानां वृक्षाणां क्षेत्रयोर्द्वयोः  ।<br>
फलं पुष्पं च सामान्यं क्षेत्रस्वामिषु निर्दिशेत् ॥ ७६० ॥</p>
<p>अन्यक्षेत्रे तु जातानां शाखा यत्रान्यसंश्रिताः  ।<br>
स्वामिनं तं विजानीयाद्यस्य क्षेत्रेषु संश्रिताः  ॥ ७६१ ॥</p>
<p>अस्वाम्यनुमतेनैव संस्कारं कुरुते तु यः  ।<br>
गृहोद्यानतटाकानां संस्कर्ता लभते न तु  ॥ ७६२ ॥</p>
<p>व्ययं स्वामिनि चायाते न निवेद्य नृपे यदि  ।<br>
अथावेद्य प्रयुक्तस्तु तद्गतं लभते व्ययम्  ॥ ७६३ ॥</p>
<p>अशक्तितो न दद्याच्चेत्खिलार्थो यत्कृतो व्ययः  ।<br>
तदष्टभागहीनं तु कर्षकः फलमाप्नुयात् ।<br>
वर्षाण्यष्टौ स भोक्ता स्यात्परतः स्वामिने तु तत् ॥ ७६४ ॥</p>
<p>अशक्तप्रेतनष्टेषु क्षेत्रिकेष्वनिवारितः  ।<br>
क्षेत्रं चेद्विकृषेत्कश्चिदश्नुवीत स तत्फलम्  ॥ ७६५ ॥</p>
<p>विकृष्यमाणे क्षेत्रे च क्षेत्रिकः पुनराव्रजेत् ।<br>
शीलोपचारं तत्सर्वं दत्त्वा क्षेत्रमवाप्नुयात् ॥ ७६६ ॥</p>
<p>तदष्टभागापचयाद्यावत्सप्त गताः समाः  ।<br>
समाप्तेऽष्टमे वर्षे भुक्तक्षेत्रं लभेत सः  ॥ ७६७ ॥</p>
<h2 id="वकपरषयम">वाक्पारुष्यम्</h2>
<p>हुङ्कारः कासनं चैव लोके यच्च विगर्हितम्  ।<br>
अनुकुर्यादनुब्रूयाद्वाक्पारुष्यं तदुच्यते  ॥ ७६८ ॥</p>
<p>निष्ठुराश्लीलतीव्रत्वात्तदपि त्रिविधं स्मृतम्  ।<br>
आक्षेपो निष्ठुरं ज्ञेयमश्लीलं न्यङ्गसंज्ञितम्  ।<br>
पतनीयैरुपाक्रोशैस्तीव्रमाहुर्मनीषिणः  ॥ ७६९ ॥</p>
<p>यत्त्वसत्संज्ञितैरङ्गैः परमाक्षिपति क्वचित् ।<br>
अभूतैर्वाथ भूतैर्वा निष्ठुरा वाक्स्मृता बुधैः  ॥ ७७० ॥</p>
<p>न्यग्भावकरणं वाचा क्रोधात्तु कुरुते यदा  ।<br>
वृत्तदेशकुलादीनामश्लीला सा बुधैः स्मृता  ॥ ७७१ ॥</p>
<p>महापातकयोक्त्री च रागद्वेषकरी च या  ।<br>
जातिभ्रंशकारी वाथ तीव्रा सा प्रथिता तु वाक् ॥ ७७२ ॥</p>
<p>योऽगुणान् कीर्तयेत्क्रोधान्निगुणो वा गुणज्ञताम्  ।<br>
अन्यसंज्ञानुयोगी वा वाग्दुष्टं तं नरं विदुः  ॥ ७७३ ॥</p>
<p>अदुष्टस्यैव यो दोषान् कीर्तयेद्दोषकारणात् ।<br>
अन्यापदेशवादी च वाग्दुष्टं तं नरं विदुः  ॥ ७७४ ॥</p>
<p>मोहात्प्रमादात्सङ्घर्षात्प्रीत्या चोक्तं मयेति यत् ।<br>
नाहमेवं पुनर्वक्ष्ये दण्डार्धं तस्य कल्पयेत् ॥ ७७५ ॥</p>
<p>यत्र स्यात्परिहारार्थं पतितस्तेन कीर्तनम्  ।<br>
वचनात्तत्र न स्यात्तु दोषो यत्र विभावयेत् ॥ ७७६ ॥</p>
<p>अन्यथा तुल्यदोषः स्यान्मिथ्योक्तौ तूत्तमः स्मृतः  ।<br>
महता प्रणिधानेन वाग्दुष्टं साधयेन्नरम्  ॥ ७७७ ॥</p>
<p>अतथ्यं श्रावितं राजा प्रयत्नेन विचारयेत् ।<br>
अनृताख्यानशीलानां जिह्वाच्छेदो विशोधनम्  ॥ ७७८ ॥</p>
<h2 id="दणडपरषयम">दण्डपारुष्यम्</h2>
<p>हेतुआदिभिर्न पश्येच्चेद्दण्डपारुष्यकारणम्  ।<br>
तत्र साक्षिकृतं चैव दिव्यं वा विनियोजयेत् ॥ ७७९ ॥</p>
<p>आभीषणेन दण्डेन प्रहरेद्यस्तु मानवः  ।<br>
पूर्वं चापीडितो वाथ स दण्ड्यः परिकीर्तितः  ॥ ७८० ॥</p>
<p>कर्णौष्ठघ्राणपादाक्षि- जिह्वाशिश्नकरस्य च  ।<br>
छेदने चोत्तमो दण्डो भेदने मध्यमो भृगुः  ॥ ७८१ ॥</p>
<p>मनुष्याणां पशूनां च दुःखाय प्रहते सति  ।<br>
यथा यथा भवेद्दुःखं दण्डं कुर्यात्तथा तथा  ॥ ७८२ ॥</p>
<p>अस्पृश्यधूर्तदासानां म्लेच्छानां पापकारिणाम्  ।<br>
प्रतिलोमप्रसूतानां ताडनं नार्थतो दमः  ॥ ७८३ ॥</p>
<p>छर्दिमूत्रपुरीषाद्यैरापाद्यः स चतुर्गुणः  ।<br>
षड्गुणः कायमध्ये स्यान्मूर्ध्नि त्वष्टगुणः स्मृतः  ॥ ७८४ ॥</p>
<p>उद्गूरणे तु हस्तस्य कार्यो द्वादशको दमः  ।<br>
स एव द्विगुणः प्रोक्तः पातनेषु स्वजातिषु  ॥ ७८५ ॥</p>
<p>वाक्पारुष्ये यथैवोक्ताः प्रातिलोम्यानुलोमतः  ।<br>
तथैव दण्डपारुष्ये पात्या दण्डा यथाक्रमम्  ॥ ७८६ ॥</p>
<p>देहेन्द्रियविनाशे तु यथा दण्डं प्रकल्पयेत् ।<br>
तथा तुष्टिकरं देयं समुत्थानं च पण्डितैः  ।<br>
समुत्थानव्ययं चासौ दद्यादाव्रणरोपणात् ॥ ७८७ ॥</p>
<p>वाग्दण्डस्ताडनं चैव येषूक्तमपराधिषु  ।<br>
हृतं भग्नं प्रदाप्यास्ते शोध्यं निःस्वैस्तु कर्मणा  ॥ ७८८ ॥</p>
<p>श्रान्तांस्तृषार्तान् क्षुधितानकाले वाहयेन्नरः  ।<br>
खरगोमहिषोष्ट्रादीन् प्राप्नुयात्पूर्वसाहसम्  ॥ ७८९ ॥</p>
<p>द्विपणो द्वादशपणो वधे तु मृगपक्षिणाम्  ।<br>
सर्पमार्जारनकुल- श्वसूकरवधे नृणाम्  ॥ ७९० ॥</p>
<p>गोकुमारीदेवपशु- मुक्षाणं वृषभं तथा  ।<br>
वाहयन् साहसं पूर्वं प्राप्नुयादुत्तमं वधः  ॥ ७९१ ॥</p>
<p>प्रमापणे प्राणभृतां दद्यात्तत्प्रतिरूपकम्  ।<br>
तस्यानुरूपं मूल्यं वा दद्यादित्यब्रवीन्मनुः  ॥ ७९२ ॥</p>
<p>वनस्पतीनां सर्वेषामुपभोगो यथा यथा  ।<br>
तथा तथा दमः कार्यो हिंसायामिति धारणा  ॥ ७९३ ॥</p>
<p>शिष्यं क्रोधेन हन्याच्चेदाचार्यो लतया विना  ।<br>
येनात्यर्थं भवेत्पीडा वादः स्याच्शिष्यतः पितुः  ॥ ७९४ ॥</p>
<h2 id="सहसम">साहसम्</h2>
<p>सहसा यत्कृतं कर्म तत्साहसमुदाहृतम्  ॥ ७९५ ॥</p>
<p>सान्वयस्त्वपहारो यः प्रसह्य हरणं च यत् ।<br>
साहसं च भवेदेवं स्तेयमुक्तं विनिह्नवः  ॥ ७९६ ॥</p>
<p>विना चिह्नैस्तु यत्कार्यं साहसाख्यं प्रवर्तते  ।<br>
शपथैः स विशोध्यः स्यात्सर्ववादेष्वयं विधिः  ॥ ७९७ ॥</p>
<p>एकं चेद्वहवो हन्युः संरब्धाः पुरुषं नराः  ।<br>
मर्मघातो तु यस्तेषां स घातक इति स्मृतः  ॥ ७९८ ॥</p>
<p>व्यापादनेन तत्कारी वधं चित्रमवाप्नुयात् ।<br>
विनाशहेतुमायान्तं हन्यादेवाविचारयन्  ॥ ७९९ ॥</p>
<p>उद्यतानां तु पापानां हन्तुर्दोषो न विद्यते  ।<br>
निवृत्तास्तु यदारम्भाद्ग्रहणं न वधः स्मृतः  ॥ ८०० ॥</p>
<p>आततायिनि चोत्कृष्टे तपःस्वाध्यायजन्मतः  ।<br>
वधस्तत्र तु नैव स्यात्पापे हीने वधो भृगुः  ॥ ८०१ ॥</p>
<p>उद्यतासिविषाग्निश्च चापोद्यतकरस्तथा  ।<br>
आथर्वणेन हन्ता च पिशुनश्चैव राजनि  ॥ ८०२ ॥</p>
<p>भार्यातिक्रमकारी च रन्ध्रान्वेषणतत्परः  ।<br>
एवमाद्यान् विजानीयात्सर्वानेवाततायिनः  ॥ ८०३ ॥</p>
<p>यशोवृत्तहरान् पापानाहुर्धर्मार्थहारकान्  ।<br>
अनाक्षारितपूर्वो यस्त्वपराधे प्रवर्तते  ।<br>
प्राणद्रव्यापहारे च तं विद्यादाततायिनम्  ॥ ८०४ ॥</p>
<p>नखिनां शृण्गिणां चैव दंष्ट्रिणां चाततायिनाम्  ।<br>
हस्त्यश्वानां तथान्येषां वधे हन्ता न दोषभाक् ॥ ८०५ ॥</p>
<p>गर्भस्य पातने स्तेनो ब्राह्मण्यां शस्त्रपातेन  ।<br>
अदुष्टां योषितं हत्वा हन्त्व्यो ब्राह्मणोऽपि हि  ॥ ८०६ ॥</p>
<p>क्षतं भङ्गोपमर्दौ च कुर्याद्द्रव्येषु यो नरः  ।<br>
प्राप्नुयात्साहसं पूर्वं द्रव्यभाक्स्वाम्युदाहृतः  ॥ ८०७ ॥</p>
<p>हरेद्भिन्द्याद्दहेद्वापि देवानां प्रतिमां यदि  ।<br>
तग्गृहं चैव यो भिन्द्यात्प्राप्नुयात्पूर्वसाहसम्  ॥ ८०८ ॥</p>
<p>प्राकारं भेदयेद्यस्तु पातयेच्छातयेत्तथा  ।<br>
बध्नीयादम्भसो मार्गं प्राप्नुयात्पूर्वसाहसम्  ॥ ८०९ ॥</p>
<h2 id="सतयम">स्तेयम्</h2>
<p>प्रच्छन्नं वा प्रकाशं वा निशायामथ वा दिवा  ।<br>
यत्परद्रव्यहरणं स्तेयं तत्परिकीर्तितम्  ॥ ८१० ॥</p>
<p>अन्यहस्तात्परिभ्रष्टमकामादुद्धृतं भुवि  ।<br>
चौरेण वा परिक्षिप्तं लोप्त्रं यत्नात्परीक्षयेत् ॥ ८११ ॥</p>
<p>तुलामानप्रतिमान- प्रतिरूपकलक्षितैः  ।<br>
चरन्नलक्षितैर्वापि प्राप्नुयात्पूर्वसाहसम्  ॥ ८१२ ॥</p>
<p>गृहे तु मुषितं राजा चौरग्राहांस्तु दापयेत् ।<br>
आरक्षकांश्च दिक्पालान् यदि चौरो न लभ्यते  ॥ ८१३ ॥</p>
<p>ग्रामान्तरे हृतं द्रव्यं ग्रामाध्यक्षं प्रदापयेत् ।<br>
विवीते स्वामिना देयं चौरोद्धर्ता विवीतके  ॥ ८१४ ॥</p>
<p>स्वदेशे यस्य यत्किंचिद्धृतं देयं नृपेण तु  ।<br>
गृह्णीयात्तत्स्वयं नष्टं प्राप्तमन्विष्य पार्थिवः  ॥ ८१५ ॥</p>
<p>चौरैर्हृतं प्रयत्नेन स्वरूपं प्रतिपादयेत् ।<br>
तदभावे तु मूल्यं स्यादन्यथा किल्विषी नृपः  ॥ ८१६ ॥</p>
<p>लब्धेऽपि चौरे यदि तु मोषस्तस्मान्न लभ्यते  ।<br>
दद्यात्तमथ वा चौरं दापयेत्तु यथेष्टतः  ॥ ८१७ ॥</p>
<p>तस्मिंश्चेद्दाप्यमानानां भवेद्दोषे तु संशयः  ।<br>
मुषितः शपथं दाप्यो बन्धुभिर्वा विशोधयेत् ॥ ८१८ ॥</p>
<p>यस्मादपहृताल्लब्धं द्रव्यात्स्वल्पं तु स्वामिना  ।<br>
तच्शेषमाप्नुयात्तस्मात्प्रत्यये स्वामिना कृते  ॥ ८१९ ॥</p>
<p>स्वदेशघातिनो ये स्युस्तथा मार्गनिरोधकाः  ।<br>
तेषां सर्वस्वमादाय राजा शूले निवेशयेत् ॥ ८२० ॥</p>
<p>अचोराद्दापितं द्रव्यं चौरान्वेषणतत्परैः  ।<br>
उपलब्धे लभेरंस्ते द्विगुणं तत्र दापयेत् ॥ ८२१ ॥</p>
<p>येन येन परद्रोहं करोत्यङ्गेन तस्करः  ।<br>
छिन्द्यादङ्गं नृपस्तस्य न करोति यथा पुनः  ॥ ८२२:१ ॥</p>
<p>त्रपुषे वारुके द्वे तु पञ्चाम्रं पञ्चदाडिमम्  ।<br>
खर्जूरबदरादीनां मुष्टिं गृह्णन्न दुष्यति  ॥ ८२२:२ ॥</p>
<p>मानवाः सद्य एवाहुः सहोढानां प्रवासनम्  ।<br>
गौतमानामनिष्टं यत्प्राण्युच्छेदद्विगर्हितम्  ॥ ८२३ ॥</p>
<p>सहोढमसहोढं वा तत्त्वागमितसाहसम्  ।<br>
प्रगृह्याच्छिन्नमावेद्य सर्वस्वैर्विप्रयोजयेत् ॥ ८२४ ॥</p>
<p>अयःसन्दानगुप्तास्तु मन्दभक्ता बलान्विताः  ।<br>
कुर्युः कर्माणि नृपतेरामृत्योरिति कौशिकः  ॥ ८२५ ॥</p>
<p>परदेशाद्धृतं द्रव्यं वैदेश्येन यदा भवेत् ।<br>
गृहीत्वा तस्य तद्द्रव्यमदण्डं तं विसर्जयेत् ॥ ८२६ ॥</p>
<p>चोराणां भक्तदा ये स्युस्तथाग्न्युदकदायकाः  ।<br>
क्रेतारश्चैव भाण्डानां प्रतिग्राहिण एव च  ।<br>
समदण्डाः स्मृता ह्येते ये च प्रच्छादयन्ति तान्  ॥ ८२७ ॥</p>
<p>अविद्वान् याजको वा स्यात्प्रवक्ता चानवस्थितः  ।<br>
तौ उभौ चोरदण्डेन विनीय स्थापयेत्पथि  ॥ ८२८ ॥</p>
<h2 id="सतरसगरहणम">स्त्रीसंग्रहणम्</h2>
<p>दूतोपचारयुक्तश्चेदवेलास्थानसंस्थितिः  ।<br>
क्ण्ठकेशाण्चलग्राहः कर्णनासाकरादिषु  ।<br>
एकस्थानासनाहाराः संग्रहो नवधा स्मृतः  ॥ ८२९ ॥</p>
<p>स्त्रीषु वृत्तोपभोगः स्यात्प्रसह्य पुरुषो यदा  ।<br>
वधे तत्र प्रवर्तेत कार्यातिक्रमणं हि तत् ॥ ८३० ॥</p>
<p>कामार्ता स्वैरिणी या तु स्वयमेव प्रकामयेत् ।<br>
राजादेशेन मोक्तव्या विख्याप्य जनसंनिधौ  ॥ ८३१ ॥</p>
<p>आरम्भकृत्सहायश्च तथा मार्गानुदेशकः  ।<br>
आश्रयः शस्त्रदाता च भक्तदाता विकर्मिणाम्  ॥ ८३२ ॥</p>
<p>युद्धोपदेशकश्चैव तद्विनाशप्रदर्शकः  ।<br>
उपेक्षाकार्ययुक्तश्च दोषवक्त्रनुमोककः  ॥ ८३३ ॥</p>
<p>अनिषेद्धाक्षमो यः स्यात्सर्वे तत्कार्यकारिणः  ।<br>
यथाशक्त्यनुरूपं तु दण्डमेषां प्रकल्पयेत् ॥ ८३४ ॥</p>
<h2 id="सतरपधरम">स्त्रीपुंधर्मः</h2>
<p>पत्या चाप्यवियोगिन्या शुश्रूष्योऽग्निर्विनीतया  ।<br>
सौभाग्यवदव्वैधव्य- काम्यया भर्तृभक्तया  ॥ ८३५ ॥</p>
<p>मतिशुश्रूषयैव स्त्री सर्वान् कामान् समश्नुते  ।<br>
दिवः पुनरिहायाता सुखानां शेवधिर्भवेत् ॥ ८३६ ॥</p>
<p>मृते भर्तरि या साध्वी ब्रह्मचर्ये व्यवस्थिता  ।<br>
सारुन्धतीसमाचारा ब्रह्मलोके महीयते  ॥ ८३७ ॥</p>
<h2 id="दयवभग">दायविभागः</h2>
<p>सकलं द्रव्यजातं यद्भागैर्गृह्णन्ति तत्समैः  ।<br>
पितरो भ्रातरश्चैव विभागो धर्म्य उच्यते  ॥ ८३८ ॥</p>
<p>पैतामहं समानं स्यात्पितुः पुत्रस्य चोभयोः  ।<br>
स्वयं चोपार्जिते पित्रा न पुत्रः स्वाम्यमर्हति  ॥ ८३९ ॥</p>
<p>पैतामहं च पित्र्यं च यच्चान्यत्स्वयमर्जितम्  ।<br>
दायादानां विभागे तु सर्वमेतद्विभज्यते  ॥ ८४० ॥</p>
<p>दृश्यमानं विभज्येत गृहं क्षेत्रं चतुष्पदम्  ।<br>
गूढद्रव्याभिशङ्कायां प्रत्ययस्तत्र कीर्तितः  ॥ ८४१ ॥</p>
<p>गृहोपस्करवाह्याश्च दोह्याभरणकर्मिणः  ।<br>
दृश्यमाना विभज्यन्ते कोशं गूढेऽब्रवीद्भृगुः  ॥ ८४२ ॥</p>
<p>जीवद्विभागे तु पिता नैकं पुत्रं विशेषयेत् ।<br>
निर्भाजयेन्न चैवैकमकस्मात्कारणं विना  ॥ ८४३ ॥</p>
<p>संप्राप्तव्यवहाराणां विभागश्च विधीयते  ।<br>
पुंसां च षोडशे वर्षे जायते व्यवहारिता  ॥ ८४४ ॥</p>
<p>अप्राप्तव्यवहाराणां च धनं व्ययविवर्जितम्  ।<br>
न्यसेयुर्बन्धुमित्रेषु प्रोषितानां तथैव च  ॥ ८४५:१ ॥</p>
<p>प्रोषितस्य तु यो भागो रक्षेयुः सर्व एव तम्  ।<br>
बालपुत्रे मृते रिक्थं रक्ष्यं तत्तन्तुबन्धुभिः  ।<br>
पौगण्डाः परतस्तं तु विभजेरन् यथांशतः  ॥ ८४५:२ ॥</p>
<p>भ्रात्रा पितृव्यमातृभ्यां कुटुम्बार्थमृणं कृतम्  ।<br>
विभागकाले देयं तद्- रिक्थिभिः सर्वमेव तु  ॥ ८४६ ॥</p>
<p>तदृणं धनिने देयं नान्यथैव प्रदापयेत् ।<br>
भावितं चेत्प्रमाणेन विरोधात्परतो यदा  ॥ ८४७ ॥</p>
<p>धर्मार्थं प्रीतिदत्तं च यदृणं स्यान्नियोजितम्  ।<br>
तद्दृश्यमानं विभजेन्न दानं पैतृकाद्धनात् ॥ ८४८ ॥</p>
<p>पित्र्यं पित्र्यर्णसंशुद्धमात्मीयं चात्मना कृतम्  ।<br>
ऋणमेवंविधं शोध्यं विभागे बन्धुभिः सह  ॥ ८४९ ॥</p>
<p>ऋणं प्रीतिप्रदानं च दत्त्वा शेषं विभाजयेत् ॥ ८५० ॥</p>
<p>द्व्यंशहरोऽर्धहरो वा पुत्रवित्तार्जनात्पिता  ।<br>
मातापि पितरि प्रेते पुत्रतुल्यांशभागिनी  ॥ ८५१ ॥</p>
<p>यथा यथा विभागाप्तं धनं यागार्थतामियात् ।<br>
तथा तथा विधातव्यं विद्वद्भिर्भागगौरवम्  ॥ ८५२ ॥</p>
<p>लोके रिक्थविभागेऽपि न कश्चित्प्रभुतामियात् ।<br>
भोग एव तु कर्तव्यो न दानं न च विक्रयः  ॥ ८५३ ॥</p>
<p>विभक्ता अविभक्ता वा दायादाः स्थावरे समाः  ।<br>
एको ह्यनीशः सर्वत्र दानाधमनविक्रये  ॥ ८५४ ॥</p>
<p>अविभक्तेऽनुजे प्रेते तत्सुतं रिक्थभागिनम्  ।<br>
कुर्वीत जीवनं येन लब्धं नैव पितामहात् ॥ ८५५ ॥</p>
<p>लभेतांशं स पित्र्यं तु पितृव्यात्तस्य वा सुतात् ।<br>
स एवांशस्तु सर्वेषा भ्रातॄणां न्यायतो भवेत् ।<br>
लभेत तत्सुतो वापि निवृत्तिः परतो भवेत् ॥ ८५६ ॥</p>
<p>उत्पन्ने चौरसे पुत्रे चतुर्थांशहराः सुताः  ।<br>
सवर्णा असवर्णास्तु ग्रासाच्छादनभाजनाः  ॥ ८५७ ॥</p>
<p>कन्यकानां त्वदत्तानां चतुर्तो भाग इष्यते  ।<br>
पुत्राणां तु त्रयो भागाः साम्यं त्वल्पधने स्मृतम्  ॥ ८५८ ॥</p>
<p>क्षेत्रिकस्य मतेनापि फलमुत्पादयेत्तु यः  ।<br>
तस्येह भागिनौ तौ तु न फलं हि विनैकतः  ॥ ८५९ ॥</p>
<p>क्लीबं विहाय पतितं या पुनर्लभते पतिम्  ।<br>
तस्यां पौनर्भवो जातो व्यक्तमुत्पादकस्य सः  ॥ ८६० ॥</p>
<p>न मूत्रं फेनिलं यस्य विष्ठा चाप्सु निमज्जति  ।<br>
मेढ्रश्चोन्मादशुक्राभ्यां हीनः क्लीबः स उच्यते  ॥ ८६१ ॥</p>
<p>अक्रमोढासुतश्चैव सगोत्राद्यस्तु जायते  ।<br>
प्रव्रज्यावसितश्चैव न रिक्थं तेषु चार्हति  ॥ ८६२ ॥</p>
<p>अक्रमोढासुतस्त्वृक्थी सवर्णश्च यदा पितुः  ।<br>
असवर्णप्रसूतश्च क्रमोढायां च यो भवेत् ॥ ८६३ ॥</p>
<p>प्रतिलोमप्रसूता या तस्याः पुत्रो न रिक्थभाक् ।<br>
ग्रासाच्छादनमत्यन्तं देयं तद्बन्धुभिर्मतम्  ॥ ८६४ ॥</p>
<p>बन्धूनामप्यभावे तु पितृद्रव्यं तदाप्नुयात् ।<br>
अपित्र्यं द्रविणं प्राप्तं दापनीया न बान्धवाः  ॥ ८६५ ॥</p>
<h2 id="अवभजयन">अविभाज्यानि</h2>
<p>स्वशक्त्यपहृतं नष्टं स्वयमाप्तं च यद्भवेत् ।<br>
एतत्सर्वं पिता पुत्रैर्विभागे नैव दाप्यते  ॥ ८६६ ॥</p>
<p>परभक्तोपयोगेन विद्या प्राप्तान् यतस्तु या  ।<br>
तया प्राप्तं धनं यत्तु विद्याप्राप्तं तदुच्यते  ॥ ८६७ ॥</p>
<p>उपन्यस्ते तु यल्लब्धं विद्यया पणपूर्वकम्  ।<br>
विद्याधनं तु तद्विद्याद्विभागे न विभज्यते  ॥ ८६८ ॥</p>
<p>शिष्यादार्त्विज्यतः प्रश्नात्संदिग्धप्रश्ननिर्णयात् ।<br>
स्वज्ञानशंसनाद्वादाल्लब्धं प्राध्ययनाच्च यत् ।<br>
विद्याधनं तु तत्प्राहुर्विभागे न विभज्यते  ॥ ८६९ ॥</p>
<p>शिल्पिष्वपि हि धर्मोऽयं मूल्याच्यच्चाधिकं भवेत् ॥ ८७० ॥</p>
<p>परं निरस्य यल्लब्धं विद्यातो द्यूतपूर्वकम्  ।<br>
विद्याधनं तु तद्विद्यान्न विभाज्यं बृहस्पतिः  ॥ ८७१ ॥</p>
<p>विद्याप्रतिज्ञया लब्धं शिष्यादाप्तं च यद्भवेत् ।<br>
ऋत्विङ्न्यायेन यल्लब्धमेतद्विद्याधनं भृगुः  ॥ ८७२ ॥</p>
<p>विद्याबलकृतं चैव याज्यतः शिष्यतस्तथा  ।<br>
एतद्विद्याधनं प्राहुः सामान्यं यदतोऽन्यथा  ॥ ८७३ ॥</p>
<p>कुले विनीतविद्यानां भ्रातॄणां पितृतोऽपि वा  ।<br>
शौर्यप्राप्तं तु यद्वित्तं विभाज्यं तद्बृहस्पतिः  ॥ ८७४ ॥</p>
<p>नाविद्यानां तु वैद्येन देयं विद्याधनात्क्वचित् ।<br>
समविद्याधिकानां तु देयं वैद्येन तद्धनम्  ॥ ८७५ ॥</p>
<p>आरुह्य संशयं यत्र प्रसभं कर्म कुर्वते  ।<br>
तस्मिन् कर्मणि तुष्टेन प्रसादः स्वामिना कृतः  ।<br>
तत्र लब्धं तु यत्किञ्चित्धनं शौर्येण तद्भवेत् ॥ ८७६ ॥</p>
<p>शौर्यप्राप्तं विद्यया च स्त्रीधनं चैव यत्स्मृतम्  ।<br>
एतत्सर्वं विभागे तु विभाज्यं नैव रिक्थिभिः  ॥ ८७७ ॥</p>
<p>ध्वजाहृतं भवेद्यत्तु विभाज्यं नैव तत्स्मृतम्  ।<br>
संग्रामादाहृतं यत्तु विद्राव्य द्विषतां वलम्  ।<br>
स्वाम्यर्थे जीवितं त्यक्त्वा तद्ध्वजाहृतमुच्यते  ॥ ८७८ ॥</p>
<p>यल्लब्धं दानकाले तु स्वजात्या कन्यया सह  ।<br>
कन्यागतं तु तद्वित्तं शुद्धं वृद्धिकरं स्मृतम्  ॥ ८७९ ॥</p>
<p>वैवाहिकं तु तद्विद्याद्भार्यया यत्सहागतम्  ।<br>
धनमेवंविधं सर्वं विज्ञेयं धर्मसाधकम्  ॥ ८८० ॥</p>
<p>विवाहकाले यत्किंचिद्वरायोद्दिश्य दीयते  ।<br>
कन्यायास्तद्धनं सर्वमविभाज्यं च बन्धुभिः  ॥ ८८१ ॥</p>
<p>धनं पत्रनिविष्टं तु धर्मार्थं च निरूपितम्  ।<br>
उदकं चैव दासश्च निबन्धो यः क्रमागतः  ॥ ८८२ ॥</p>
<p>धृतं वस्त्रमलंकारो नानुरूपं तु यद्भवेत् ।<br>
यथा कालोपयोग्यानि तथा योज्यानि बन्धुभिः  ॥ ८८३ ॥</p>
<p>गोप्रचारश्च रक्षा च वस्त्रं यच्चाङ्गयोजितम्  ।<br>
प्रयोज्यं न विभज्येत धर्मार्थं च बृहस्पतिः  ॥ ८८४:१ ॥</p>
<p>देशस्य जातेः सङ्घस्य धर्मो ग्रामस्य यो भृगुः  ।<br>
उदितः स्यात्स तेनैव दायभागं प्रकल्पयेत् ॥ ८८४:२ ॥</p>
<h2 id="परचछदतरकथसय-पनरवभग">प्रच्छादितरिक्थस्य पुनर्विभागः</h2>
<p>प्रच्छादितं यदि धनं पुनरासाद्य तत्समम्  ।<br>
भजेरन् भ्रातृभिः सार्धमभावे हि पितुः सुताः  ॥ ८८५ ॥</p>
<p>अन्योन्यापहृतं द्रव्यं दुर्विभक्तं च यद्भवेत् ।<br>
पश्चात्प्राप्तं विभज्येत समभागेन तद्भृगुः  ॥ ८८६ ॥</p>
<p>विभक्तेनैव यत्प्राप्तं धनं तस्यैव तद्भवेत् ।<br>
हृतं नष्टं च यल्लब्धं प्रागुक्तं च पुनर्भजेत् ॥ ८८७ ॥</p>
<p>बन्धुनापहृतं द्रव्यं बलान्नैव प्रदापयेत् ।<br>
बन्धूनामविभक्तानां भोगं नैव प्रदापयेत् ॥ ८८८ ॥</p>
<p>क्षेत्रं साधारणं त्यक्त्वा योऽन्यदेशं समाश्रितः  ।<br>
तद्वंश्यस्यागतस्यांशः प्रदातव्यो न संशयः  ॥ ८८९ ॥</p>
<p>तृतीयः पञ्चमो वापि सप्तमश्चापि यो भवेत् ।<br>
जन्मनामपरिज्ञाने लभेतांशं क्रमागतम्  ॥ ८९० ॥</p>
<p>यं परंपरया मौलाः सामन्ताः स्वामिनं विदुः  ।<br>
तदन्वयस्यागतस्य दातव्या गोतजैर्मही  ॥ ८९१ ॥</p>
<p>विभक्ताः पितृवित्ताच्चेदकत्र प्रतिवासिनः (?)  ।<br>
विभजेयुः पुनर्द्व्यंशं स लभेतोदयो यतः  ॥ ८९२ ॥</p>
<h2 id="वभकतचहनद">विभक्तचिह्नादि</h2>
<p>वसेयुर्दश वर्षाणि पृथग्धर्माः पृथक्क्रियाः  ।<br>
भ्रातरस्तेऽपि विज्ञेया विभक्ताः पैतृकाद्धनात् ॥ ८९३ ॥</p>
<h2 id="सतरधनलकषण-सतरधनपरकरशच">स्त्रीधनलक्षणं स्त्रीधनप्रकाराश्च</h2>
<p>अध्यग्न्यध्यावाहनिकं दत्तं च प्रीतितः स्त्रियैः  ।<br>
भ्रातृमातृपितृप्राप्तं षड्विधं स्त्रीधनं स्मृतम्  ॥ ८९४ ॥</p>
<p>विवाहकाले यत्स्त्रीभ्यो दीयते ह्यग्निसंनिधौ  ।<br>
तदध्यग्निकृतं सद्भिः स्त्रीधनं परिकीर्तितम्  ॥ ८९५ ॥</p>
<p>यत्पुनर्लभते नारी नीयमाना पितुर्गृहात् ।<br>
अध्यावहनिकं चैव स्त्रीधनं तदुदाहृतम्  ॥ ८९६ ॥</p>
<p>प्रीत्या दत्तं तु यत्किंचित्श्वश्र्वा वा श्वशुरेण वा  ।<br>
पादवन्दनिकं चैव प्रीतिदत्तं तदुच्यते  ॥ ८९७ ॥</p>
<p>गृहोपस्करवाह्यानां दोह्याभरणकर्मिणाम्  ।<br>
मूल्यं लब्धं तु यत्किंचिच्शुल्कं तत्परिकीर्तितम्  ॥ ८९८ ॥</p>
<p>विवाहात्परतो यत्तु लब्धं भर्तृकुलात्स्त्रिया  ।<br>
अन्वाधेयं तदुक्तं तु लभ्दं बन्धुकुलात्तथा  ॥ ८९९ ॥</p>
<p>ऊर्ध्वं लब्धं तु यत्किंचित्संस्कारात्प्रीतितः स्त्रिया  ।<br>
भर्तुः पित्रोः सकाशाद्वा अन्वाधेयं तु तद्भृगुः  ॥ ९०० ॥</p>
<p>ऊढया कन्यया वापि भर्तुः पितृगृहेऽपि वा  ।<br>
भ्रातुः सकाशात्पित्रोर्वा लब्धं सौदायिकं स्मृतम्  ॥ ९०१ ॥</p>
<h2 id="सतरधन-सवमयदवचर">स्त्रीधने स्वाम्यादिविचारः</h2>
<p>पितृमातृपतिभ्रातृ- ज्ञातिभिः स्त्रीधनं स्त्रियै  ।<br>
यथाशक्त्या द्विसाहस्राद्दातव्यं स्थावरादृते  ॥ ९०२ ॥</p>
<p>यत्तु सोपाधिकं दत्तं यच्च योगवशेन वा  ।<br>
पित्रा भ्रात्राथ वा पत्या न तत्स्त्रीधनमिष्यते  ॥ ९०३ ॥</p>
<p>प्राप्तं शिल्पैस्तु यद्वित्तं प्रीत्या चैव यदन्यतः  ।<br>
भर्तुः स्वाम्यं तदा तत्र शेषं तु स्त्रीधनं स्मृतम्  ॥ ९०४ ॥</p>
<p>सौदायिकं धनं प्राप्य स्त्रीणां स्वातन्त्र्यमिष्यते  ।<br>
यस्मात्तदानृशस्यार्थं तैर्दत्तमुपजीवनम्  ॥ ९०५ ॥</p>
<p>सौदायिके सदा स्त्रीणां स्वातन्त्र्यं परिकीर्तितम्  ।<br>
विक्रये चैव दाने च यथेष्टं स्थावरेष्वपि  ॥ ९०६ ॥</p>
<p>भर्तृदायं मृते पत्यौ विन्यसेत्स्त्री यथेष्टतः  ।<br>
विद्यमाने तु संरक्षेत्क्षपयेत्तत्कुलेऽन्यथा  ॥ ९०७ ॥</p>
<p>अथ चेत्स द्विभार्यः स्यान्न च तां भजते पुनः  ।<br>
प्रीत्या निसृष्टमपि चेत्प्रतिदाप्यः स तद्बलात् ॥ ९०८ ॥</p>
<p>ग्रासाच्छादनवासानामाच्छेदो यत्र योषितः  ।<br>
तत्र स्वमाददीत स्त्री विभागं रिक्थिनां तथा  ॥ ९०९ ॥</p>
<p>लिखितस्येति धर्मोऽयं प्राप्ते भर्तृकुले वसेत् ।<br>
व्याधिता प्रेतकाले तु गच्छेद्बन्धुजनं ततः  ॥ ९१० ॥</p>
<p>न भर्ता नैव च सुतो न पिता भ्रातरो न च  ।<br>
आदाने वा विसर्गे वा स्त्रीधने प्रभविष्णवः  ॥ ९११ ॥</p>
<p>यदि ह्येकतरोऽप्येषां स्त्रीधनं भक्षयेद्बलात् ।<br>
सवृद्धिकं प्रदाप्यः स्याद्दण्डं चैव समाप्नुयात् ॥ ९१२ ॥</p>
<p>तदेव यद्यनुज्ञाप्य भक्षयेत्प्रीतिपूर्वकम्  ।<br>
मूल्यमेव प्रदाप्यः स्याद्यद्यसौ धनवान् भवेत् ॥ ९१३ ॥</p>
<p>व्याधितं व्यसनस्थं च धनिकैर्वोपपीडितम्  ।<br>
ज्ञात्वा निसृष्टं यत्प्रीत्या दद्यादात्मेच्छया तु सः  ॥ ९१४ ॥</p>
<p>जीवन्त्याः पतिपुत्रास्तु देवराः पितृबान्धवाः  ।<br>
अनीशाः स्त्रीधनस्योक्ता दण्ड्यास्त्वपहरन्ति ये  ॥ ९१५ ॥</p>
<p>भर्त्रा प्रतिश्रुतं देयमृणवत्स्त्रीधनं सुतैः  ।<br>
तिष्ठेद्भर्तृकुले या तु न सा पितृकुले वसेत् ॥ ९१६ ॥</p>
<h2 id="मतय-सतरय-धनधकरण">मृतायाः स्त्रिया धनाधिकारिणः</h2>
<p>भगिन्यो बान्धवैः सार्धं विभजेरन् सभर्तृकाः  ।<br>
स्त्रीधनस्येति धर्मोऽयं विभागस्तु प्रकल्पितः  ॥ ९१७ ॥</p>
<p>दुहितॄणामभावे तु रिक्थं पुत्रेषु तद्भवेत् ।<br>
बन्धुदत्तं तु बन्धूनामभावे भ्र्तृगामि तत् ॥ ९१८ ॥</p>
<p>पितृभ्यां चैव यद्दत्तं दुहितुः स्थावरं धनम्  ।<br>
अप्रजायामतातायां भ्रातृगामि तु सर्वदा  ॥ ९१९ ॥</p>
<p>आसुरादिषु यल्लब्धं स्त्रीधनं पैतृकं स्त्रिया  ।<br>
अभावे तदपत्यानां मातापित्रोस्तदिष्यते  ॥ ९२० ॥</p>
<h2 id="अपतरधन-पतनयदय-धनधकरण">अपुत्रधने पत्न्यादयो धनाधिकारिणः</h2>
<p>अपुत्रा शयनं भर्तुः पालयन्ती गुरौ स्थिता  ।<br>
भुञ्जीतामरणात्क्षान्ता दायादा ऊर्ध्वमाप्नुयुः  ॥ ९२१ ॥</p>
<p>स्वर्याते स्वामिनि स्त्री तु ग्रासाच्छादनभागिनी  ।<br>
अविभक्ते धनांशे तु प्राप्नोत्यामरणान्तिकम्  ॥ ९२२ ॥</p>
<p>भोक्तुमर्हति क्लृप्तांशं गुरुशुश्रूषणे रता  ।<br>
न कुर्याद्यदि शुश्रूषां चैलपिण्डे नियोज्येत् ॥ ९२३ ॥</p>
<p>मृते भर्तरि भर्तृअंशं लभेत कुलपालिका  ।<br>
यावज्जीवं न हि स्वाम्यं दानाधमनविक्रये  ॥ ९२४ ॥</p>
<p>व्रतोपवासनिरता ब्रह्मचर्ये व्यवस्थिता  ।<br>
दमदानरता नित्यमपुत्रापि दिवं व्रजेत् ॥ ९२५ ॥</p>
<p>पत्नी भर्तुर्धनहरी या स्यादव्यभिचारिणी  ।<br>
तदभावे तु दुहिता यद्यनूढा भवेत्तदा  ॥ ९२६ ॥</p>
<p>अपुत्रस्याथ कुलजा पत्नी दुहितरोऽपि वा  ।<br>
तदभावे पिता माता भ्राता पुत्राश्च कीर्तिताः  ॥ ९२७ ॥</p>
<p>विभक्ते संस्थिते द्रव्यं पुत्राभावे पिता हरेत् ।<br>
भ्राता वा जननी वाथ माता वा तत्पितुः क्रमात् ।<br>
अपचारक्रिय्ययुक्ता निर्लज्जा वार्थनाशिका  ॥ ९२८ ॥</p>
<p>व्यभिचाररता या च स्त्री धनं सा न चार्हति  ॥ ९२९ ॥</p>
<p>नारी खल्वननुज्ञाता पित्रा भर्त्रा सुतेन वा  ।<br>
विफलं तद्भवेत्तस्या यत्करोत्यौर्ध्वदेहिकम्  ॥ ९३० ॥</p>
<p>अदायिकं राजगामि योषिद्भृत्योर्ध्वदेहिकम्  ।<br>
अपास्य श्रोत्रियद्रव्यं श्रोत्रियेभ्यस्तदर्पयेत् ॥ ९३१ ॥</p>
<p>संसृष्टानां तु संसृष्टाः पृथक्स्थानां पृथक्स्थिताः  ।<br>
अभावेऽर्थहरा ज्ञेया निर्बीजान्योन्यभागिनः  ॥ ९३२ ॥</p>
<h2 id="दयतसमहवय">द्यूतसमाह्वयौ</h2>
<p>द्यूतं नैव तु सेवेत क्रोधलोभविवर्धकम्  ।<br>
असाधुजननं क्रूरं नराणां द्रव्यनाशनम्  ॥ ९३३ ॥</p>
<p>ध्रुवं द्यूतात्कलिर्यस्माद्विषं सर्पमुखादिव  ।<br>
तस्माद्राजा निवर्तेत विषये व्यसनं हि तत् ॥ ९३४ ॥</p>
<p>वर्तेत चेत्प्रकाशं तु द्वारावस्थिततोरणम्  ।<br>
असंमोहार्थमार्याणां कारयेत्तत्करपदम्  ॥ ९३५ ॥</p>
<p>सभिकः कारयेद्द्यूतं देयं दद्यात्स्वयं नृपे  ।<br>
दशकं तु शते वृद्धिं गृह्णीयाच्च पराजयात् ॥ ९३६ ॥</p>
<p>जेतुर्दद्यात्स्वकं द्रव्यं जिताद्ग्राह्यं त्रिपक्षकम्  ।<br>
सद्यो वा सभिकेनैव कितावात्तु न संशयः  ॥ ९३७ ॥</p>
<p>एकरूपा द्विरूपा वा द्यूते यस्याक्षदेविनः  ।<br>
दृश्यते च जयस्तस्य यस्मिन् रक्षा व्यवस्थिता  ॥ ९३८ ॥</p>
<p>अथ वा कितवो राज्ञे दत्त्वा भागं यथोदितम्  ।<br>
प्रकाशं देवनं कुर्यादेवं दोषो न विद्यते  ॥ ९३९ ॥</p>
<p>प्रसह्य दापयेद्देयं तस्मिन् स्थाने न चान्यथा  ।<br>
जितं वै सभिकस्तत्र सभिकप्रत्यया क्रिया  ॥ ९४० ॥</p>
<p>अनभिज्ञो जितो मोच्योऽमोच्योऽभिज्ञो जितो रहः  ।<br>
सर्वस्वे विजितेऽभिज्ञे न सर्वस्वं प्रदापयेत् ॥ ९४१ ॥</p>
<p>विग्रहेऽथ जये लाभे करणे कूटदेविनाम्  ।<br>
प्रमाणं सभिकस्तत्र शुचिश्च सभिको यदि  ॥ ९४२ ॥</p>
<p>म्लेच्छश्वपाकधूर्तानां कितवानां तपस्मिनाम्  ।<br>
तत्कृताचारमेतॄणां निश्चयो न तु राजनि  ॥ ९४३ ॥</p>
<h2 id="परकरणकम">प्रकीर्णकम्</h2>
<p>पूर्वोक्तादुक्तशेषं स्यादधिकारच्युतं च यत् ।<br>
आहृत्य परतन्त्रार्ह्त- निबद्धमसमञ्जसम्  ॥ ९४४ ॥</p>
<p>दृष्टान्तत्वेन शास्त्रान्ते पुनरुक्तक्रियास्थितम्  ।<br>
अनेन विधिना यच्च वाक्यं तत्स्यात्प्रकीर्णकम्  ॥ ९४५ ॥</p>
<p>राजधर्मान् स्वधर्मांश्च संदिग्धानां च भाषणम्  ।<br>
पूर्वोक्तादुक्तशेषं च सर्वं तत्स्यात्प्रकीर्णकम्  ॥ ९४६ ॥</p>
<p>सद्भागकरशुल्कं च गर्ते देयं तथैव च  ।<br>
संग्रामचौरभेदी च परदाराभिमर्दनम्  ॥ ९४७ ॥</p>
<p>गोब्राह्मणजिघांसा च शस्यव्याघातकृत्तथा  ।<br>
एतान् दशापराधांस्तु नृपतिः स्वयमन्विषेत् ॥ ९४८ ॥</p>
<p>निष्कृतीनामकरणमाज्ञासेधव्यतिक्रमः  ।<br>
वर्णाश्रमविलोपश्च प्रर्णसङ्करलोपनम्  ॥ ९४९ ॥</p>
<p>निधिर्निष्फलवित्तं च दरिद्रस्य धनागमः  ।<br>
एतांश्चारैः सुविदितान् स्वयं राजा निवारयेत् ॥ ९५० ॥</p>
<p>अनाम्ना तानि कार्याणि क्रियावादांश्च वादिनाम्  ।<br>
प्रकृतीनां प्रकोपश्च सङ्केतश्च परस्परम्  ॥ ९५१ ॥</p>
<p>अशास्त्रविहितं यच्च प्रजायां संप्रवर्तते  ।<br>
उपायैः सामभेदाद्यैरेतानि शमये नृपः  ॥ ९५२ ॥</p>
<p>मित्रादिषु प्रयुञ्जीत वाग्दण्डं धिक्तपस्विनि  ।<br>
यथोक्तं तस्य तत्कुर्यादनुक्तं साधु कल्पितम्  ॥ ९५३ ॥</p>
<p>प्रमाणेन तु कूटेन मुद्रया वापि कूटया  ।<br>
कार्यं तु साधयेद्यो वै स दाप्यो दममुत्तमम्  ॥ ९५४ ॥</p>
<p>राजक्रीडासु ये सक्ता राजवृत्त्युपजीविनः  ।<br>
अप्रियस्य च यो वक्ता वधं तेषां प्रवर्तयेत् ॥ ९५५ ॥</p>
<p>प्रतिरूपस्य कर्तारः प्रेक्षकाः प्रकराश्च ये  ।<br>
राजार्थमोषकाश्चैव प्राप्नुयुर्विविधं वधम्  ॥ ९५६ ॥</p>
<p>प्रव्रज्यावसितं शूद्रं जपहोमपरं तथा  ।<br>
वधेन शासयेत्पापं दण्ड्यो वा द्विगुणं दमम्  ॥ ९५७ ॥</p>
<p>सचिह्नमपि पापं तु पृच्छेत्पापस्य कारणम्  ।<br>
तदा दण्डं प्रकल्पेत दोषमारोप्य यत्नतः  ॥ ९५८ ॥</p>
<p>सद्वृत्तानां तु सर्वेषामपराधो यदा भवेत् ।<br>
अवशेनैव दैवात्तु तत्र दण्डं न कल्पयेत् ॥ ९५९ ॥</p>
<p>सम्यग्दण्डप्रणेतारो नृपाः पूज्याः सुरैरपि  ।<br>
आरम्भे प्रधमं दद्यात्प्रवृत्तौ मध्यमः स्मृतः  ।<br>
यस्य यो विहितो दण्डः पर्याप्तस्य स वै भवेत् ॥ ९६० ॥</p>
<p>राजानो मन्त्रिणश्चैव विशेषादेवमाप्नुयुः  ।<br>
अशासनात्तु पापानां नतानां दण्डधारणात् ॥ ९६१ ॥</p>
<p>परतन्त्राश्च ये केचिद्दासत्वं ये च संस्थिताः  ।<br>
अनाथास्ते तु निर्दिष्टास्तेषां दण्डस्तु ताडनम्  ॥ ९६२ ॥</p>
<p>ताडनं वन्धनं चैव तथैव च विडम्बनम्  ।<br>
एष दण्डो हि दासस्य नार्थदण्डो विधीयते  ॥ ९६३ ॥</p>
<p>सुवर्णशतमेकं तु वधार्हो दण्डमर्हति  ।<br>
अङ्गच्छेदे तदर्धं तु विवासे पञ्चविंशतिम्  ॥ ९६४ ॥</p>
<p>कुलीनार्यविशिष्ट्तेषु निकृष्टेष्वनुसारतः  ।<br>
सर्वस्वं वा निगृह्यैतान् पुरात्शीघ्रं प्रवासयेत् ॥ ९६५ ॥</p>
<p>निर्धना बन्धने स्थाप्या वधं नैव प्रवर्तयेत् ।<br>
सर्वेषां पापयुक्तानां विशेषार्थश्च शास्त्रतः  ॥ ९६६ ॥</p>
<p>वधाङ्गच्छेदार्हविप्रो निःसङ्गे बन्धने विशेत् ।<br>
तदकर्मवियुतोऽसौ वृत्तस्तस्य दमो हि सः  ॥ ९६७ ॥</p>
<p>कूटसाक्ष्यपि निर्वास्यो विख्याप्योऽसत्प्रतिग्रही  ।<br>
अङ्गच्छेदी वियोज्यः स्यात्स्वधर्मे बन्धनेन तु  ॥ ९६८ ॥</p>
<p>एतैः समापराधानां तत्राप्येवं प्रकल्पयेत् ।<br>
बालवृद्धातुरस्त्रीणां न दण्डस्ताडनं दमः  ॥ ९६९ ॥</p>
<p>स्त्रीधनं दापयेद्दण्डं धार्मिकः पृथिवीपतिः  ।<br>
निर्धना प्राप्तदोषा स्त्री ताडनं दण्डमर्हति  ॥ ९७० ॥</p>
<p>अन्यायोपार्जितं न्यस्तं कोषे कोषं निवेशयेत् ।<br>
कार्यार्थे कार्यनाशः स्याद्बुद्धिमान्नोपपातयेत् ॥ ९७१ ॥</p>
<p>दत्त्वा धनं तद्विप्रेभ्यः सर्वं दण्डसमुत्थितम्  ।<br>
पुत्रे राज्यं समासज्य कुर्वीत प्रायणं वने  ॥ ९७२ ॥</p>
<p>एवं चरेत्सदा युक्तो राजा धर्मेषु पार्थिवः  ।<br>
हितेषु चैव लोकस्य सर्वान् भृत्यान्नियोजयेत् ॥ ९७३ ॥
</p>

  </div>
</article>


        

        



    <aside class="card border noPrint" id="section-tree-item-dharmaH_smRtiH_kAtyAyanaH_sAraH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/smRtiH/kAtyAyanaH/sAraH/">सारोद्धारः </a>
            <a data-toggle="collapse" href="#section-tree-item-body-dharmaH_smRtiH_kAtyAyanaH_sAraH_md" role="button" aria-expanded="false" aria-controls="section-tree-item-body-dharmaH_smRtiH_kAtyAyanaH_sAraH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_smRtiH_kAtyAyanaH_sAraH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: सारोद्धारः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
