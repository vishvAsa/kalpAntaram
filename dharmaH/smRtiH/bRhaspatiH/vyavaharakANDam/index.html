<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | vyavahArakANDam</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/smRtiH/bRhaspatiH/vyavaharakANDam/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/smRtiH/bRhaspatiH/vyavaharakANDam/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="vyavahArakANDam">
  <meta property="og:description" content="[श्री ब्र्हस्पतिस्मृतिः]
[व्यवहार-काण्डम्]
[१]
[१।][प्।१]
धर्म-प्रधानाः पुरुषाः
पूर्वम् आसन्न् अहिंसकाः।
लोभ-द्वेषाभिभूतानां
व्यवहारः प्रवर्तितः ॥ १।१ ॥
प्रयच्छेच् चेद् भृतिं स्वामी
भृत्यानां कर्म कुर्वताम्।
न कुर्वन्ति च भृत्याश् चेत्
तत्र वादः प्रवर्तते ॥ १।२ ॥
हिंसां वा कुरुते कश् चिद्
देयं वा न प्रयच्छति।
द्वे हि स्थाने विवादस्य
तयोर् बहुतरा गतिः ॥ १।३ ॥
यतो द्रव्यं विनिक्रीय
ऋणार्थं चैव गृह्यते।
तन्-मूल्यम् उत्तम-र्णेन
व्यवहार इति स्मृतः ॥ १।४ ॥
[१।१ राज-गुणाः]
गुण-धर्मान् अतो राज्ञः
कथयाम्य् अनुपूर्वशः।
धनिकर्णिक-सन्दिग्धौ
प्रतिभू-लेख्य-साक्षिणः ॥ १।५ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="vyavahArakANDam">
  <meta itemprop="description" content="[श्री ब्र्हस्पतिस्मृतिः]
[व्यवहार-काण्डम्]
[१]
[१।][प्।१]
धर्म-प्रधानाः पुरुषाः
पूर्वम् आसन्न् अहिंसकाः।
लोभ-द्वेषाभिभूतानां
व्यवहारः प्रवर्तितः ॥ १।१ ॥
प्रयच्छेच् चेद् भृतिं स्वामी
भृत्यानां कर्म कुर्वताम्।
न कुर्वन्ति च भृत्याश् चेत्
तत्र वादः प्रवर्तते ॥ १।२ ॥
हिंसां वा कुरुते कश् चिद्
देयं वा न प्रयच्छति।
द्वे हि स्थाने विवादस्य
तयोर् बहुतरा गतिः ॥ १।३ ॥
यतो द्रव्यं विनिक्रीय
ऋणार्थं चैव गृह्यते।
तन्-मूल्यम् उत्तम-र्णेन
व्यवहार इति स्मृतः ॥ १।४ ॥
[१।१ राज-गुणाः]
गुण-धर्मान् अतो राज्ञः
कथयाम्य् अनुपूर्वशः।
धनिकर्णिक-सन्दिग्धौ
प्रतिभू-लेख्य-साक्षिणः ॥ १।५ ॥">
  <meta itemprop="wordCount" content="18310">
  <meta name="twitter:card" content="summary">
  <meta name="twitter:title" content="vyavahArakANDam">
  <meta name="twitter:description" content="[श्री ब्र्हस्पतिस्मृतिः]
[व्यवहार-काण्डम्]
[१]
[१।][प्।१]
धर्म-प्रधानाः पुरुषाः
पूर्वम् आसन्न् अहिंसकाः।
लोभ-द्वेषाभिभूतानां
व्यवहारः प्रवर्तितः ॥ १।१ ॥
प्रयच्छेच् चेद् भृतिं स्वामी
भृत्यानां कर्म कुर्वताम्।
न कुर्वन्ति च भृत्याश् चेत्
तत्र वादः प्रवर्तते ॥ १।२ ॥
हिंसां वा कुरुते कश् चिद्
देयं वा न प्रयच्छति।
द्वे हि स्थाने विवादस्य
तयोर् बहुतरा गतिः ॥ १।३ ॥
यतो द्रव्यं विनिक्रीय
ऋणार्थं चैव गृह्यते।
तन्-मूल्यम् उत्तम-र्णेन
व्यवहार इति स्मृतः ॥ १।४ ॥
[१।१ राज-गुणाः]
गुण-धर्मान् अतो राज्ञः
कथयाम्य् अनुपूर्वशः।
धनिकर्णिक-सन्दिग्धौ
प्रतिभू-लेख्य-साक्षिणः ॥ १।५ ॥">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/smRtiH\/bRhaspatiH\/vyavaharakANDam\/".replace(basePath, "/");
  pageVars.pageParams = {};
  pageVars.pageSource = "dharmaH\/smRtiH\/bRhaspatiH\/vyavaharakANDam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> vyavahArakANDam</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="vyavahArakANDam">vyavahArakANDam</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/smRtiH/bRhaspatiH/vyavaharakANDam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[श्री ब्र्हस्पतिस्मृतिः]<br>
[व्यवहार-काण्डम्]<br>
[१]<br>
[१।][प्।१]</p>
<p>धर्म-प्रधानाः पुरुषाः<br>
पूर्वम् आसन्न् अहिंसकाः।<br>
लोभ-द्वेषाभिभूतानां<br>
व्यवहारः प्रवर्तितः  ॥ १।१ ॥</p>
<p>प्रयच्छेच् चेद् भृतिं स्वामी<br>
भृत्यानां कर्म कुर्वताम्।<br>
न कुर्वन्ति च भृत्याश् चेत्<br>
तत्र वादः प्रवर्तते  ॥ १।२ ॥</p>
<p>हिंसां वा कुरुते कश् चिद्<br>
देयं वा न प्रयच्छति।<br>
द्वे हि स्थाने विवादस्य<br>
तयोर् बहुतरा गतिः  ॥ १।३ ॥</p>
<p>यतो द्रव्यं विनिक्रीय<br>
ऋणार्थं चैव गृह्यते।<br>
तन्-मूल्यम् उत्तम-र्णेन<br>
व्यवहार इति स्मृतः  ॥ १।४ ॥</p>
<p>[१।१ राज-गुणाः]<br>
गुण-धर्मान् अतो राज्ञः<br>
कथयाम्य् अनुपूर्वशः।<br>
धनिकर्णिक-सन्दिग्धौ<br>
प्रतिभू-लेख्य-साक्षिणः  ॥ १।५ ॥</p>
<p>विचारयति यः सम्यक्<br>
तस्योत्पत्तिं निबोधत।<br>
सोमाग्न्य्-अर्कानिलेन्द्राणां<br>
वित्तापत्त्योर् यमस्य च  ॥ १।६ ॥</p>
<p>तेजो-मात्रं समुद्धृत्य<br>
राज्ञो मूर्तिर् हि निर्मिता।<br>
तस्य सवाणि भूतानि<br>
चराणि स्थावराणि च  ॥ १।७ ॥</p>
<p>भयाद् भोगाय कल्पन्ते<br>
स्वधर्मान् न चलन्ति च।<br>
नाराजके कृषि-वणिक्-<br>
कुसीद-परिपालनम्  ॥ १।८ ॥</p>
<p>तस्माद् वर्णाश्रमाणां तु<br>
नेतासौ निर्मितः पुरा।</p>
<p>[१।२ व्यवहार-पदानि]<br>
द्वि-पदो व्यवहारः स्यात्<br>
धन-हिंसा-समुद्भवः  ॥ १।९ ॥</p>
<p>द्विसप्तको-ऽर्थ-मूलस् तु<br>
हिंसा-मूलश् चतुर्विधः।<br>
पारुष्ये द्वे वधश् चैव<br>
पर-स्त्री-सङ्ग्रहस् तथा  ॥ १।१० ॥</p>
<p>कुसीद-निधिदेयाद् यं<br>
सम्भूयोत्थानम् एव च।<br>
भृत्य-दानम् अशुश्रूषा<br>
भूवादो ऽस्वामि-विक्रियः  ॥ १।११ ॥</p>
<p>क्रय-विक्रयानुशयः<br>
समयातिक्रमस् तथा।<br>
स्त्री-पुंस-योगः स्तेयं च<br>
दाय-भागो-ऽक्ष-देवनम्  ॥ १।१२ ॥</p>
<p>एतान्य् अर्थ-समुत्थानि<br>
पदानि तु चतुर्दश।<br>
पुनर् एवं प्रभिन्नानि<br>
क्रिया-भेदाद् अनेकदहा  ॥ १।१३ ॥</p>
<p>पारुष्ये द्वे साहसं च<br>
पर-स्त्री-सङ्ग्रहस् तथा।<br>
हिंसोद्भव-पदान्य् एवं<br>
चत्वार्य् आह बृहस्पतिः  ॥ १।१४ ॥</p>
<p>हीन-मध्योत्तमत्वेन<br>
प्रभिन्नानि पृथक् पृथक्।<br>
विशेष एषां निर्दिष्टश्<br>
चतुर्णाम् अप्य्  अनुक्रमात्  ॥ १।१५ ॥</p>
<p>पदान्य् अष्टादशैतानि<br>
धर्म-शास्त्रोदितानि तु।<br>
मूलं सर्व-विवादानां<br>
ये विदुस् ते परीक्षकाः  ॥ १।१६ ॥</p>
<p>पूर्व-पक्षः स्मृतः पादो<br>
द्वितीयस् तूत्तरस् तथा।<br>
क्रिया-पादस् तथा वाच्यश्<br>
चतुर्थो निर्णयस् तथा  ॥ १।१७ ॥</p>
<p>[१।३ धर्मादि-चतुष्टय-बलाबलम्]<br>
धर्मेण व्यवहारेण<br>
चारित्रेण नृपाज्ञया।<br>
चतुष्-प्रकारो-ऽभिहितः<br>
सन्दिग्धे ऽर्थे विनिर्णयः  ॥ १।१८ ॥</p>
<p>शास्त्रं केवलम् आश्रित्य<br>
क्रियते यत्र निर्णयः।<br>
व्यवहारः स विज्ञेयो<br>
धर्मस् तेनापि वर्धते  ॥ १।१९ ॥</p>
<p>देश-स्थित्यानुमानेन<br>
नैगमानुमतेन च।<br>
क्रियते निर्णयस् तत्र<br>
व्यवहारस् तु बाध्यते  ॥ १।२० ॥</p>
<p>विहाय चरिताचारं<br>
यत्र कुर्यात् पुनर् नृपः।<br>
निर्णयं सा तु राजाज्ञा<br>
चरितं बाध्यते तया  ॥ १।२१ ॥</p>
<p>धर्म-शास्त्रानुसारेण<br>
सामात्यः स पुरोहितः।<br>
व्यवहारान् नृपः पश्येत्<br>
प्रजा-संरक्षणाय च  \<br>
क्रोध-लोभ-विहीनस् तु  # सत्यवादी जितेन्द्रियः  ॥ १।२२ ॥</p>
<p>[१।४ धर्माधिकरणम्]<br>
सप्त-प्रकृतिकं यत् तु<br>
विजिगीषोर् अरेश् च यत्।<br>
चतुर्दशकम् एवेदं<br>
मण्डलं परिचक्षते  ॥ १।२३ ॥</p>
<p>चत्वारः पृथिवी-पालाः<br>
पृथङ्-मित्रैः सहाष्टकम्।<br>
अमात्यादिभिर् एते च<br>
जगत्य् अक्षर-संहिताः  ॥ १।२४ ॥</p>
<p>प्रातर् उत्थाय नृपतिः<br>
शौचं कृत्वा विधानतः।<br>
गुरून् ज्योतिर्-विदो वैद्यान्<br>
देवान् विप्रान् पुरोहितान्  ॥ १।२५ ॥</p>
<p>यथार्हम् एतान् सम्पूज्य<br>
सु-पुष्पाभरणाम्बरैः।<br>
अभिनन्द्य च गुर्व्-आदीन्<br>
सु-मुखः प्रविशेत् सभाम्  ॥ १।२६ ॥</p>
<p>राजा कार्याणि सम्पश्येत्<br>
सद्भिर् एव त्रिभिर् वृतः।<br>
सभाम् एव प्रविश्याग्र्याम्<br>
आसीनः स्थित एव वा  ॥ १।२७ ॥</p>
<p>[१।५ दुर्ग-लक्षणम्]<br>
आत्म-दारार्थ-लोकानां<br>
सञ्चितानां तु गुप्तये।<br>
नृपतिः कारयेद् दुर्गं<br>
प्राकार-द्वय-संयुतम्  ॥ १।२८ ॥</p>
<p>भूपानाम् इन्धन-रसैर्<br>
वेत्र-शष्पान्न-वाहनैः।<br>
यन्त्रायुधैश् च विविधैः<br>
स्निग्धैः शूरैर् नरैर् युतम्  ॥ १।२९ ॥</p>
<p>वेद-विद्या-विदो विप्रान्<br>
क्षत्रियान् अग्निहोत्रिणः।<br>
आहृत्य स्थापयेत् तत्र<br>
तेषां वृत्तिं प्रकल्पयेत्  ॥ १।३० ॥</p>
<p>अनाच्छेद्याः करास् तेभ्यः<br>
प्रदेया गृह-भूमयः।<br>
मुक्ता भाव्याश् च नृपतेर्<br>
लेखयित्वा स्व-शासने  ॥ १।३१ ॥</p>
<p>नित्यं नैमित्तिकं काम्यं<br>
शान्तिकं पौष्टिकं तथा।<br>
पौराणां कर्म कुर्युस् ते<br>
सन्दिग्ध-विनयं तथा  ॥ १।३२ ॥</p>
<p>समा निम्नोन्नता वापि<br>
यत्र भूमिर् यथा-विधा।<br>
शालाट्ट-परिखाद्याश् च<br>
कर्तव्याश् च तथा-विधाः  ॥ १।३३ ॥</p>
<p>समन्तात् तत्र वेश्मानि<br>
कुर्युः प्रकृतयस् ततः।<br>
द्विज-वैश्य-वणिच्-छिल्पि-<br>
कारुका रक्षकास् तथा  ॥ १।३४ ॥</p>
<p>स्हलावस्थान-निष्काश-<br>
भ्रम-श्वभ्र-चतुष्पथान्।<br>
समाज-विक्रय-स्थान-<br>
गोव्रजांश् चैव कल्पयेत्  ॥ १।३५ ॥</p>
<p>गुणवान् इति यः प्रोक्तः<br>
ख्यापितो जन-संसदि।<br>
कथं तेनैव वक्त्रेण<br>
निर्गुणः परिकथ्यते  ॥ १।३६ ॥</p>
<p>तस्मात् प्रभुत्वं वृत्तिं च<br>
निर्दोषस्य न चालयेत्।<br>
अनवस्था-प्रसङ्गः स्यान्<br>
नश्येतोपग्रहस् तथा  ॥ १।३७ ॥</p>
<p>[१।६ प्रजा-पालन-लक्षणम्][प्।७]<br>
सम्यङ् निविष्ट-देशस् तु<br>
कृत-दुर्गस् तु शास्त्रतः।<br>
कण्टकोद्धरणे नित्यम्<br>
आतिष्ठेद् बलम् उत्तमम्  ॥ १।३८ ॥</p>
<p>तत् प्रजा-पालनं प्रोक्तं<br>
त्रिविधं न्याय-वेदिभिः।<br>
पर-चक्राच् चौर-भयाद्<br>
बलिनो-ऽन्याय-वर्तिनः  ॥ १।३९ ॥</p>
<p>परानीक-स्तेन-भयम्<br>
उपायैः शमयेन् नृपः।<br>
बलवत् परिभूतानां<br>
प्रत्यहं न्याय-दर्शनैः  ॥ १।४० ॥</p>
<p>यद् अधीते यद् यजते<br>
यज् जुहोति यद् अर्चति।<br>
तस्य षड्-भाग-भाग् राजा<br>
सम्यग् भवति रक्षणात्  ॥ १।४१ ॥</p>
<p>रक्षन् धर्मेण भूतानि<br>
राजा वध्यांश् च घातयन्।<br>
यजते ऽहर्-अहर् यज्ञैः<br>
सहस्रशत-दक्षिणैः  ॥ १।४२ ॥</p>
<p>दशाष्टषष्ठं नृपतेर्<br>
भागं दद्यात् कृषी-वलम्।<br>
खिलाद् वर्षावसन्ताच् च<br>
कृष्यमाणाद् यथा-क्रमम्  ॥ १।४३ ॥</p>
<p>देश-स्थित्या बलिं दद्युर्<br>
भूतं षण्-मास-वार्षिकम्।<br>
एष धर्मः समाख्यातः<br>
कीनाशानां पुरातनः  ॥ १।४४ ॥</p>
<p>[१।७ सभा-निवेशन-प्रकारः]<br>
औदकं पार्वतं वार्क्ष्यम्<br>
ऐरणं धान्वनं तथा।<br>
दुर्ग-मध्ये गृहं कुर्याज्<br>
जल-वृक्षावृतं पृथक्  ॥ १।४५ ॥</p>
<p>प्राग्-दिशि प्राङ्-मुखीं तस्य<br>
लक्षण्यां कल्पयेत् सभाम्।<br>
माल्य-धूपासनोपेतां<br>
बीज-रत्न-समन्विताम्  ॥ १।४६ ॥</p>
<p>प्रतिमा-लेख्य-देवैश् च<br>
युक्ताम् अग्न्य्-अम्बुना तथा।<br>
लक्षण्यां वास्तु-शास्त्रोक्त-<br>
लक्षणेन तु लक्षिताम्  ॥ १।४७ ॥</p>
<p>भद्रासनम् अधिष्ठाय<br>
संवीताङ्गः समाहितः।<br>
प्रणम्य लोकपालेभ्यः<br>
कार्य-दर्शनम् आरभेत्  ॥ १।४८ ॥</p>
<p>विप्रो धर्म-द्रुमस्यादिः<br>
स्कन्ध-शाखे महीपतिः।<br>
सचिवाः पत्र-पुष्पाणि<br>
फलं न्यायेन पालनम्  ॥ १।४९ ॥</p>
<p>यशो वित्तं फल-रसो<br>
भोगोपग्रह-पूजनम्।<br>
अजेयत्वं लोक-पङ्क्तिः<br>
स्वर्गे स्थानं च शाश्वतम्  ॥ १।५० ॥</p>
<p>वोदोत्वैतान् न्याय-रसान्<br>
समो भूत्वा विवादनम्।<br>
त्यक्त-लोभादिकं राजा<br>
धर्मं कुर्याद् विनिर्णयम्  ॥ १।५१ ॥</p>
<p>राजा वृत्ति-विवादानां<br>
स्वयम् एव प्रदर्शनम्।<br>
शास्त्र-दृष्टेन मार्गेण<br>
स विद्वद्भिः प्रसेव्यते  ॥ १।५२ ॥</p>
<p>तस्मान् न्यायेन राजा तु<br>
सम्यग् यत्नेन पालयेत्।<br>
तस्माद् अर्थं च राज्यं च<br>
[यशश् च] विपुलं लभेत्  ॥ १।५३ ॥</p>
<p>सत्यं देवाः समासेन<br>
मनुष्यास् त्व् अनृतं विदुः।<br>
इहैव तस्य देवत्वं<br>
यस्य सत्ये स्थिता मतिः  ॥ १।५४ ॥</p>
<p>पश्व्-आज्य्य-र्त्विग्-आदीनां<br>
संयोगाज् जायते ऽध्वरः।<br>
यथा सम्बध्यते तेन<br>
व्यवहारस् तथोच्यते  ॥ १।५५ ॥</p>
<p>प्राड्विवाक-सदस्यानाम्<br>
उपजीव्य मतानि तु।<br>
तद्-युक्ति-योगाद् यो ऽर्थेषु<br>
निर्णये न स दण्ड-भाक्  ॥ १।५६ ॥</p>
<p>[१।८ सभा-प्रभेदाः]<br>
प्रतिष्ठिताप्रतिष्ठा च<br>
मुद्रिता शासिता तथा।<br>
चतुर्विधा सभा प्रोक्ता<br>
सभ्याश् चैव तथाविधाः  ॥ १।५७ ॥</p>
<p>प्रतिष्ठिता पुरे ग्रामे<br>
चला नामाप्रतिष्ठिता।<br>
मुद्रिता अध्यक्ष-संयुक्ता<br>
राज-युक्ता च शासिता  ॥ १।५८ ॥</p>
<p>न्यायान् पश्येत् कृत-मतिः<br>
सा सभाध्वर-सम्मिता।</p>
<p>[१।९ सभ्याः]<br>
लोक-वेदाङ्ग-धर्मज्ञाः<br>
सप्त पञ्च त्रयो ऽपि वा  \<br>
यत्रोपविष्टा विप्राग्र्याः  # सा यज्ञ-सदृशी सभा  ॥ १।५९ ॥</p>
<p>कुर्याद् अलग्नकौ रक्षेद्<br>
अर्थि-प्रथ्यर्थिनौ सदा।<br>
एतद् दशाङ्गं करणं<br>
यस्याम् अध्यास्त पार्थिवः  ॥ १।६० ॥</p>
<p>द्वि-सस्याष्टमं भागं<br>
मुक्त्वा कालं सुसंविशेत्।<br>
स कालो व्यवहाराणां<br>
शास्त्र-दृष्टः परः स्मृतः  ॥ १।६१ ॥</p>
<p>साधु-कर्म-क्रिया-युक्ताः<br>
सत्यधर्म-परायणाः।<br>
अक्रोध-लोभाः शास्त्रज्ञाः<br>
सभ्याः कार्या महीभुजा  ॥ १।६२ ॥</p>
<p>सप्त पञ्च त्रयो वा<br>
सभा-सदो भवन्ति  ॥ १।६३ ॥</p>
<p>देशाचारानभिज्ञा ये<br>
नास्तिकाः शास्त्र-वर्जिताः।<br>
उन्मत्त-क्रुद्ध-लुब्धार्ता<br>
न प्रष्टव्या विनिर्णये  ॥ १।६४ ॥</p>
<p>राजा कार्याणि सम्पश्येत्<br>
प्राड्विवाको ऽथ वा द्विजः।<br>
न्यायाङ्गान्य् अग्रतः कृत्वा<br>
सभ्य-शास्त्र-मते स्थितः  ॥ १।६५ ॥</p>
<p>बलेन चतुर्-अङ्गेन<br>
यतो रञ्जयते प्रजाः।<br>
दीप्यमानः स्व-वपुषा<br>
तेन राजाभिधीयते  ॥ १।६६ ॥</p>
<p>एकस् त्व् अनेकधा प्रोक्तो<br>
व्यवहारो मनीषिभिः।<br>
तस्य निर्णय-कृद् राजा<br>
ब्राह्मणश् च बहुश्रुतः  ॥ १।६७ ॥</p>
<p>व्यवहाराश्रितं प्रश्नं<br>
पृच्छति प्राड् इति श्रुतिः।<br>
विवदेत् तत्र यस् तस्मिन्<br>
प्राड्-विवाकस् तु स स्मृतः  ॥ १।६८ ॥</p>
<p>विवादे पृच्छति प्रश्नं<br>
प्रतिप्रश्नं तथैव च।<br>
प्रिय-पूर्वं प्राग् वदति<br>
प्राड्-विवाकस् ततः स्मृतः  ॥ १।६९ ॥</p>
<p>स-प्राड्-विवाकः सामात्यः<br>
स-ब्राह्मण-पुरोहितः।<br>
स-सभ्यः प्रेक्षको राजा<br>
स्वर्गे तिष्ठति धर्मतः  ॥ १।७० ॥</p>
<p>सर्व-शास्त्रार्थ-वेत्तारम्<br>
अलुब्धं न्याय-भाषिणम्।<br>
विप्रं प्राज्ञं क्रमायातम्<br>
अमात्यं स्थापयेद् द्विजम्  ॥ १।७१ ॥</p>
<p>द्विजान् विहाय यः पश्येत्<br>
कार्याणि वृषलैः सह।<br>
तस्य प्रक्षरते राष्ट्रं<br>
बलं कोशं च नश्यति  ॥ १।७२ ॥</p>
<p>ये चारण्य-चरास् तेषाम्<br>
अरण्ये करणं भवेत्।<br>
सेनायां सैनिकानां तु<br>
सार्थेषु बणिजां तथा  ॥ १।७३ ॥</p>
<p>कीनाशाः कारुका मल्लाः<br>
कुसीद-श्रेणि-वर्तकाः।<br>
लिङ्गिनस् तस्कराश् चैव<br>
स्वेन धर्मेण निर्णयः  ॥ १।७४ ॥</p>
<p>कुलानि श्रेणयश् चैव<br>
गणास् त्व् अधिकृतो नृपः।<br>
प्रतिष्ठा व्यवहाराणां<br>
गुर्वेभ्यस् तूत्तरोत्तरम्  ॥ १।७५ ॥</p>
<p>तपस्विनां तु कार्याणि<br>
त्रैविद्यैर् एव कारयेत्।<br>
माया-योग-विदां चैव<br>
न स्वयं कोप-कारणात्  ॥ १।७६ ॥</p>
<p>अदण्ड्यान् दण्डयन् राजा<br>
दण्ड्यांश् चैवाप्य् अदण्डयन्।<br>
अयशो महद् आप्नोति<br>
नरकं चैव गच्छति  ॥ १।७७ ॥</p>
<p>अपि भ्राता सुतो ऽर्घ्यो वा<br>
श्वशुरो मातुरो ऽपि वा।<br>
नादण्ड्यो नाम राज्ञो ऽस्ति<br>
धर्माद् विचलितः स्वकात्  ॥ १।७८ ॥</p>
<p>यत्र विप्रो न विद्वान् स्यात्<br>
क्षत्रियं तत्र योजयेत्।<br>
वैश्यं वा धर्म-शास्त्र-ज्ञं<br>
शूद्रं यत्नेन वर्जयेत्  ॥ १।७९ ॥</p>
<p>धर्म-कर्म-विहीनस् तु<br>
ब्राह्मैर् लिङ्गैर् विवर्जितः।<br>
ब्रवीति ब्राह्मणो ऽस्मीति<br>
तम् आहुर् ब्राह्मण-ब्रुवम्  ॥ १।८० ॥</p>
<p>शब्दाभिधान-तत्त्वज्ञौ<br>
गणना-कुशलौ शुची।<br>
नानालिपि-ज्ञौ कर्तव्यौ<br>
राज्ञा गणक-लेखकौ  ॥ १।८१ ॥</p>
<p>अकारणे रक्षणे च<br>
साक्ष्यर्थि-प्रवादिनाम्।<br>
सभ्याधीनः सत्यवादी<br>
कर्तव्यस् तु स पूरुषः  ॥ १।८२ ॥</p>
<p>एतद् दशाङ्ग-करणं<br>
यस्याम् अध्यास्य पार्थिवः।<br>
न्य्हायं पश्येत् कृत-मतिः<br>
सा सभाध्वर-सम्मिता  ॥ १।८३ ॥</p>
<p>एषां मूर्धा नृपो ऽङ्गानां<br>
मुखं चाधिकृतः स्मृतः।<br>
बाहू सभ्याः स्मृतिर् हस्तौ<br>
जङ्घे गणक-लेखकौ  ॥ १।८४ ॥</p>
<p>हेमाग्न्य्-अम्बु-दृशौ हृच् च<br>
पादौ स्वपुरुषस् तथा  ॥ १।८५ ॥</p>
<p>हिरण्यम् अग्निम् उदकं<br>
धर्मशास्त्राणि चैव हि।<br>
तन्-मध्ये स्थापयेद् राजा<br>
पुण्यानि च हितानि च  ॥ १।८६ ॥</p>
<p>आदित्य-चन्द्र-देवादि<br>
दिक्पालान् तत्र कल्पयेत्।<br>
हेमाग्न्य्-अम्बु-स्वपुरुषाः<br>
साधनाङ्गानि वै दश  ॥ १।८७ ॥</p>
<p>दशानाम् अपि चैतेषां कर्म<br>
प्रोक्तं पृथक् पृथक्।<br>
वक्ताध्यक्षो नृपः शास्ता<br>
सभ्यः कार्य-परीक्षकः  ॥ १।८८ ॥</p>
<p>स्मृतिर् विनिर्णयं ब्रूते<br>
जय-दानं दमं तथा।<br>
शपथार्थे हिरण्याग्नी<br>
अम्बु तृषित-जन्तुषु  ॥ १।८९ ॥</p>
<p>गणको गणयेद् अर्थं<br>
लिखेन् न्यायं च लेखकः।<br>
पर्त्यर्थि-सभ्यानयनं<br>
साक्षिणम् च स्व-पूरुषः  ॥ १।९० ॥</p>
<p>वाग्-दण्डश् चैव धिग्-दण्डो<br>
विप्राधीनौ तु ताऊभौ।<br>
अर्थ-दण्ड-वधाव् उक्तौ<br>
राजायताव् उभाव् अपि  ॥ १।९१ ॥</p>
<p>राज्ञा ये विदिताः सम्यक्<br>
कुल-श्रेणि-गणादयः।<br>
साहस-न्याय-वर्ज्यानि<br>
कुर्युः कार्याणि ते नृणाम्  ॥ १।९२ ॥</p>
<p>कुल-श्रेणि-गणाध्यक्षाः<br>
प्रोक्ता निर्णय-कारकाः।<br>
विचार्य श्रेणिभिः कार्यं<br>
कुलैर् यन् न विचारितम्  ॥ १।९३ ॥</p>
<p>गणैश् च श्रेण्य् अविज्ञातं<br>
गणाज्ञातं नियुक्तकैः।<br>
कुलादिभ्यो ऽधिकाः सभ्यास्<br>
तेभ्यो ऽध्यक्षः स्मृतो ऽधिकः  ॥ १।९४ ॥</p>
<p>सर्वेषाम् अधिको राजा<br>
धर्मं यत्नेन निश्चितम्।<br>
उत्तमाधम-मध्यानां<br>
विवादानां विचारणात्  ॥ १।९५ ॥</p>
<p>उपर्य्-उपरि बुद्धीनां<br>
चरन्तीश्वर-बुद्धयः।<br>
अज्ञान-तिमिरोपेतान्<br>
सन्देह-पटलान्वितान्  ॥ १।९६ ॥</p>
<p>निरामयान् यः कुरुते<br>
शास्त्राञ्जनशलाकया।<br>
इह कीर्तिं राजपूजां<br>
लभते स्वर्गतिं च सः  ॥ १।९७ ॥</p>
<p>लोभ-द्वेषादिकं त्यक्त्वा<br>
यः कुर्यात् कार्य-निर्णयम्।<br>
शास्त्रोदितेन विधिना<br>
तस्य यज्ञ-फलं भवेत्  ॥ १।९८ ॥</p>
<p>अधर्मतः प्रवृत्तं तु<br>
नोपेक्षेरन् सभा-सदः।<br>
उपेक्षमाणास् ते भूपा<br>
नरकं यान्त्य् अधोमुखाः  ॥ १।९९ ॥</p>
<p>न्याय-मार्गाद् अपेतं तु<br>
ज्ञात्वा चित्तं महीपतेः।<br>
वक्तव्यं त्व् अप्रियं तत्र<br>
न सभ्यः किल्बिषी ततः  ॥ १।१०० ॥</p>
<p>सभ्येन तावद् वक्तव्यं<br>
धर्मार्थ-सहितं वचः।<br>
शृणोति यदि नो राजा<br>
स्यात् तु सभ्यस् ततो ऽनघः  ॥ १।१०१ ॥</p>
<p>अ-निर्णीतेषु यद्य् एवं<br>
सम्भाषेत रहो ऽर्थिना।<br>
प्राड्विवाको ऽपि दण्ड्यः<br>
स्यात् सभ्याश् चैव विशेषतः  ॥ १।१०२ ॥</p>
<p>स्नेताच् चाज्ञानतो वापि<br>
मोहाद् वा लोभतो ऽपि वा।<br>
यत्र सभ्यो ऽन्यथा-वादी<br>
दण्ड्यो ऽसभ्यः स्मृतो हि सः  ॥ १।१०३ ॥</p>
<p>लेख्यं यत्र न विद्येत<br>
न साक्षी न च भुक्तयः।<br>
प्रमाणानि न सन्त्य् एकं<br>
प्रमाणं तत्र पार्थिवः  ॥ १।१०४ ॥</p>
<p>निश्चेतुं ये न शक्याः स्युर्<br>
वादाः सन्दिग्ध-रूपिणः।<br>
तेषां नृपः प्रमाण् अं स्यात्<br>
स सर्वस्य प्रभुर् यतः  ॥ १।१०५ ॥</p>
<p>व्यवहारान् स्वयं पश्येत्<br>
सभ्यैः परिवृतो ऽन्वहम्  ॥ १।१०६ ॥</p>
<p>अन्याय-वादिनः सभ्यास्<br>
तथैवोत्कोच-जीविनः।<br>
विश्वस्ते वञ्चकाश् चैव<br>
निर्वास्याः सर्व एव ते  ॥ १।१०७ ॥</p>
<p>नियुक्तो वानियुक्तो वा<br>
शास्त्र-ज्ञो वक्तुम् अर्हति।<br>
यत् तेन सदसि प्रोक्तं<br>
स धर्मो नात्र संशयः  ॥ १।१०८ ॥</p>
<p>पूर्वा-मुखस् तूपविशेद्<br>
राजा सभ्या उदङ्-मुखाः।<br>
गणकः पश्चिमा यस् तु<br>
लेखको दक्षिणा-मुखः  ॥ १।१०९ ॥</p>
<p>यथा यमः प्रिय-द्वेष्यौ<br>
प्राप्ते काले नियच्छति।<br>
तथा राज्ञा नियन्तव्याः<br>
प्रजास् तद् धि यम-व्रतम्  ॥ १।११० ॥</p>
<p>धर्मशास्त्रार्थशास्त्राभ्याम्<br>
अविरोधेन पार्थिवः।<br>
समीक्षमाणो निपुणं<br>
व्यवहार-गतिं नयेत्  ॥ १।१११ ॥</p>
<p>न्यायशास्त्रम् अतिक्रम्य<br>
सभ्यैर् अत्र तु निश्चितम्।<br>
तत्र धर्मो हतो हन्ति<br>
सर्वान् एव न संशयः  ॥ १।११२ ॥</p>
<p>धार्यं मन्व्-आदिकं शास्त्रं<br>
नार्थशास्त्रं कथञ्चन।<br>
द्वयोर् विरोधे कर्तव्यं<br>
धर्मशास्त्रोदितं वचः  ॥ १।११३ ॥</p>
<p>केवलं शास्त्रम् आश्रित्य<br>
न कर्तव्यो विनिर्णयः।<br>
युक्ति-हीने विचारे तु<br>
धर्म-हानिः प्रजायते  ॥ १।११४ ॥</p>
<p>पूर्वाह्णे ताम् अधिष्ठाय<br>
वृद्धामात्यानुजीविभिः।<br>
पश्येत् पुराण-धर्मार्थ-<br>
शास्त्राणि शृणुयात् तथा  ॥ १।११५ ॥</p>
<p>चौरो ऽचौरः साध्व् असाधु<br>
जायते व्यवहारतः।<br>
युक्तिं विना विचारेण<br>
माण्डव्यश् चोरतां गतः  ॥ १।११६ ॥</p>
<p>असत्याः सत्य-सदृशाः<br>
सत्याश् चासत्य-सन्निभाः।<br>
दृश्यन्ते भ्रान्ति-जनकास्<br>
तस्माद् युक्त्या  विचारयेत्॥ १।११७ ॥</p>
<p>यज्ञे सम्पूज्यते विष्णुर्<br>
व्यवहारे महीपतिः।<br>
जयी तु यजमानो ऽत्र<br>
जितः पशुर् उदाहृतः  ॥ १।११८ ॥</p>
<p>पूर्वपक्षोत्तराव् आद्यं<br>
प्रतिज्ञा च हविः स्मृतः।<br>
त्रयी शास्त्राणि सभ्यास् तु<br>
ऋत्विजो दक्षिणा दमः  ॥ १।११९ ॥</p>
<p>तथा चैवोपदृष्टारौ<br>
ज्ञेयौ गणक-लेखकौ।<br>
एषो ऽध्वर-समः प्रोक्तो<br>
व्यवहारः समाहृतः  ॥ १।१२० ॥</p>
<p>स्मृत्य्-आचार-व्यपेतेन<br>
मार्गेनाधर्षितः परैः।<br>
आवेदयति चेद् राज्ञे<br>
व्यवहार-पदं हि तत्  ॥ १।१२१ ॥</p>
<p>पतितादिकृतश् चैव<br>
यश् च न प्रकृतिं गतः।<br>
अस्वतन्त्र-कृतश् चैव<br>
पूर्वपक्षो न सिध्यति  ॥ १।१२२ ॥</p>
<p>मत्तोन्मत्तार्त-व्यसनि-<br>
बाल-वृद्ध-प्रयोजितः।<br>
असम्बन्ध-कृतश् चैव<br>
व्यवहारो न सिध्यति  ॥ १।१२३ ॥</p>
<p>गुरु-शिष्यौ पिता-पुत्रौ<br>
दम्पती स्वामि-भृत्यकौ।<br>
एतेषां समवेतानां<br>
व्यवहारो न सिध्यति  ॥ १।१२४ ॥</p>
<p>एवं परीक्षितं सभ्यैः<br>
पूर्व्पक्षं तु लेखयेत्।<br>
अप्रसिद्धं पुर-द्विष्टं<br>
विवादं न विचारयेत्  ॥ १।१२५ ॥</p>
<p>[१।१० देश-जाति-धर्मास् तथैव पालनीयाः]<br>
प्रतिलोम-प्रसूतानां<br>
तथा दुर्ग-निवासिनाम्।<br>
देश-जाति-कुलादीनां<br>
ये धर्मास् तत्-प्रवर्तिताः  ॥ १।१२६ ॥</p>
<p>तथैव ते पालनीयाः<br>
प्रजा प्रक्षुभ्यते ऽन्यथा।<br>
जनापरक्तिर् भवति<br>
बलं कोशश् च नश्यति  ॥ १।१२७ ॥</p>
<p>उदुह्यते दाक्षिणात्यैर्<br>
मातुलस्य सुता द्विजैः।<br>
मध्यदेशे कर्मकराः<br>
शिल्पिनश् च गवाशिनः  ॥ १।१२८ ॥</p>
<p>मत्स्यादाश् च नराः पूर्वे<br>
व्यभिचार-रताः स्त्रियः।<br>
उत्तरे मद्य-पा नार्यः<br>
स्पृश्या नॄणां रजस्वलाः  ॥ १।१२९ ॥+++(5)+++</p>
<p>सहजाताः प्रगृह्णन्ति<br>
भ्रातृ-भार्याम् अभर्तृकाम्।<br>
अनेन कर्मणा नैते<br>
प्रायश्चित्त-दमार्हकाः  ॥ १।१३० ॥</p>
<p>विहिताकरणान् नित्यं<br>
प्रतिषिद्ध-निषेवणात्।<br>
भक्ताच्छादं प्रदायैषां<br>
शेषं गृह्णीत पार्थिवः  ॥ १।१३१ ॥</p>
<p>[प्रतिलोम-प्रसूतानां<br>
तथा दुर्ग-निवासिनाम्]।<br>
शास्त्रवद् यत्नतो रक्ष्या<br>
सन्दिग्धौ साधनं तु सा  ॥ १।१३२ ॥</p>
<p>तां दृष्ट्वा निर्णयं कुर्यात्<br>
प्राङ् निविष्ट-व्यवस्थया।<br>
सभा शुल्कोचित-दमे<br>
मास-षाण्-मासिके करे  ॥ १।१३३ ॥</p>
<p>मर्यादा लेखिता कार्या<br>
नैगमाधिष्ठिता सदा।<br>
अर्थिनश् च वचः कार्यं<br>
वचः प्रत्यर्थिनस् तथा  \<br>
परीक्ष्य पदम् आदद्याद्  # अन्यथा नरकं व्रजेत्  ॥ १।१३४ ॥</p>
<p>एकस्य बहुभिः सर्धं<br>
स्त्रीभिः प्रेक्षकरैस् तथा।<br>
अनादेयो भवेद् वादो<br>
धर्मविद्भिर् उदाहृतः  ॥ १।१३५ ॥</p>
<p>[१।११ अनासेध्याः]<br>
सत्रोद्वाहोद्यतो रोगी<br>
शोकार्तोन्मत्त-बालकाः।<br>
मत्तो वृद्धो ऽनुयुक्तश् च<br>
नृप-कार्योद्यतो व्रती  ॥ १।१३६ ॥</p>
<p>आसन्ने सैनिकः सङ्ख्ये<br>
कर्षको वाप-सङ्ग्रहे।<br>
विषम-स्थाश् च नासेध्याः<br>
स्त्री-सनाथास् तथैव च  ॥ १।१३७ ॥</p>
<p>अ-प्राप्त-व्यवहारश् च<br>
दूतो दानोन्मुखो व्रती।<br>
विषमस्थाश् च नासेध्याः<br>
स्त्री-सनाथास् तथैव च  ॥ १।१३८ ॥</p>
<p>वणिग्-विक्रीतपण्यस् तु<br>
सस्ये जाते कृषीवलः।<br>
सत्रोद्यताश् चैव तथा<br>
दापनीयाः कृतक्रियाः  ॥ १।१३९ ॥</p>
<p>मतिर् नोत्सहते यत्र<br>
विवादं कर्तुम् इच्छते।<br>
दातव्यस् तस्य कालः स्याद्<br>
अर्थि-प्रत्यर्थिनोर् अपि  ॥ १।१४० ॥</p>
<p>यस्याभियोगं कुरुते<br>
तथ्येनाशङ्कयापि वा।<br>
तम् एवानाययेद् राजा<br>
सुद्रया पुरुषेण वा  ॥ १।१४१ ॥</p>
<p>अ-प्रगल्भ-जडोन्मात-<br>
वृद्ध-स्त्री-बाल-रोगिणाम्।<br>
पूर्वोत्तरं वदेद् बन्धुर्<br>
नियुक्तो ऽन्यो ऽथ वा नरः  ॥ १।१४२ ॥</p>
<p>ऋत्विग्वादे नियुक्तश् च<br>
समौ सम्परिकीर्तिनौ।<br>
यज्ञे स्वाम्याप्नुयात् पुण्यं<br>
हानिं वादे ऽथ वा जयम्  ॥ १।१४३ ॥</p>
<p>[१।१२ आह्वानम्][प्।२४]<br>
आहूतो यस् तु नागच्छेद्<br>
दर्पाद् बन्धुबलान्वितः।<br>
अभियोगानुरूपेण<br>
तस्य दण्डं प्रकल्पयेत्  ॥ १।१४४ ॥</p>
<p>काले कार्यार्थिनं पृच्छेत्<br>
प्रणतं<br>
पुरतः स्थितम्।<br>
किं कार्यं का च ते पीडा<br>
मा भैषीर् ब्रूहि मानव  ॥ १।१४५ ॥</p>
<p>एवं पृष्टः स यद् ब्रूयात्<br>
तत् सभ्यैः ब्राह्मणैः सह।<br>
विमृश्य कार्यं न्याय्यं चेद्<br>
आह्वानार्थम् अतः परम्  ॥ १।१४६ ॥</p>
<p>मुद्रां दद्याद् यथा पत्रं<br>
पुरुषं वा समादिशेत्।<br>
आहूतस् त्व्  अवमन्येत<br>
यः शक्तो राजशासनम्  \<br>
अभियोगानुरूपेण  # तस्य दण्डं प्रकल्पयेत् ॥ १।१४७ ॥</p>
<p>अ-कल्प-बाल-स्थविर-<br>
विषमस्थक्रियाकुलान्।<br>
हीने कर्मणि पञ्चाशन्<br>
मध्यमेषु शतावरः  \<br>
गुरुकार्येषु दण्ड्यः स्यात्न्  # नित्यं पञ्चशतावरः ॥ १।१४८ ॥</p>
<p>परानीकहते देशे<br>
दुर्भिक्षे व्याधिपीडिते।<br>
कुर्वीत पुनराह्वानं<br>
दण्डं न परिकल्पयेत्  ॥ १।१४९ ॥</p>
<p>कार्यातिपातिव्यसनि-<br>
नृपकार्योत्सवाकुलान्  ॥ १।१५० ॥</p>
<p>द्जर्मोद्यतान् अभ्युदये<br>
पराधीनशठाकृतीन्।<br>
मत्तोन्मत्त-प्रमत्तांश् च<br>
भृत्यान् नाह्वाययेन् नृपः  ॥ १।१५१ ॥</p>
<p>न च भ्राता न च पिता<br>
न पुत्रो न नियोगकृत्।<br>
परार्थवादी दण्ड्यः स्याद्<br>
व्यवहारेषु विब्रुवन्  ॥ १।१५२ ॥</p>
<p>न हीनपक्षां युवतिं<br>
कुले जातां प्रसूतिकाम्।<br>
सर्ववर्णोत्तमां कन्यां<br>
ताः ज्ञातिप्रभुक्ताः स्मृताः  ॥ १।१५३ ॥</p>
<p>कालं देशञ् च [?] विज्ञाय<br>
कार्याणां च बलावलम्।<br>
अकल्पादीन् अपि शनैर्<br>
यानैर् आह्वापयेन् नृपः  ॥ १।१५४ ॥</p>
<p>तदधीनकुटुम्बिव्यः<br>
स्वैरिण्यो गणिकाश् च याः।<br>
निष्कुला याश् च पतितास्<br>
तासाम् आह्वानम् इष्यते  ॥ १।१५५ ॥</p>
<p>उभयोः प्रतिभूर् ग्राह्यः<br>
समर्थः कार्यनिर्णये  ॥ १।१५६ ॥</p>
<p>ज्ञात्वाभियोगं ये ऽपि स्युर्<br>
वने प्रव्रजितादयः।<br>
तान् अप्य् आह्वापयेत् राजा<br>
गुरुकार्येष्व् अकोपयन्  ॥ १।१५७ ॥</p>
<p>वक्तव्ये ऽर्थे न तिष्ठन्तम्<br>
उत्क्रामन्तं च तद्वचः।<br>
आसेधयेद् विवादार्थी<br>
यावद् आह्वानदर्शनम्  ॥ १।१५८ ॥</p>
<p>स्थानासेधः काल्कृतः<br>
प्रवासात् कर्मणस् तथा।<br>
चतुर्विधः स्याद् आसेधः<br>
आसिद्धस् तं न लङ्घयेत्  ॥ १।१५९ ॥</p>
<p>क्षेत्राराम-गृहादीनि<br>
धन-धान्यादिकं तथा।<br>
अन्यायवादिनां त्व् एतान्य्<br>
आसेधव्यानि वादिनाम्  ॥ १।१६० ॥</p>
<p>आसेद्धा तु स्वम् आसेधं<br>
स्वयम् एवोत्सृजेद् यदि।<br>
न तस्यातिक्रमाद् दोषो<br>
न च दण्डं प्रकल्पयेत्  ॥ १।१६१ ॥</p>
<p>राज्ञे निवेदनाद् ऊर्ध्वं<br>
आसेद्धा नोत्सृजेद् स्वयम्।<br>
उत्सृजेच् चेद् दमो दाप्य<br>
आसिद्धश् च न लङ्घयेत्  ॥ १।१६२ ॥</p>
<p>नदीसन्तारकान्तार-<br>
दुर्देशोपप्लवादिषु।<br>
आसिद्धस् तु परासेधम्<br>
उत्क्रामन् नापराध्नुयात्  ॥ १।१६३ ॥</p>
<p>निवेष्टुकामो रोगार्तो<br>
यियक्षुर् व्यसने स्थितः।<br>
अभियुक्तस् तथान्येन<br>
राजकार्योद्यतस् तथा  ॥ १।१६४ब् ॥</p>
<p>गवाम् प्रचारे गोपालाः<br>
सस्यारम्भे कृषीवलाः।<br>
शिल्पिनश् चापि तत्काले<br>
आयुधीयाश् च विग्रहे  ॥ १।१६५ ॥</p>
<p>वृक्षं पर्वतम् आरूढा<br>
हस्त्य्-अश्व-रथ-नौ-स्थिताः।<br>
विषमस्थाश् च ते सर्वे<br>
नासेध्याः कार्य-साधकैः  ॥ १।१६६ ॥</p>
<p>यस् त्व् इन्द्रियनिरोधेनाप्य्<br>
आहारोच्छ्वसनादिभिः।<br>
आसेधयेद् अनासेधैः<br>
स दण्ड्यो न त्व् अतिक्रमी  ॥ १।१६७ ॥</p>
<p>आसेधयोग्य आसेधम्<br>
उत्क्रामन् दण्डम् अर्हति।<br>
आसेधयंस् तु नासेध्यं<br>
राज्ञा शास्य इति स्थितिः  ॥ १।१६८ ॥</p>
<p>आगतानां विवदताम्<br>
असकृद्वादिनां नृपः।<br>
वादान् पश्येन् नात्मकृतान्<br>
न चाध्यक्षनिवेदितान्  ॥ १।१६९ ॥</p>
<p>[१।१३ वादि-प्रतिवादिनोर् उक्तिक्रमः][प्।२७]<br>
पीडितः स्वयम् आयातः<br>
शस्त्रेणार्थी यदा भवेत्।<br>
प्राड्विवाकस् तु तं पृच्छेत्<br>
पुरुषो वा शनैः शनैः  ॥ १।१७० ॥</p>
<p>यो ऽदत्तव्यवहारत्वाद्<br>
अनियुक्तः प्रवर्तते।<br>
वचन्ं तस्य न ग्राह्यं<br>
लिखित-प्रेषिताद् ऋते  ॥ १।१७१ ॥</p>
<p>अहं पूर्विकया याताव्<br>
अर्थि-प्रत्यर्थिनौ यदा।<br>
वादो वर्णानुपूर्व्येण<br>
ग्राह्यः पीडाम् अवेक्ष्य वा  ॥ १।१७२ ॥</p>
<p>उन्मत्त-मत्तनिर्धूता<br>
महापातकदूषिताः।<br>
जडातिवृद्ध-बालश् च<br>
विज्ञेयास् तु निरुत्तराः  ॥ १।१७३ ॥</p>
<p>पक्षः प्रोक्तस् त्व् अनादेयो<br>
वादी चानुत्तरस् तथा।<br>
यादृग्वादी यश् च पक्षो<br>
ग्राह्यस् तत् कथयाम्य् अहम्  ॥ १।१७४ ॥</p>
<p>पीडातिशयम् आश्रित्य<br>
यद् ब्रवीति विवक्षितम्।<br>
स्वार्थसिद्धिपरो वादी<br>
पूर्वपक्षः स उच्यते  ॥ १।१७५ ॥</p>
<p>[२। चतुष्पाद्व्यवहारोपक्रमः][प्।२९]<br>
[२।]<br>
भाषापादोत्तरपदौ<br>
क्रियापादस् तथैव च।<br>
प्रत्याकलितपादश् च<br>
व्यवहारश् चतुष्पदः  ॥ २।१ ॥</p>
<p>मिथ्या-सम्प्रतिपत्तिश् च<br>
प्रत्यवस्कन्दनं तथा।<br>
प्राङ्न्यायश् चोत्तराः प्रोक्ताश्<br>
चत्वारः शास्त्रवेदिभिः  ॥ २।२ ॥</p>
<p>मिथ्यायां च चतुष्पादः<br>
प्रत्यवस्कन्दने तथा।<br>
प्राङ्न्याये च स विज्ञेयो<br>
द्विपात् सम्प्रतिपत्तिषु  ॥ २।३ ॥</p>
<p>उपायैश् चोद्यमानस् तु<br>
न दद्याद् उत्तरं तु यः।<br>
अतिक्रान्ते सप्तरात्रे<br>
जितो ऽसौ दण्दम् अर्हति  ॥ २।४ ॥</p>
<p>[२।१ पक्ष-लक्षणम्]<br>
उपस्थिते ततस् तस्मिन्<br>
वादी पक्षं प्रकल्पयेत्।<br>
निरवद्यं सप्रतिज्ञं<br>
प्रमाणागमसंयुतम्  ॥ २।५ ॥</p>
<p>देश-स्थान-समा-मास-<br>
पक्षाहोनामजातिभिः।<br>
द्रव्य-सङ्ख्योदयं पीडां<br>
क्षामलिङ्गं च लेखयेत्  ॥ २।६ ॥</p>
<p>यं च अर्थम् अभियुञ्जीत<br>
न तं विप्रकृतिं नयेत्।<br>
न च पक्षान्तरं गच्छेत्<br>
गच्छन् पूर्वात् स हीयते  ॥ २।७ ॥</p>
<p>[२।२ पक्षदोषाः]<br>
अप्रसिद्धं सदोषं च<br>
निरर्थं निष्प्रयोजनम्।<br>
असाध्यं वा विरुद्धं वा<br>
पक्षं राजा विवर्जयेत्  ॥ २।८ ॥</p>
<p>न केनचित् कृतो यस् तु<br>
सो ऽप्रसिद्ध उदाहृतः।<br>
अन्यार्थः स्वार्थहीनश् च<br>
सदोषः परिकीर्तितः  ॥ २।९ ॥</p>
<p>स्वल्पापराधः स्वल्पार्थो<br>
निरर्थक इति स्मृतः।<br>
कार्यबाधाविहीनस् तु<br>
विज्ञेयो निष्प्रयोजनः  ॥ २।१० ॥</p>
<p>कुसीदाद्यैः पदैर् हीनो<br>
व्यवहारो निरर्थकः।<br>
वाक्पार्ष्यादिभिश् चैव<br>
विज्ञेयो निष्प्रयोजनः  ॥ २।११ ॥</p>
<p>ममानेन प्रदातव्यं<br>
शशशृङ्गकृतं धनुः।<br>
असम्भाव्यम् असाध्यं तं<br>
पक्षम् आहुर् मनीषिणः  ॥ २।१२ ॥</p>
<p>यस्मिन्न् आवेदिते पक्षे<br>
प्राड्विवाके च राजनि।<br>
पुरे राष्ट्रे विरोधः स्याद्<br>
विरुद्धः सो ऽभिधीयते  ॥ २।१३ ॥</p>
<p>प्रतिज्ञादोषनिर्मुक्तं<br>
साध्यं सत्कारणान्वितं।<br>
विश्चितं लोकसिद्धं च<br>
पक्षं पक्षविदो विदुः  ॥ २।१४ ॥</p>
<p>स्वल्पाक्षरप्रभूतार्था<br>
निस्सन्दिग्धो निराकुलः।<br>
विरोधिकारणैर् मुक्तो<br>
विरोधिप्रतिषेधकः  ॥ २।१५ ॥</p>
<p>वचनस्य प्रतिज्ञात्वं<br>
तदर्थस्य हि पक्षता।<br>
असङ्करेण वक्तव्ये<br>
व्यवहारेषु वादिभिः  ॥ २।१६ ॥</p>
<p>मोहाद् वा यदि वा शाठ्याद्<br>
यन् नोक्तं पूर्ववादिना।<br>
उत्तरान्तर्गतं वापि<br>
तद् ग्राह्यम् उभयोर् अपि  ॥ २।१७ ॥</p>
<p>एवमादिगुणान् सम्यग्<br>
आलोच्य च सुनिश्चितः।<br>
पक्षः कृतः समादेयः<br>
पक्षाभासस् ततो ऽन्यथा  ॥ २।१८ ॥</p>
<p>देश-कालविहीनश् च<br>
द्रव्यसङ्ख्याविवर्जितः।<br>
साध्यप्रमाणहीनश् च<br>
पक्षो ऽनादेय इष्यते  ॥ २।१९ ॥</p>
<p>मृषायुक्ति क्रियाहीनम्<br>
असाध्याद्यर्थम् आकुलम्।<br>
पूर्वं पक्षं लेख्यतो<br>
वादहानिः प्रजायते  ॥ २।२० ॥</p>
<p>अपदिश्याभियोगं यस्<br>
तम् अतीत्यापरं वदेत्।<br>
क्रियाम् उक्त्वान्यथा [?] ब्रूयात्<br>
स वादी हानिम् आप्नुयात्  ॥ २।२१ ॥</p>
<p>ऊनाधिकं पूर्वप्क्षे<br>
तावद् वादी विशोधयेत्।<br>
न दद्याद् उत्तरं यावत्<br>
प्रत्यर्थी सभ्यसन्निधौ  ॥ २।२२ ॥</p>
<p>ब्रह्महत्या-सुरापान-<br>
स्तेय-गुर्वङ्गनागमे।<br>
अन्येष्व् असभ्यवादेषु<br>
प्रतिवादी न दीयते  ॥ २।२३ ॥</p>
<p>मनुष्यमारणे स्तेये<br>
परदाराभिमर्शने।<br>
अभक्ष्यभक्षणे चैव<br>
कन्याहरणदूषने  ॥ २।२४ ॥</p>
<p>पारुष्ये कूटकरणे<br>
नृपद्रोहे तथैव च [प्।३३]।<br>
प्रणिवादी न दाप्यः स्यात्<br>
कर्ता तु विवदेत् स्वयम्  ॥ २।२५ ॥</p>
<p>अष्टादशपदो वादो<br>
विचार्यो विनिवेदितः।<br>
सन्त्य् अन्यानि पदान्य् अत्र<br>
तानि राजा विशेत् स्वयम्  ॥ २।२६ ॥</p>
<p>षड्भागहरणं शुद्धं<br>
समयाविक्रमो निधिः।<br>
वधः संहरणं स्तेयम्<br>
आसेधाज्ञाव्यतिक्रमः  ॥ २।२७ ॥</p>
<p>स्वयं नोत्पादयेत् कार्यं<br>
राजा वा सास्य पूरुषः।<br>
अधिकाच् छातयेद् अर्थान्<br>
न्यूनांश् च परिपूरयेत्  ॥ २।२८ ॥</p>
<p>भूमौ निवेशयेत् तावद्<br>
यावद् अर्थो विनिश्चितः।<br>
श्रुतं च लिखितं चैव<br>
शोधितं च विचारितम्  ॥ २।२९ ॥</p>
<p>पूर्वपक्षं स्वभावोक्तं<br>
प्राड्विवाको ऽथ लेखयेत्।<br>
पाण्डुलेख्येन फलके<br>
ततः पत्रे विशोधितम्  ॥ २।३० ॥</p>
<p>आवेद्य तु गृहीते ऽर्थे<br>
प्रशमं यान्ति ये मिथः।<br>
अभियोगानुरूपेण<br>
तेषां दण्डं प्रकल्पयेत्  ॥ २।३१ ॥</p>
<p>अन्ये वा ये पुरग्राम-<br>
महाराजनविरोधकाः।<br>
अनदेयास् तु ते सर्वे<br>
व्यवहाराः प्रकीर्त्तिताः  ॥ २।३२ ॥</p>
<p>पाण्डुलेखेन फलके<br>
भूम्यां वा प्रथमण् लिखेत्।<br>
न्यूनाधिकं तु संशोध्य<br>
पश्चात् पत्रे निवेशयेत्  ॥ २।३३ ॥</p>
<p>अभियोक्ताप्रगल्भत्वाद्<br>
वक्तुं नोत्सहते यदा।<br>
तस्य कालः प्रदातव्यः<br>
कालशक्त्य्-अनुरूपतः  ॥ २।३४ ॥</p>
<p>यदि नोत्सहते यत्र<br>
विवादं कर्तुम् इच्छतोः।<br>
दातव्यस् तत्र कालः स्याद्<br>
अर्थिप्रत्यर्थिनोर् अपि  ॥ २।३५ ॥</p>
<p>चतुर्विधः पूर्वपक्षः<br>
प्रतिपक्षस् तथैव च।<br>
चतुर्धा निर्णयः प्रोक्तः<br>
कश् चिद् अष्टविधः स्मृतः  ॥ २।३६ ॥</p>
<p>देशः कालस् तथा स्थानं<br>
सन्निवेशस् तथैव च।<br>
ज्ञातृसञ्ज्ञा निवासश् च<br>
प्रमाणं क्षेत्रनाम च  ॥ २।३७ ॥</p>
<p>पितृपैतामहं चैव<br>
पूर्वराजानुकीर्तनम्।<br>
स्थावरेषु विवादेषु<br>
दशैतानि निवेशयेत्  ॥ २।३८ ॥</p>
<p>श्वोलेखनं वा लभते<br>
त्र्यहं सप्ताहम् एव वा।<br>
मतिर् उत्पद्यते यावत्<br>
विवादे वक्तुम् इच्छतः  ॥ २।३९ ॥</p>
<p>बहुप्रतिज्ञं यत् कार्यं<br>
व्यवहारेषु निश्चितं [प्।३५]।<br>
कामं तद् अपि गृह्णीयाद्<br>
राजा तत्त्वबृभुत्सया  ॥ २।४० ॥</p>
<p>शङ्काभियोगस् तथ्यं च<br>
लक्ष्ये ऽर्थे ऽभ्यर्थनं तथा।<br>
वृत्ते वादे पुनर् न्यायः<br>
पक्षो ज्ञेयश् चतुर्विधः  ॥ २।४१ ॥</p>
<p>भ्रान्तिः शङ्का समुद्दिष्टा<br>
वश्यं नष्टार्थदर्शनम्।<br>
लब्धे ऽर्थे ऽभ्यर्थनं मोहस्<br>
तथा वृत्ते पुनः क्रियाः  ॥ २।४२ ॥</p>
<p>राज्ञापवर्जितो यस् तु<br>
यश् च पौरविरोधकृत्।<br>
राष्ट्रस्य वा समस् तस्य<br>
प्रकृतीनां तथैव च  ॥ २।४३ ॥</p>
<p>न्यायं व नेच्छते कर्तुम्<br>
अन्यायं वा करोति यः।<br>
न लेखयति यस् त्व् एवं<br>
तस्य पक्षी न सिध्यति  ॥ २।४४ ॥</p>
<p>विरुद्धं चाविरुद्धं च<br>
द्वाव् अप्य् अर्थौ निवेशितौ।<br>
एकस्मिन् यत्र दृश्येते<br>
तं पक्षं दूरतस् त्यजेत्  ॥ २।४५ ॥</p>
<p>[३। उत्तरम्]<br>
[३।]<br>
यदा त्व् एवंविधः पक्षः<br>
कल्पितः पूर्ववादिना।<br>
दद्यात् तत्पक्षसम्बद्धं<br>
प्रतिवादी तदोत्तरम्  ॥ ३।१ ॥</p>
<p>विनिश्चिते पूर्वपक्षे<br>
ग्राह्याग्राह्य-विशेषिते।<br>
प्रतिज्ञाते स्थिरीभूते<br>
लेखयेद् उत्तरं ततः  ॥ ३।२ ॥</p>
<p>[३।१ प्रार्थयमानाय कालो देयः]<br>
शालीनत्वाद् भयात् तद्वत्<br>
प्रत्यर्थी स्मृतिविभ्रमात्।<br>
कालं प्रार्थयते यत्र<br>
तत्रेमं लब्धुम् अर्हति  ॥ ३।३ ॥</p>
<p>एकाह-त्र्यह-पञ्चाह-<br>
सप्ताहं पक्षम् एव वा।<br>
मासं चतुस् त्रयं वर्षं<br>
लभते शक्त्यपेक्षया  ॥ ३।४ ॥</p>
<p>पक्षस्य व्यापकं सारम्<br>
असन्दिग्धम् अनाकुलम् [प्।३७]।<br>
अव्याख्यानगम्यम् एतद्<br>
उत्तरं तद्विदो विदुः  ॥ ३।५ ॥</p>
<p>उत्तरं चतुर्विधं<br>
सम्प्रति [षत्मु?]रं,।<br>
मिथ्योत्तरं प्राङ्न्याय-<br>
उत्तरं कारणोत्तरं चेति  ॥ ३।६ ॥</p>
<p>पूर्वपक्षे यथार्थं तु<br>
न दद्याद् उत्तरं तु यः।<br>
प्रत्यक्षी दापनीयः स्यात्<br>
सामादिभिर् उपक्रमैः  ॥ ३।७ ॥</p>
<p>प्रियपूर्वं वचः साम<br>
भेदस् तु भयदर्शनम्।<br>
अर्थापकर्षणं दण्डस्<br>
ताडनं बन्धनं तथा  ॥ ३।८ ॥</p>
<p>साहस-स्तेय-पारुष्य-<br>
गो-ऽभिशापे तथात्यये।<br>
भूमौ विवादयेत् क्षिप्रम्<br>
अकाले ऽपि बृहस्पतिः  ॥ ३।९ ॥</p>
<p>अन्यवादी क्रियाद्वेषी<br>
नोपस्थायी निरुत्तरः।<br>
आहुतः प्रपलायी च<br>
हीनः पञ्चविधः स्मृतः  ॥ ३।१० ॥</p>
<p>कन्याया दूषणे स्तेये<br>
कलहे साहसेषु च।<br>
उपधौ कूटसाक्ष्ये च<br>
सद्य एव विवादयेत्  ॥ ३।११ ॥</p>
<p>धेनावनडुहि क्षेत्रे<br>
स्त्रीषु प्रजनने तथा।<br>
न्यासे याचितके दत्ते<br>
तथैव क्रय-विक्रये  ॥ ३।१२ ॥</p>
<p>प्राङ्न्याये कारणोक्तौ च<br>
प्रत्यर्थी निर्दिशेत् क्रियाम्।<br>
मिथ्योक्तौ पूर्ववादी तु<br>
प्रतिपत्तौ न सम्भवेत्  ॥ ३।१३ ॥</p>
<p>अनुक्त्वा कारणं यत्र<br>
पक्षं वादी प्रपद्यते।<br>
प्रतिपत्तिस् तु सा ज्ञेया<br>
कारणं तूत्तरं पृथक्  ॥ ३।१४ ॥</p>
<p>सर्वालापं तु यः कृत्वा<br>
मिथो ऽल्पम् अपि संवदेत्।<br>
सर्वम् एव तु दाप्यः स्याद्<br>
अभियुक्तो बृहस्पतिः  ॥ ३।१५ ॥</p>
<p>वाक्पारुष्ये च भूम्यौ च<br>
दिव्यं तु परिवर्जयेत्।<br>
विक्रयादानसम्बन्धे<br>
क्रियादानम् अनिच्छति  ॥ ३।१६ ॥</p>
<p>[३।२ चतुर्विधम् उत्तरम्]<br>
अभियुक्तो ऽभियोगस्य<br>
यदि कुर्यात् तु निह्नवम्।<br>
मिथ्या तत् तु विजानीयाद्<br>
उत्तरं व्यवहारतः  ॥ ३।१७ ॥</p>
<p>श्रुत्वाभियोगं प्रत्यर्थी<br>
यदि तत् प्रतिपद्यते।<br>
सा तु सम्प्रतिपत्तिस् तु<br>
शास्त्रविद्भिर् उदाहृता  ॥ ३।१८ ॥</p>
<p>अर्थिनाभिहितो यो ऽर्थः<br>
प्रत्यर्थी यदि तं तथा।<br>
प्रपद्य कारणं ब्रूयात्<br>
प्रत्यवस्कन्दनं हि तत्  ॥ ३।१९ ॥</p>
<p>यो ऽर्थिनार्थः प्रभाष्येत<br>
प्रत्यर्थी यदि तं तथा।<br>
प्रपद्य कारणं ब्रूयाद्<br>
आधर्यं मनुर् अब्रवीत्  ॥ ३।२० ॥</p>
<p>आचारेणावसन्नो ऽपि<br>
पुनर् लेखयते यदि।<br>
स विनेयो जितः पूर्वं<br>
प्राङ्न्यायस् तु स उच्यते  ॥ ३।२१ ॥</p>
<p>तथ्ये तथ्यं प्रयुञ्जीत<br>
मिथ्यायां चापि लेखयेत्।<br>
कारणं कारणोपेते<br>
प्राग्जये तु जयं तथा  ॥ ३।२२ ॥</p>
<p>भयदृष्टोद्भवा मिथ्या<br>
गर्हिता शास्त्रवेदिभिः।<br>
सत्या सम्प्रतिपत्तिस् तु<br>
धर्म्या सा परिकीर्तिता  ॥ ३।२३ ॥</p>
<p>प्राङ्न्यायकरणे तथ्यं<br>
श्लाघ्यं सद्भिर् उदाहृतम्।<br>
विपरीतम् अधर्म्यं स्यात्<br>
प्रत्यर्थी हानिम् आप्नुयात्  ॥ ३।२४ ॥</p>
<p>अहम्पूउर्विकया याताव्<br>
अर्थिप्रत्यर्थिनौ यदा।<br>
वादो वर्णानुपूर्व्येण<br>
ग्राह्यः पीडाम् अवेक्ष्य च  ॥ ३।२५ ॥</p>
<p>एककाले समानीते<br>
प्रत्यर्थी सभ्यसन्निधौ।<br>
पूर्वपक्षाक्षरसमं<br>
लेखयेद् उत्तरं ततः  ॥ ३।२६ ॥</p>
<p>प्रत्यर्थविधिर् आख्यातः<br>
सङ्गतार्थप्रपादने।<br>
चतुर्विधस्याप्य् अधुना<br>
यत् तद् ग्राह्यं तद् उच्यते  ॥ ३।२७ ॥</p>
<p>प्रस्तुताद् अन्यन् मध्यस्थं<br>
न्यूनाधिकम् असङ्गतम्।<br>
अवाच्यसारं सन्दिग्धं<br>
प्रतिपक्षं न लक्षयेत्  ॥ ३।२८ ॥</p>
<p>भयं करोति भेदं वा<br>
भीषणं वा निरोधनम्।<br>
एतानि वादिनो ऽर्थस्य<br>
व्यवहारे स हीयते  ॥ ३।२९ ॥</p>
<p>ऋत्विगादिर् नियुक्तस् तु<br>
समौ सम्परिकीर्तितौ।<br>
यज्ञे स्वाम्य् आप्नुयात् पुण्यं<br>
हानिं वादे ऽथ वा जयं  ॥ ३।३० ॥</p>
<p>पूर्वोत्तरे ऽभिलिखिते<br>
यत्र वादी प्रमीयते।<br>
प्रत्यर्थी वा सुतस् ताभ्यां<br>
व्यवहारं विशोधयेत्  ॥ ३।३१ ॥</p>
<p>अनिर्णीते विवादे तु<br>
विप्रलब्धो भवेन् नृपः [प्।४१]।<br>
जयदानं समं न स्यात्<br>
तस्मात् कार्याणि निर्णयेत्  ॥ ३।३२ ॥</p>
<p>साक्षिणस् तु समुद्दिश्य<br>
यस् तु तान् न विवादयेत्।<br>
त्रिंसद्रात्रात् त्रिपक्षाद् वा<br>
तस्य हानिः प्रजायते  ॥ ३।३३ ॥</p>
<p>आहूतप्रपलायी च<br>
मौनी साक्षिपराजितः।<br>
स्ववाक्यप्रतिपन्नश् च<br>
हीनवादी चतुर्विधः  ॥ ३।३४ ॥</p>
<p>प्रपलायी त्रिपक्षेण<br>
मौनी वा सप्तभिर् दिनैः।<br>
साक्षिभिन्नस् तत्क्षणेन<br>
प्रतिपन्नश् च हीयते  ॥ ३।३५ ॥</p>
<p>निवेदितस्य अकथनम्<br>
अनुपस्थानम् एव च।<br>
पक्षार्थिदोषौ मौनं च<br>
हीयमानस्य लक्षणम्  ॥ ३।३६ ॥</p>
<p>महापापोपपापाभ्यां<br>
पातकेनाथ संसदि।<br>
यो ऽभिशस्तस् तत् क्षमते<br>
संयुक्तं तम् विदुर् जनाः  ॥ ३।३७ ॥</p>
<p>तस्माद् यत्नेन कर्तव्यं<br>
बुधेनात्मविशोधनम्।<br>
यद् यद् गुरुतरं कार्यं<br>
तत् तत् पूर्वं विशोधयेत्  ॥ ३।३८ ॥</p>
<p>महापापाभिशस्तो यः<br>
पातकात् तर्तुम् इच्छति।<br>
पूर्वम् अङ्गीकृतं तेन<br>
जितो ऽसौ दण्डम् अर्हति  ॥ ३।३९ ॥</p>
<p>आचारकरणे दिव्ये<br>
कृत्वोपस्थाननिश्चयम्।<br>
नोपस्थितो यदा कश् चिच्<br>
छलं तत्र न कारयेत्  ॥ ३।४० ॥</p>
<p>दैवराजकृतो दोषस्<br>
तत्काले तु यदा भवेत्।<br>
अवधित्यागमात्रेण<br>
न भवेत् स पराजितः  ॥ ३।४१ ॥</p>
<p>पुर्वोत्तरे सन्निविष्टे<br>
विचारे सम्प्रवर्तिते।<br>
प्रशमं ये मिथो यान्ति<br>
दाप्यस् ते द्विगुणं दमम्  ॥ ३।४२ ॥</p>
<p>पूर्वोत्तरार्थे लिखिते<br>
प्रक्रान्ते कार्यनिर्णये।<br>
द्वयोः सन्तप्तयोः सन्धिः<br>
स्याद् अयःखण्डयोर् इव  ॥ ३।४३ ॥</p>
<p>[३।३ सन्धिविचारः]<br>
साक्षिसभ्यविकल्पस् तु<br>
भवेत् तत्रोभयोर् अपि [प्।४३]।<br>
दोलायमानयोः सन्धिः<br>
प्रकुर्यातां विचक्षणैः  ॥ ३।४४ ॥</p>
<p>प्रमाणसमता यत्र<br>
भेदः शास्त्र-चरित्रयोः।<br>
तत्र राजामया सन्धिर्<br>
उभयोर् अपि शस्यते  ॥ ३।४५ ॥</p>
<p>यत्र सांशायिको धर्मो<br>
व्यवहारश् च पार्थिवे।<br>
सन्धिस् तत्र तु कर्तव्यो<br>
ऽयसोः सन्तप्तयोर् यथा  ॥ ३।४६ ॥</p>
<p>समः सन्धिस् तदा कार्यो<br>
विषमस् तु निवर्तते।<br>
धर्मार्थोपग्रहः कीर्तिः<br>
भवेत् साम्येन भूभृतः  \<br>
न क्लिश्यन्ते साक्षिसभ्या  # ऐरं च विनिवर्तते  ॥ ३।४७ ॥</p>
<p>निग्रहानुग्रहं दण्डं<br>
धर्मं प्राप्य यशो ऽयशः।<br>
विग्रहाज् जायते नृणां<br>
पुनर्दोषस् तथैव च  ॥ ३।४८ ॥</p>
<p>तस्मात् कुलगणाध्यक्षा<br>
धर्मज्ञाः समदृष्टयः।<br>
अद्वेषलोभा यद् ब्रूयुस्<br>
तत् कर्तव्यं विजानता  ॥ ३।४९ ॥</p>
<p>[४। क्रियापादः]<br>
[४।]<br>
शोधिते लिखिते सम्यग्<br>
इति निर्दोष उत्तरे।<br>
प्रत्यर्थिनो ऽर्थिनो वापि<br>
क्रिया कारणम् इष्यते  ॥ ४।१ ॥</p>
<p>ये तु तिष्ठन्ति करणे<br>
तेषाम् सभ्यैर् विभावना।<br>
कथयित्वोत्तरं सम्यग्<br>
दातव्यैकस्य वादिनः  ॥ ४।२ ॥</p>
<p>[४।१ प्रमाणानां बलाबलम्]<br>
प्रतिज्ञां भावयेद् वादी<br>
प्रत्यर्थी कारणं तथा।<br>
प्राग्वृत्तवादी विजयं<br>
जयपत्त्रेण भावयेत्  ॥ ४।३ ॥</p>
<p>पूर्वपादे विलिखितं<br>
यथाक्षरम् अशेषतः।<br>
अर्थी तृतीयपादे तु<br>
क्रियया प्रतिपादयेत्  ॥ ४।४ ॥</p>
<p>श्रुत्वा पूर्वोत्तरं सभ्यैर्<br>
निर्दिष्टा यस्य भावना।<br>
विभावयेत् प्रतिज्ञातं<br>
सो ऽखिलं लिखितादिना  ॥ ४।५ ॥</p>
<p>द्विप्रकारा क्रिया प्रोक्ता<br>
मानुषीइ दैविकी तथा।<br>
एकैकानेकधा भिन्ना<br>
ऋषिभिस् तत्त्ववेदिभिः  ॥ ४।६ ॥</p>
<p>साक्षिणो लिखितं भुक्तिर्<br>
मानुषं त्रिविधं स्मृतम्।<br>
धटाद् या धर्मजान्ता तु<br>
दैवी नवविधा क्रिया  ॥ ४।७ ॥</p>
<p>साक्षिलेख्यानुमानं च<br>
मानुषी त्रिविधा क्रिया।<br>
साक्षी द्वादश भेदस् तु<br>
लिखितं त्व् अष्टधा स्मृतम्  ॥ ४।८ ॥</p>
<p>अनुमानं त्रिधा प्रोक्तं<br>
नवधा दैविकी क्रिया।<br>
प्रथमे वा तृतीये वा<br>
प्रमाणं दैवमानुषम्  ॥ ४।९ ॥</p>
<p>उत्तरे स्याच् चतुर्थे तु<br>
ससाक्षिजयपत्रकम्।<br>
ऋणादिकेषु कार्येषु<br>
कल्पयेन् मानुषीं क्रियाम्  ॥ ४।१० ॥</p>
<p>प्राङ्न्याये प्रत्यवस्कन्दे<br>
प्रत्यर्थी साधयेत् स्वयम्।<br>
उत्तरार्थं प्रतिज्ञार्थं<br>
अर्थी मिथ्योत्तरे पुनः  ॥ ४।११ ॥</p>
<p>क्रिया न दैविकी प्रोक्ता<br>
विद्यमानेषु साक्षिषु [प्।४७]।<br>
लेख्ये च सति वादेषु<br>
न स्याद् दिव्यं न साक्षिणः  ॥ ४।१२ ॥</p>
<p>वाक्पारुष्ये महीवादे<br>
निषिद्धा दैविकी क्रिया।<br>
प्रदातव्या प्रयत्नेन<br>
साहसेषु चतुर्ष्व् अपि  ॥ ४।१३ ॥</p>
<p>नृपद्रोहे साहसे च<br>
कल्पयेद् दैविकीं क्रियाम्  ॥ ४।१४ ॥</p>
<p>मणिमुक्ताप्रवालानां<br>
कूटहृत्पाशहारकः।<br>
हिंसको ऽन्याङ्गनासेवी<br>
परीक्ष्यः शपथैः सदा  ॥ ४।१५ ॥</p>
<p>महापापाभिशापेषु<br>
निक्षेपे हरणे तथा।<br>
दिव्यैः कार्यं परीक्षेत<br>
राजा सत्स्व् अपि साक्षिषु  ॥ ४।१६ ॥</p>
<p>लिखिते साक्षिवादे च<br>
सन्दिग्धिर् जायते यदि।<br>
अनुमाने च सम्भ्रान्ते<br>
तत्र दिव्यं विशोधनम्  ॥ ४।१७ ॥</p>
<p>द्यूते समाह्वये चैव<br>
विवादे समुपस्थिते।<br>
साक्षिणः साधनं प्रोक्तं<br>
न दिव्यं न च लेखकम्  ॥ ४।१८ ॥</p>
<p>यथालाभोपपन्नैस्<br>
तैर् निर्णयं कारयेन् नृपः।<br>
प्रकान्ते साहसे वादे<br>
पारुष्ये दण्डवाचिके  \<br>
बलोद्भूतेषु कार्येषु  # साक्षिणो दिव्यम् एव च  ॥ ४।१९ ॥</p>
<p>ऋणे लेख्यं साक्षिणो वा<br>
युक्तिलेशादयो ऽपि वा।<br>
दैविकी वा क्रिया प्रोक्ता<br>
प्रजानां हितकाम्यया  ॥ ४।२० ॥</p>
<p>चिरन्तनोपांशुकृते<br>
चिरनष्टेषु साक्षिषु।<br>
प्रदुष्टेष्व् अनुमानेषु<br>
दिव्यैः कार्यं विशोधयेत्  ॥ ४।२१ ॥</p>
<p>[५। साक्षिणः]<br>
[५।]<br>
नव सप्त च पञ्च स्युश्<br>
चत्वारस् त्रय एव वा।<br>
उभौ वा श्रोत्रियौ ख्यातौ<br>
नैकं पृच्छेत् कदा चन  ॥ ५।१ ॥</p>
<p>द्यूतकः शटिकाग्राही<br>
कार्यमध्यगतस् तथा।<br>
एक एव प्रमाणं स्यान्<br>
नृपो ऽध्यक्षस् तथैव च  ॥ ५।२ ॥</p>
<p>स्तेनाः साहसिकाः षण्डाः<br>
कितवाः सूचकास् तथा।<br>
न साक्षिणस् ते दुष्टात्वात्<br>
तेषु साक्षियं न विद्यते  ॥ ५।३ ॥</p>
<p>[५।१ साक्षिभेदाः]<br>
लिखितो लिखितो गूढः<br>
स्मारितः कुल्य-दूतकौ।<br>
यदृच्छश् चोत्तरश् चैव<br>
कार्यमध्यगतो ऽपरः  ॥ ५।४ ॥</p>
<p>नृपो ऽध्यक्षस् तथा ग्रामः<br>
साक्षी द्वादशधा स्मृतः।<br>
प्रभेदम् एषां वक्ष्यामि<br>
यथावद् अनुपूर्वशः  ॥ ५।५ ॥</p>
<p>जातिनामादिलिखितं<br>
येन स्वं पित्र्यम् एव च।<br>
निवासश् च विज्ञेयः<br>
साक्षी लिखितसञ्ज्ञकः  ॥ ५।६ ॥</p>
<p>अर्थिना च क्रिया भेदैस्<br>
तस्य कृत्वा ऋणादिकम्।<br>
प्रत्यक्षं लिख्यते यस् तु<br>
लेखितः स उदाहृतः  ॥ ५।७ ॥</p>
<p>कुड्यव्यवहितो यस् तु<br>
श्राव्यते ऋणभाषितम्।<br>
विनिह्नुतो यथाभूतं<br>
गूढः साक्षी स उच्यते  ॥ ५।८ ॥</p>
<p>आहूय यः कृतः साक्षी<br>
ऋणन्यासक्रियादिके [प्।५१]।<br>
स्मार्यते च मुहुर्यश् च<br>
स्मारितः स उदाहृतः  ॥ ५।९ ॥</p>
<p>विभागदाने विपणे<br>
ज्ञातिर् यश् चोपयुज्यते।<br>
द्वयोः समानो धर्मज्ञः<br>
कुल्यः स परिकीर्तितः  ॥ ५।१० ॥</p>
<p>अर्थि-प्रत्यर्थिवचनं<br>
शृणुयात् प्रेषितस् तु यः।<br>
उभयोः सम्मतः साधुः<br>
दूतकः स उदाहृतः  ॥ ५।११ ॥</p>
<p>क्रियमाणे तु कर्तव्ये<br>
यः कश् चित् स्वयम् आगतः।<br>
अत्र साक्षी त्वम् अस्माकम्<br>
उक्तो यादृच्छिकस् तु सः  ॥ ५।१२ ॥</p>
<p>यत्र साक्षी दिशं गच्छेन्<br>
मुमूर्षुर् वा यथाक्रमम्।<br>
अन्यं संश्रावयेत् तं तु<br>
विद्याद् उत्तरसाक्षिणम्  ॥ ५।१३ ॥</p>
<p>साक्षिणाम् अपि यः साक्ष्यम्<br>
उपर्य् उपरि भाषताम्।<br>
श्रवणाच् छ्रवणाद् वापि<br>
स साक्ष्य् उत्तरसञ्ज्ञितः  ॥ ५।१४ ॥</p>
<p>उभाभ्यां यस्य विश्वस्तं<br>
कार्यं चापि निवेदितम्।<br>
गूढधारी स विज्ञेयः<br>
कार्यमध्यागतस् तथा  ॥ ५।१५ ॥</p>
<p>अर्थि-प्रत्यर्थिनोर् वाक्यं<br>
यच् छ्रुतं भूभृता स्वयम्।<br>
स एव तत्र साक्षी स्याद्<br>
विसंवादे द्वयोर् अपि  ॥ ५।१६ ॥</p>
<p>निर्णीते व्यवहारे तु<br>
पुनर् न्यायो यदा भवेत्।<br>
अध्यक्षः सभ्यसहितः<br>
साक्षी स्यात् तत्र नान्यथा  ॥ ५।१७ ॥</p>
<p>व्युषितं छादितं यत्र<br>
सीमायां च समन्ततः [प्।५३]।<br>
स कृत्तो ऽपि भवेत् साक्षी<br>
ग्रामस् तत्र न संशयः  ॥ ५।१८ ॥</p>
<p>लिखितौ द्वौ तथा गूढौ<br>
त्रिचतुःपञ्च लेखिताः।<br>
यदृच्छ स्मारिताः कुल्यास्<br>
तथा चोत्तरसाक्षिणः  ॥ ५।१९ ॥</p>
<p>दूतकः स्वटिकाग्राही-<br>
कार्यमध्यगतस् तथा।<br>
एक एव प्रमाणं स्यान्<br>
नृपो ऽध्यक्षस् तथैव च  ॥ ५।२० ॥</p>
<p>[५।२ साक्षिदोषकथनं दुष्टानां दण्डश् च]<br>
साक्षिणो ऽर्थसमुद्दिष्टान्<br>
यस् तु दोषेण दूषयेत्।<br>
अदुष्टं दूषयन् वादी<br>
तत्समं दण्डम् अर्हति  ॥ ५।२१ ॥</p>
<p>लेख्यदोषास् तु ये केचित्<br>
साक्षिणाम् चैव ये स्मृताः।<br>
वादकाले तु वक्तव्याः<br>
पश्चाद् उक्तान् न दूषयेत्  ॥ ५।२२ ॥</p>
<p>साक्षिदोषाः प्रयोक्तव्याः<br>
संसदि प्रतिवादिना।<br>
पत्रे विलिख्य तान् सर्वान्<br>
वाच्यं प्रत्युत्तरं ततः  ॥ ५।२३ ॥</p>
<p>प्रतिपत्तौ न साक्षित्वम्<br>
अर्हन्ति तु कदा चन।<br>
अतो ऽन्यथा भावनीयाः<br>
क्रियायां प्रतिवादिना  ॥ ५।२४ ॥</p>
<p>अभावयन् दमं दाप्यः<br>
प्रत्यर्थी साक्षिणा स्फुटम्।<br>
भाविताः साक्षिणः सर्वे<br>
साक्षिधर्मनिराकृताः  ॥ ५।२५ ॥</p>
<p>प्रत्यर्थिनो ऽर्थिनो वापि<br>
साक्षिदूषणसाधने।<br>
प्रस्तुतार्थोपयोगेन<br>
व्यवहारान्तरं न च  ॥ ५।२६ ॥</p>
<p>जितः स विनयं दाप्यः<br>
शास्त्रदृष्टेन कर्मणा।<br>
यदि वादी निराकाङ्क्षः<br>
साक्षी सत्ये व्यवस्थितः  ॥ ५।२७ ॥</p>
<p>उक्ते ऽर्थे साक्षिणो यस् तु<br>
दूषयन् प्रागदूषितान्।<br>
न च तत्कारणं ब्रूयात्<br>
प्राप्नुयात् पूर्वसाहसम्  ॥ ५।२८ ॥</p>
<p>लेख्यं वा साक्षिणो वापि<br>
विवादे यस्य दूषिताः।<br>
तस्य कार्यं न शोध्यं तु<br>
यावत् तन् न विशोधयेत्  ॥ ५।२९ ॥</p>
<p>साक्षिभिर् गदितैः सभ्यैः<br>
प्रक्रान्ते निर्णये तु यः।<br>
पुनर्विवादं कुरुते<br>
राजा तत्र विचारयेत्  ॥ ५।३० ॥</p>
<p>साक्षिसन्दूषणे कार्यं<br>
पूर्वं साक्षिविशोधनम् [प्।५५]।<br>
शुद्धेषु साक्षिषु ततः<br>
पश्चात् कार्यं विशोधयेत्  ॥ ५।३१ ॥</p>
<p>सत्यप्रशंसावचनैर्<br>
अनृतस्यापवर्जनैः।<br>
सभ्यैः सम्बोधनीयास् तु<br>
धर्मशास्त्रार्थवेदिभिः  ॥ ५।३२ ॥</p>
<p>आ जन्मनश् चा मरणात्<br>
सुकृतं यत् त्वयार्जितम्।<br>
तत् सर्वं नाशम् आयाति<br>
वितथस्याभिशंसनात्  ॥ ५।३३ ॥</p>
<p>कूटसब् ह्यः कूटसाक्षी<br>
ब्रह्महा च समाः स्मृताः।<br>
भ्रूणहा मित्रहा चैषां<br>
नाधिकः समुदाहृतः  ॥ ५।३४ ॥</p>
<p>एवं विदित्वा यः साक्षी<br>
स यथार्थं वदेत् ततः।<br>
तेनेह कीर्तिम् आप्नोति<br>
परत्र च शुभां गतिम्  ॥ ५।३५ ॥</p>
<p>पुरुषाः सन्ति लोभाद् ये<br>
कार्यं प्रब्रूयुर् अन्यथा।<br>
सन्ति चान्ये दुरात्मान्ः<br>
कूटलेख्यकृतो नराः  ॥ ५।३६ ॥</p>
<p>प्रष्टव्याः साक्षिणो ये तु<br>
वर्ज्याश् चैव नराधमाः।<br>
तान् अहं कथयिष्यामि<br>
साम्प्रतं शास्त्रचोतितान्  ॥ ५।३७ ॥</p>
<p>श्रौत-स्मार्तक्रियायुक्ताः<br>
लोभद्वेषविवर्जिताः।<br>
कुलीनाः साक्षिणो ऽनिन्द्यास्<br>
तपो-दान-दयान्विताः  ॥ ५।३८ ॥</p>
<p>[५।३ असाक्षिणः]<br>
मातुः पिता पितृव्यश् च<br>
भार्याया भ्रातृमातरौ।<br>
भ्राता सखा च जामाता<br>
सर्ववादेष्व् असाक्षिणः  ॥ ५।३९ ॥</p>
<p>परस्त्रीपानसक्ताश् च<br>
कितवाः पूर्वदूषिताः।<br>
उन्मत्तार्ताः साहसिका<br>
नास्तिकाश् च न साक्षिणः  ॥ ५।४० ॥</p>
<p>सन्तो ऽपि न प्रमाणं स्युर्<br>
मृते धनिनि साक्षिणः।<br>
पुत्रे तु श्राविता ये स्युः<br>
स्वयम् आसन्नमृत्युना  ॥ ५।४१ ॥</p>
<p>विहायोपानद्-उष्णीषं<br>
दक्षिणं पाणिम् उद्धरेत्।<br>
हिरण्यं गोशकृद् दर्भान्<br>
समादाय ऋतं वदेत्  ॥ ५।४२ ॥</p>
<p>उपस्थिताः परीक्ष्याः स्युः<br>
स्वर्वर्णेङ्गितादिभिः।<br>
सकृत् प्रमादापराधि-<br>
विप्रं व्यापदि पीडितम्  \<br>
भटादिभिर् वध्यमानं  # रक्षेद् उक्त्वानृतान्य् अपि  ॥ ५।४३ ॥</p>
<p>यस्याशेषः प्रतिज्ञार्थः<br>
साक्षिभिः प्रतिवर्णितः [प्।५७]।<br>
स जयी स्याद् अन्यथा तु<br>
साध्यार्थं न समाप्नुयात्  ॥ ५।४४ ॥</p>
<p>आहूतो यत्र नागच्छेत्<br>
साक्षी रोगविवर्जितः।<br>
ऋणं दमं च दाप्यः स्यात्<br>
त्रिपक्षात् परतस् तु सः  ॥ ५।४५ ॥</p>
<p>[५।४ साक्ष्युक्तिबलाब्लविचारः]<br>
साक्षिद्वैधे प्रभूताः स्युर्<br>
ग्राह्याः साम्ये गुणान्विताः।<br>
गुणिद्वैधे क्रियायुक्तास्<br>
तत्साम्ये शुचिमत्तराः  ॥ ५।४६ ॥</p>
<p>अपृष्टाः सत्यवचने<br>
प्रश्नस्याकथने तथा।<br>
साक्षिणः सन् निरोद्ध्व्या<br>
गर्ह्या दण्ड्याश् च धर्मतः  ॥ ५।४७ ॥</p>
<p>देश-काल-वयो-द्रव्य-<br>
सञ्ज्ञा-जाति-प्रमाणतः।<br>
अन्यूनं चेन् निगदितं<br>
सिद्धं साध्यं विनिर्दिशेत्  ॥ ५।४८ ॥</p>
<p>देश-काल-वयो-द्रव्य-<br>
प्रमाणाकृति-जातिषु।<br>
यत्र विप्रतिपत्तिः स्यात्<br>
साक्ष्यं तद् अपि नान्यथा  ॥ ५।४९ ॥</p>
<p>निर्दिष्टेष्व् अर्थजातेषु<br>
साक्षी चेत् साक्ष्य आगते।<br>
न ब्रूयाद् अक्षस्रसमं<br>
न तन् निगदितं भवेत्  ॥ ५।५० ॥</p>
<p>पूर्वपक्षे प्रतिज्ञातम्<br>
अशेषं प्रतिभावयेत्।<br>
ऊनाधिकं तु यत्रोक्तं<br>
न तन् निगदितं भवेत्  ॥ ५।५१ ॥</p>
<p>ऊनम् अभ्यधिकं वार्थम्<br>
विब्रूयुर् यत्र साक्षिणः।<br>
तदर्थानुक्तविज्ञेयम्<br>
एष साक्षिविधिः स्मृतः  ॥ ५।५२ ॥</p>
<p>साध्यार्थांशे निगदिते<br>
साक्षिभिः सकलं भवेत्।<br>
स्त्रीसङ्गे साहसे चौर्ये<br>
यत् साध्यं परिकल्प्यते  ॥ ५।५३ ॥</p>
<p>ऊनाधिकं तु यत्र स्यात्<br>
साक्ष्यं तत्र विवर्जयेत्।<br>
साक्षी तत्र न दण्ड्यः स्याद्<br>
अब्रुवन् दण्डम् अर्हति  ॥ ५।५४ ॥</p>
<p>[६। लिखितम्]<br>
[६।]<br>
साक्षिणाम् एष निर्दिष्टः<br>
सङ्ख्यालक्षणनिश्चयः।<br>
लिखितस्याधुना वच्मि<br>
विधानम् अनुपूर्वशः  ॥ ६।१ ॥</p>
<p>ऋणादिके ऽपि समये<br>
भ्रान्तिः सञ्जायते यतः।<br>
धात्राक्षराणि सृष्टानि<br>
पत्रारूढान्य् अतः पुरा  ॥ ६।२ ॥</p>
<p>[६।१ लेख्यलक्षणम्]<br>
देशाचारहुतं वर्ष-<br>
मास-पक्षादिवृद्धिमत्।<br>
ऋणि-साक्षि-लेखकानं<br>
हस्ताङ्कं लेख्यम् उच्यते  ॥ ६।३ ॥</p>
<p>[६।२ लेख्यभेदाः]<br>
राजलेख्यं स्थानकृतं<br>
स्वहस्तलिखितं तथा।<br>
लेख्यं तत् त्रिविधं प्रोक्तं<br>
भिन्नं तद् बहुधा पुनः  ॥ ६।४ ॥</p>
<p>भाग-दान-क्रयाधिनां<br>
संविद्दासऋणादिभिः।<br>
सप्तधा लौकिकं लेख्यं<br>
त्रिविधं राजशासनम्  ॥ ६।५ ॥</p>
<p>विभागपत्रम् इत्य् एतद्<br>
भागानां निर्णये कृतम्।<br>
सीमाविवादे निर्णीते<br>
सीमापत्रम् इति स्मृतम्  ॥ ६।६ ॥</p>
<p>दानलेख्यं भागलेख्यं<br>
सीमालेख्यं तथैव च।<br>
क्रयलेख्यं दासलेख्यम्<br>
आधिलेख्यं ततः परम्  ॥ ६।७ ॥</p>
<p>संविदुद्दाम्लेख्यं च<br>
जयपत्रकम् एव च।<br>
सन्धिपत्रं तथैवैतत्<br>
क्रियाभेदाद् अनेकधा  ॥ ६।८ ॥</p>
<p>आध्यर्थम् आधिलेख्यं स्याद्<br>
दासार्थं दासपत्रकम्  ॥ ६।९ ॥</p>
<p>समीहितार्थसिद्ध्यर्थं<br>
ग्रामश्रेणिगणादिभिः।<br>
शास्त्राविरोधि धर्मार्थे<br>
कृतं संवित्तिपत्रकम्  ॥ ६।१० ॥</p>
<p>भ्रातरः संविभक्ता ये<br>
स्वरुच्या तु परस्परम्।<br>
विभागपत्रं कुर्वन्ति<br>
भागलेख्यं तद् उच्यते  ॥ ६।११ ॥</p>
<p>भूमिं दत्त्वा यस् तु पत्रं<br>
कुर्याच् चन्द्रार्ककालिकम् [प्।६१]।<br>
अनाच्छेदाम् अनाहार्यं<br>
दानलेख्यं तु तद् विधुः  ॥ ६।१२ ॥</p>
<p>गृहक्षेत्रादिकं क्रीत्वा<br>
तुल्यमूल्याक्षरान्वितम्।<br>
पत्रं कारयते यत् तु<br>
क्रयलेख्यं तद् उच्यते  ॥ ६।१३ ॥</p>
<p>जङ्गमं स्थावरम् बन्धं<br>
दत्त्वा लेख्यं करोति यत्।<br>
गोप्य-भोग्य-क्रियायुक्तम्<br>
आधिलेख्यं तु तत् स्मृतम्  ॥ ६।१४ ॥</p>
<p>ग्रामो देशश् च यत् कुर्यान्<br>
मत्तलेख्यं परस्परम्।<br>
राजाविरोधि धर्मार्थे<br>
संवित्पत्रं वदन्ति तत्  ॥ ६।१५ ॥</p>
<p>वस्त्रान्नहीनः कान्तारे<br>
लिखितं कुरुते तु यत्।<br>
कर्माहं ते करिष्यामि<br>
दासपत्रं तद् इष्यते  ॥ ६।१६ ॥</p>
<p>धनं वृध्या गृहीत्वा तु<br>
स्वयं कुर्याच् च कारयेत्।<br>
उद्धारपत्रं तत् प्रोक्तम्<br>
ऋणलेख्यं मनीषिभिः  ॥ ६।१७ ॥</p>
<p>पूगश्रेणिगणादीनां<br>
या स्थितिः परिकीर्तिता।<br>
तस्यास्तु साधनं लेख्यं<br>
न दिव्यं न च साक्षिणः  ॥ ६।१८ ॥</p>
<p>पूगश्रेण्यादिकानां तु<br>
समयस्य स्थितेः कृतम्।<br>
स्थितिपत्रं तु तत् प्रोक्तं<br>
मन्वादिस्मृतिवेदिभिः  ॥ ६।१९ ॥</p>
<p>[६।३ राज्ञो दानशासनम्]<br>
दत्त्वा भ्य्य्म्यादिकं राजा<br>
ताम्रपत्रे पटे ऽथ वा।<br>
शासनं कारयेद् धर्मं<br>
स्थानवंशादिसंयुतम्  ॥ ६।२० ॥</p>
<p>माता-पित्रोर् आत्मनश्<br>
च पुण्यायामुकसूनवे।<br>
दत्तं मयामुकायाद्य<br>
दानं सब्रह्मचारिणे  ॥ ६।२१ ॥</p>
<p>अनाच्छेद्यम् अनाहार्यं<br>
सर्वं भाव्यविवर्जितम् [प्।६३]।<br>
चन्द्रार्कसमकालीनं<br>
पुत्रपौत्रान्वयानुगम्  ॥ ६।२२ ॥</p>
<p>दातुः पालयितुः स्वर्गं<br>
हर्तुर् नरकम् एव च।<br>
षष्टिवर्षसहस्राणि<br>
दानच्छेदफलं लिखेत्  ॥ ६।२३ ॥</p>
<p>समुद्रावर्षमासादि<br>
धनाध्यक्षाक्षरान्वितम्।<br>
ज्ञातं मयेति लिखितं<br>
सन्धिविग्रहलेखकैः  ॥ ६।२४ ॥</p>
<p>एवंविधं राजकृतं<br>
शासनं तद् उदाहृतम्।</p>
<p>[६।४ प्रसादलिखितम्]<br>
देशादिकं यस्य राजा<br>
लिखितं तु प्रयच्छति  ॥ ६।२५ ॥</p>
<p>सेवाशौर्यादिना तुष्टः<br>
प्रसादलिखितं हि तत्।</p>
<p>[६।५ जयपत्रम्]<br>
पूर्वोत्तरक्रियावाद-<br>
निर्णयान्ते यदा नृपः  \<br>
प्रदद्याज् जयिने लेख्यं  # जयपत्रं तद् उच्यते  ॥ ६।२६ ॥</p>
<p>यद् वृत्तं व्यवहारे तु<br>
पूर्वपक्षोत्तरादिकम्।<br>
क्रियावदधारणोपेतं<br>
जयपत्रो ऽखिलं लिखेत्  ॥ ६।२७ ॥</p>
<p>साधयेत् साध्यम् अर्थं तु<br>
चतुष्पादन्वितं जये।<br>
राजमुद्रान्वितं चैव<br>
जयपत्रकम् इष्यते  ॥ ६।२८ ॥</p>
<p>अन्यवाद्यादिहीनेभ्य<br>
इतरेषाम् प्रदीयते।<br>
वृत्तानुवादसंसिद्धं<br>
तच् च स्याज् जयपत्रकम्  ॥ ६।२९ ॥</p>
<p>[६।६ लेख्यदूषणानि]<br>
मुमूरुषुहीनलुप्तार्थैर्<br>
उन्मातव्यसनातुरैः।<br>
विषोपधिबलात् कार-<br>
कृतं लेख्यं न सिध्यति  ॥ ६।३० ॥</p>
<p>दूषितो गर्हितः साक्षी<br>
यत्रैको विनिवेशितः [प्।६५]।<br>
कूटलेख्यं तु तत् प्राह<br>
लेखको वापि तादृशः  ॥ ६।३१ ॥</p>
<p>यद् उज्वलं चिरकृतं<br>
मलिनं स्वल्पकालिकम्।<br>
भग्नं म्लिष्ताक्षरयुतं<br>
लेख्यं कूटत्वम् आप्नुयात्  ॥ ६।३२ ॥</p>
<p>दर्पणस्थं यथा बिम्बम्<br>
असत् सद् इव दृश्यते।<br>
तथा लेख्यसबिम्ब् आनि<br>
कुर्वन्ति कुशला जनाः  ॥ ६।३३ ॥</p>
<p>तथ्येन हि प्रमाणं तु<br>
दोषेणैव तु दूषणम्।<br>
एवं दुष्टं नृपस्थाने<br>
यस्मिंस् तद् धि विचार्यते  ॥ ६।३४ ॥</p>
<p>विमृश्य ब्राह्मणैः सार्धं<br>
वक्तृदोषं निरूपयेत्  ॥ ६।३५ ॥</p>
<p>येन ते कूटतां यान्ति<br>
साक्षिलेखककारकाः।<br>
तेन दुष्टं भवेल् लेख्यं<br>
शुद्धैः शुद्धं विनिर्दिशेत्  ॥ ६।३६ ॥</p>
<p>दत्तं लेख्ये स्वहस्तं तु<br>
ऋणिको यदि निह्नुते।<br>
पत्रस्थैः साक्षिभिर् वाचा<br>
लेखकस्य मतेन च  ॥ ६।३७ ॥</p>
<p>स्थानभ्रष्टास् त्व् अकान्तिस्थाः<br>
सन्दिग्धा लक्षणच्युताः।<br>
यत्रैवं स्युः स्थिता वर्णा<br>
लेख्यं दुष्टं तदा भृगुः  ॥ ६।३८ ॥</p>
<p>उद्धरेल् लेख्यम् आहर्ता<br>
तत्पुत्रो भुक्तिम् एव तु।<br>
अभियुक्तः प्रमीतश् चेत्<br>
तत्पुत्रस् तत् समुद्धरेत्  ॥ ६।३९ ॥</p>
<p>ज्ञात्वा कार्यं देशकाल-<br>
कुशलाः कूटकारकाः।<br>
कुर्वन्तिसदृशं लेख्यं<br>
तद् यत्नेन विचारयेत्  ॥ ६।४० ॥</p>
<p>लेख्यम् आलेख्यवत् केचिल्<br>
लिखन्ति कुशला जनाः।<br>
तस्मान् न लेख्यसामर्थ्यात्<br>
सिद्धिर् ऐकान्तिकी मता  ॥ ६।४१ ॥</p>
<p>स्त्रीबालार्तान् लिप्यविज्ञान्<br>
वञ्चयन्ति स्वबान्धवाः।<br>
लेख्यं कृत्वा स्वनामाङ्कं<br>
ज्ञेयं युक्त्यागमैस् तु तत्  ॥ ६।४२ ॥</p>
<p>त्रिविधस्यास्य लेख्यस्य<br>
भ्रान्तिः सञ्जायते यदा।<br>
ऋणि-साक्षि-लेखकानां<br>
हस्तोक्त्या शोधयेत् ततः  ॥ ६।४३ ॥</p>
<p>उद्यामम् उदयादानाद्<br>
आधानं फलसङ्ग्रहात् [प्।६७]।<br>
प्रतियोगिधनाढ्यत्वाज्<br>
ज्ञेयं यत्रोपधिः कृतः  ॥ ६।४४ ॥</p>
<p>दर्शितं प्रतिकालं यच्<br>
छ्रावितं स्मारितं च यत्।<br>
लेख्यं सिध्यति सर्वत्र<br>
मृतेष्व् अपि हि साक्षिषु  ॥ ६।४५ ॥</p>
<p>वाचकैर् यत्र सामर्थ्यम्<br>
अक्षराणां विहन्यते।<br>
क्रियाणां सर्वनाशः स्याद्<br>
अनवस्था च जायते  ॥ ६।४६ ॥</p>
<p>लेख्यं त्रिंशत् समातीतम्<br>
अदृष्टाश्रावितं च यत्।<br>
न तत्सिद्धिम् अवाप्नोति<br>
तिष्ठत्स्व् अपि हि साक्षिषु  ॥ ६।४७ ॥</p>
<p>प्रयुक्ते शान्तलाभे तु<br>
लिखितं यो न दर्शयेत्।<br>
न याचते च ऋणिकं<br>
तत् सन्देहम् अवाप्नुयात्  ॥ ६।४८ ॥</p>
<p>कुलश्रेणिगणादीनां<br>
यथाकालं प्रदर्शितम्।<br>
श्रावयेत् स्मारयेच् चैव<br>
तथा स्याद् बलवत्तरम्  ॥ ६।४९ ॥</p>
<p>यदि लब्धं भवेत् किञ् चित्<br>
प्रज्ञप्तिर् वा तथा भवेत्।<br>
प्रमाणम् एव लिखितं<br>
मृता यद्य् अपि साक्षिणः  ॥ ६।५० ॥</p>
<p>आढ्यस्य निकटस्थस्य<br>
यच् छक्तेन न याचितम्।<br>
शुद्धर्णाशङ्कया तत्र<br>
लेख्यं दुर्बलताम् इयात्  ॥ ६।५१ ॥</p>
<p>उन्मत्त-जड-बलानां<br>
राजभीतप्रवासिनाम्।<br>
अप्रगल्भभयार्तानां<br>
न लेख्यं हानिम् आप्नुयात्  ॥ ६।५२ ॥</p>
<p>अथ पञ्चत्वम् आपन्नो<br>
लेखकः साक्षिभिः सह।<br>
तत् स्वहस्तादिभिस् तेषाम्<br>
विशुध्यते न संशयः  ॥ ६।५३ ॥</p>
<p>ऋणिस्वहस्तसन्देहे<br>
जीवतो वा मृतस्य वा।<br>
तत्स्वहस्तकृतैर् अन्यैः<br>
पत्रैस् तल्-लेख्यनिऋणयः  ॥ ६।५४ ॥</p>
<p>लेख्ये संशयम् आपन्ने<br>
साक्षिलेखककर्तृभिः।<br>
दुष्टेषु तेषु तद्धस्त-<br>
कृतपूर्वाक्षरादिभिः  ॥ ६।५५ ॥</p>
<p>न जातु हीयते लेख्यं<br>
साक्षिभिः शपथेन वा।<br>
अदर्शनाश्राविताभ्यां<br>
हानिं प्राप्नोत्य् उपेक्षया  ॥ ६।५६ ॥</p>
<p>अतः परीक्ष्यम् उभयम्<br>
एतद् राज्ञा विशेषतः।<br>
एकम् एव भवेल् लेख्यम्<br>
एकस्यार्थस्य सिद्धये  ॥ ६।५७ ॥</p>
<p>अनेकेषु तु लेख्येषु<br>
दोषम् उत्पादयेद् अपि।<br>
देशाचारविरुद्धं यत्<br>
सन्दिग्धं क्रमवर्जितम्  \<br>
कृतम् अस्वामिना यच् च  # साध्यहीनं च दुष्यति  ॥ ६।५८ ॥</p>
<p>[७। भुक्तिः]<br>
[७।]<br>
धनमूलाः क्रियाः सर्वा<br>
यत्नास् तत्साधने मताः।<br>
वर्धनं रक्षणं भोग<br>
इति तस्य विधिक्रमः  ॥ ७।१ ॥</p>
<p>[७।१ धनप्रभेदाः]<br>
तत् पुनस् त्रिविधं ज्ञेयं<br>
शुक्लं शबऌअम् एव च।<br>
कृष्णं च तत्र विज्ञेयः<br>
प्रभेदः सप्तधा पुनः  ॥ ७।२ ॥</p>
<p>श्रुतशौर्यतपः कन्या-<br>
शिष्ययाज्यान्वयागतम्।<br>
धनं सप्तविधं शुल्कम्<br>
उभयो ह्य् अस्य तद्विधः  ॥ ७।३ ॥</p>
<p>कुसीदकृषिवाणिज्य-<br>
शुल्कशिल्पानुवृत्तिभिः।<br>
कृतोपकाराद् आप्तं च<br>
शबऌअं समुदाहृतम्  ॥ ७।४ ॥</p>
<p>पाशकद्यूतदूतार्थ-<br>
प्रतिरूपकसाहसैः।<br>
व्याजेनोपार्जितं यच् च<br>
तत् कृष्णं समुदाहृतम्  ॥ ७।५ ॥</p>
<p>तेन क्रयो विक्रयश् च<br>
दानं ग्रहणम् एव च।<br>
विविधाश् च प्रयुज्यन्ते<br>
क्रियासम्भोगम् एव च  ॥ ७।६ ॥</p>
<p>यथाविधेन द्रव्येण<br>
यत् किञ् चित् कुरुते नरः।<br>
तथाविधम् अवाप्नोति<br>
तत्फलं प्रेत्य चेह च  ॥ ७।७ ॥</p>
<p>तत् पुनर् द्वादशविधं<br>
प्रतिवर्णाश्रयं स्मृतम्।<br>
साधारणं स्यात् त्रिविधं<br>
शेषं नवविधं स्मृतम्  ॥ ७।८ ॥</p>
<p>क्रमागतं प्रीतिदायं<br>
प्राप्तं च सह भार्यया।<br>
अविशेषेण सर्वेषां<br>
वर्णानां त्रिविधं स्मृतम्  ॥ ७।९ ॥</p>
<p>वैशेषिकं धनं ज्ञेयं<br>
ब्राह्मणस्य त्रिलक्षणम् [प्।७१]।<br>
प्रतिग्रहणलब्धं यद्<br>
याज्यं तच् छिष्यतस् तथा  ॥ ७।१० ॥</p>
<p>त्रिविधं क्षत्रियस्यापि<br>
प्राहुर् वैशेषिकं धनम्।<br>
युद्धोपलब्धं करतो<br>
दण्डाच् च व्यवहारतः  ॥ ७।११ ॥</p>
<p>वैशेषिकं धनं ज्ञेयं<br>
वैश्यस्यापि त्रिलक्षणम्।<br>
कृषि-गोरक्ष-वाणिज्यं<br>
शूद्रस्यैषाम् अनुग्रहात्  ॥ ७।१२ ॥</p>
<p>सर्वेषाम् एव वर्णानाम्<br>
एवं धर्म्यो धनागमः।<br>
विपर्ययाद् अधर्मः स्यान्<br>
न चेद् आपद् गरीयसी  ॥ ७।१३ ॥</p>
<p>आपत्स्व् अनन्तरावृत्तिर्<br>
ब्राह्मणस्य विधीयते।<br>
वैश्यवृत्तिश् च तस्योक्ता<br>
न जघन्या कथं चन  ॥ ७।१४ ॥</p>
<p>कथं चन न कुर्वीत<br>
ब्राह्मणः कर्म वार्षलम्।<br>
वृषलः कर्म न ब्राह्मं<br>
पतनीये हि ते तयोः  ॥ ७।१५ ॥</p>
<p>उत्कृष्टं चापकृष्टं<br>
तयोः कर्म न विद्यते।<br>
मध्यमे कर्मणी हित्वा<br>
सर्वसाधारणी हि ते  ॥ ७।१६ ॥</p>
<p>आपदं ब्राह्मणस् तीर्त्वा<br>
क्षत्रवृत्त्या भृते जने।<br>
उत्सृजेत् क्षेत्रवृत्तिं तां<br>
कृत्वा पावनम् आत्मनः  ॥ ७।१७ ॥</p>
<p>तस्याम् एव तु यो भुक्तौ<br>
ब्राह्मणो रमते रसात्।<br>
काण्डपृष्ठश् च्युतो मार्गाद्<br>
अङ्कितो ऽयं प्रकीर्तितः  ॥ ७।१८ ॥</p>
<p>स्वकुलं पृष्ठतः कृत्वा<br>
यो वै परकुलं व्रजेत्।<br>
तेन दुश्चरितेनासौ<br>
काण्डपृष्ठ इति स्मृतः  ॥ ७।१९ ॥</p>
<p>दिवाकृते कार्यविधौ<br>
ग्रामेषु नगरेषु च।<br>
सम्भवे साक्षिणां चैव<br>
न दिव्या भवति क्रिया  ॥ ७।२० ॥</p>
<p>द्वारमार्गक्रियाभोग-<br>
जलवाहादिके तथा।<br>
भुक्तिर् एव तु गुर्वो स्यान्<br>
न लेख्यं न च साक्षिणः  ॥ ७।२१ ॥</p>
<p>एतद् विधानम् आख्यातं<br>
साक्षिणां लिखितस्य च।<br>
सम्प्रति स्थावरप्राप्तेर्<br>
भुक्तेश् च विधिर् उच्यते  ॥ ७।२२ ॥</p>
<p>विद्यया क्रयबन्धेन<br>
शौर्यभागान्वयागतम्।<br>
सपिण्डस्याप्रजस्यांशं<br>
स्थावरं स्पतधाप्यते  ॥ ७।२३ ॥</p>
<p>[७।२ भोगाः सप्तविधः]<br>
पित्र्ये लभ्दक्रयाधाने<br>
रिक्थशौर्यप्रवेदनात्।<br>
प्राप्ते सप्तविधे भोगः<br>
सागमः सिद्धिम् आप्नुयात्  ॥ ७।२४ ॥</p>
<p>क्रमागतः शासनिकः<br>
क्रयाधानसमन्वितः।<br>
एवंविधस् तु यो भोगः<br>
स तु सिद्धिम् अवाप्नुयात्  ॥ ७।२५ ॥</p>
<p>संविभागक्रयप्राप्तं<br>
पित्र्यं लब्धं च राजतः [प्।७३]।<br>
स्थावरं सिद्धिम् आप्नोति<br>
भुक्त्वा हानिम् उपेक्षया  ॥ ७।२६ ॥</p>
<p>प्राप्तमात्रं येन भुक्तं<br>
स्वीकृत्यापरिपन्थितम्।<br>
तस्य तत्सिद्धिम् आप्नोति<br>
हानिं चोपेक्षया यथा  ॥ ७।२७ ॥</p>
<p>अध्यासनात् समारभ्य<br>
भुक्तिर् यस्याविघातिनी।<br>
त्रिंशद्वर्षाण्य् अविच्छिन्ना<br>
तस्य तां न विचालयेत्  ॥ ७।२८ ॥</p>
<p>न स्त्रीणाम् उपभोगः स्याद्<br>
विना लेख्यं कथं चन।<br>
राजश्रोत्रियवित्ते च<br>
जडबालधनेन च  ॥ ७।२९ ॥</p>
<p>भुक्त्या केवलया नैव<br>
भुक्तिः सिद्धिम् अवाप्नुयात्।<br>
आगमेनापि शुद्धेन<br>
द्वाभ्यां सिध्यति नान्यथा  ॥ ७।३० ॥</p>
<p>बालश्रोत्रियवित्ते च<br>
प्राप्ते च पितृतः क्रमात्।<br>
नोपभोगे बलं कार्यम्<br>
आहर्त्रा तत्सुतेन वा  ॥ ७।३१ ॥</p>
<p>पशुस्त्रीपुरुषादीनाम्<br>
इति धर्मो व्यवस्थितः।<br>
यद्य् एकशासने ग्राम-<br>
क्षेत्रारामाश् च लेखिताः  ॥ ७।३२ ॥</p>
<p>एकदेशोपभोगे ऽपि<br>
सर्वे भुक्ता भवन्ति ते।<br>
आगमो ऽपि बलं नैव<br>
भुक्तिः स्तोकापि यत्र नो  ॥ ७।३३ ॥</p>
<p>अनुमानाद् वरः साक्षी<br>
साक्षिभ्यो लिखितं गुरु।<br>
अव्याहता त्रिपुरुषी<br>
भुक्तिर् एभ्यो गरीयसी  ॥ ७।३४ ॥</p>
<p>अनुमानं वसत्य् अत्र<br>
साक्षी चामरणाद् भवेत्।<br>
अव्याहतं लेखभोगं<br>
प्रमाणं तु त्रिपौरुषम्  ॥ ७।३५ ॥</p>
<p>पितापितामहो यस्य<br>
जीवेच् च प्रपितामहः।<br>
त्रिंशत् समा तु या भुक्ता<br>
भूमिर् अव्याहता परैः  ॥ ७।३६ ॥</p>
<p>भुक्तिः सा पौरुषी ज्ञेया<br>
द्विगुणा च द्विपुरुषी।<br>
त्रिपूरुषी च त्रिगुणा<br>
परतः स्याच् चिरन्तना  ॥ ७।३७ ॥</p>
<p>यत्राहर्ताभियुक्तः स्याल्<br>
लेख्यं साक्षी तदा गुरुः।<br>
तद्-अभावे तु पुत्राणां<br>
भुक्तिर् एका गरीयसी  ॥ ७।३८ ॥</p>
<p>आहर्ता शोधयेद् भुक्तिम्<br>
आगमं वापि संसदि [प्।७५]।<br>
तत्पुत्रो भुक्तिम् एवैकां<br>
पौत्रादिस् तु न किञ्चन  ॥ ७।३९ ॥</p>
<p>रिक्थभिर् वा परैर् द्रव्यं<br>
समक्षं यस्य दीयते।<br>
अन्यस्य भुञ्जतः पश्चान्<br>
न स तल् लब्धुम् अर्हति  ॥ ७।४० ॥</p>
<p>पश्यन्न् अन्यस्य ददतः<br>
क्षितिं यो न निवारयेत्।<br>
सतापि लेख्येन भुवं<br>
न पुनर् ताम् अवाप्नुयात्  ॥ ७।४१ ॥</p>
<p>ऋक्थिभिर् वापरैर् वापि<br>
दत्तं तेनैव तद् भृगुः  ॥ ७।४२ ॥</p>
<p>भुक्तिस् त्रिपुरुषी सिध्येत्<br>
परेषां नात्र संशयः।<br>
अनिवृत्ते सपिण्डत्वे<br>
सकुल्यानां न सिध्यति  ॥ ७।४३ ॥</p>
<p>अस्वामिना तु यद् भुक्तं<br>
गृहक्षेत्रापणादिकम्।<br>
सुहृद्-बन्धु-सकुल्यस्य<br>
न तद्भोगेन हीयते  ॥ ७।४४ ॥</p>
<p>धर्मो ऽक्षयः श्रोत्रियस्य<br>
अभयं राजपूरुषे।<br>
स्नेहः सुहृद्-बान्धवेषु<br>
भुक्तम् एतैर् न हीयते  ॥ ७।४५ ॥</p>
<p>वैवाह्य श्रोत्रियैर् भुक्तं<br>
राज्ञामात्यैस् तथैव च।<br>
सुदीर्घेनापि कालेन<br>
तेषां सिध्यति तन् न तु  ॥ ७।४६ ॥</p>
<p>अशक्तालस-रोगार्त-<br>
बाल-भीत-प्रवासिनाम्।<br>
शासनारूढम् अन्येन<br>
भुक्तं भुक्त्या न हीयते  ॥ ७।४७ ॥</p>
<p>छिन्नभोगे गृहे क्षेत्रे<br>
सन्दिग्धं यत्र जायते।<br>
लेख्येन भोगविद्भिर् वा<br>
साक्षिभिः शुद्धिम् आहरेत्  ॥ ७।४८ ॥</p>
<p>नामघाटागमं सङ्ख्यां<br>
कालं दिग्भागम् एव च।<br>
भोगच्छेदनिमित्तं च<br>
ये विदुस् तत्र साक्षिणः  ॥ ७।४९ ॥</p>
<p>उत्पन्नाश् चात्यासन्ना ये<br>
ये च देशान्तरस्थिताः।<br>
मौलास् ते तु समुद्दिष्टाः<br>
प्रष्टव्याः कार्यनिर्णये  ॥ ७।५० ॥</p>
<p>अदुष्टास् ते तु यद् ब्रूयुः<br>
सन्दिग्धे समदृष्टयः।<br>
तत्प्रमाणं प्रकर्तव्यम्<br>
एवं धर्मो न हीयते [प्।७७]  ॥ ७।५१ ॥</p>
<p>स्थावरेषु तद् आख्यातं<br>
लाभभोगप्रसाधनम्।<br>
प्रमाणहीनवादे तु<br>
निर्देश्या दैविकी क्रिया  ॥ ७।५२ ॥</p>
<p>राजान्तरैस् त्रिभिर् भुक्तं<br>
प्रमाणेन विनापि यत्।<br>
ब्रह्मदेयं न हर्तव्यं<br>
राज्ञा तस्य कदा चन  ॥ ७।५३ ॥</p>
<p>भुक्तिस् त्रैपुरुषी यत्र<br>
चतुर्थे सम्प्रवर्तिता।<br>
तद्भोगः स्थिरतां याति<br>
न पृच्छेद् आगमां क्व चित्  ॥ ७।५४ ॥</p>
<p>अनिषिद्धेन यद् भुक्तं<br>
पुरुषैस् त्रिभिर् एव तु।<br>
तत्र नैवागमः कार्यो<br>
भुक्तिस् तत्र गरीयसी  ॥ ७।५५ ॥</p>
<p>स्थावरेषु विवादेषु<br>
भुक्तिस् त्रिपुरुषी च या।<br>
स्वतन्त्रैव हि सा ज्ञेया<br>
प्रमाणम् साध्यनिर्णये  ॥ ७।५६ ॥</p>
<p>यस्य त्रिपुरुषा भुक्तिः<br>
सम्यग्लेख्यसमन्विता।<br>
एवंविधा ब्रह्मदेया<br>
हर्तुं तस्य न शक्यते  ॥ ७।५७ ॥</p>
<p>यस्य त्रिपुरुषा भुक्तिः<br>
पारम्पर्यक्रमागता।<br>
न सा चालयितुं शक्या<br>
पूर्वकाच् छासनाद् ऋते  ॥ ७।५८ ॥</p>
<p>त्रिपुरुषं भुज्यते येन<br>
समक्षं भूरवारिता।<br>
तस्य सा नापहर्तव्या<br>
क्षमालिङ्गं न चेद् वदेत्  ॥ ७।५९ ॥</p>
<p>भुक्तिर् बलवती शास्त्रे ह्य्<br>
अविच्छिन्ना चिरन्तनी।<br>
विच्छिन्नापि हि स ज्ञेया<br>
या तु पूर्वं प्रसाधिता  ॥ ७।६० ॥</p>
<p>पित्रा भुक्तं तु यद् द्रव्यं<br>
भुक्त्याचारेण धर्मतः।<br>
तस्मिन् प्रेते ऽपि तत्प्राप्तं<br>
भुक्त्या प्राप्तं तु तस्य तत्  ॥ ७।६१ ॥</p>
<p>त्रिभिर् एव तु या भुक्ता<br>
पुरुषैर् भूर् यथाविधि।<br>
लेख्याभावे तु तां तत्र<br>
चतुर्थः समवाप्नुयात्  ॥ ७।६२ ॥</p>
<p>सनाभिभिर् बान्धवैश् च<br>
भुक्तं यत् स्वजनैस् तथा।<br>
भोगात् तत्र न सिद्धिः स्याद्<br>
भोगम् अन्येषु कल्पयेत्  ॥ ७।६३ ॥</p>
<p>सागमो दीर्घकालश् च<br>
निच्छिद्रोपरवो धनम्।<br>
प्रत्यर्थिसन्निधानं च<br>
परिभोगो ऽपि पञ्चधा  ॥ ७।६४ ॥</p>
<p>चतुष्पाद् धनधान्यादि<br>
वर्षाद् धानिम् अवाप्नुयात्  ॥ ७।६५ ॥</p>
<p>भूमेर् अभुक्तिर् लेख्यस्य<br>
यथाकालम् अदर्शनम्।<br>
साक्ष्यस्यास्मरणं चैव<br>
स्वार्थहानिकराणि तु  ॥ ७।६६ ॥</p>
<p>तस्माद् यत्नेन कर्तव्यं<br>
प्रमाणपरिपालनम्।<br>
तेन कार्याणि सिध्यन्ति<br>
स्थावराणि चराणि च  ॥ ७।६७ ॥</p>
<p>असाक्षिके चिरकृते<br>
पृच्छेद् उत्तरसाक्षिणः।<br>
शपथैर् वानुयुञ्जीत<br>
उपधां वा प्रयोजयेत्  ॥ ७।६८ ॥</p>
<p>देशनाप्रतिघातं च<br>
युक्तिलेशस् तथैव च  ॥ ७।६९ ॥</p>
<p>चोरापहृतं तु सर्वेभ्यो ऽन्विष्य अर्पणीयं  ।<br>
अलाभे स्वकोशाद् वा अददच् चोरकिल्बिषी स्यात्  ॥ ७।७० ॥</p>
<p>[८। दिव्यानि ]<br>
[८।]<br>
स्थावरस्य तथाख्यातं<br>
लाभ-भोगप्रसाधनम्।<br>
प्रमाणहीने वादे तु<br>
निर्दोषा दैविकी क्रिया  ॥ ८।१ ॥</p>
<p>प्रदुष्टेष्व् अनुमानेषु<br>
दिव्यैः कार्यं विशोधयेत्।<br>
धटाद्या धर्मजान्ता च<br>
दैवी नवविधा स्मृता  ॥ ८।२ ॥</p>
<p>धटो ऽग्निर् उदकं चैव<br>
विषं कोशश् च पञ्चमम्।<br>
षष्ठं च तण्डुलाः प्रोक्तं<br>
सप्तमं तप्तमाषकः  ॥ ८।३ ॥</p>
<p>अष्टमं कालम् इत्य् उक्तं<br>
नवमं धर्मकं तथा।<br>
दिव्येनायाति सर्वाणि<br>
निर्दिष्टानि स्वयम्भुवा  ॥ ८।४ ॥</p>
<p>[८।१ दिव्यव्यवस्था]<br>
यस्माद् देवैः प्रयुक्तानि<br>
दुष्करार्थे महात्मभिः।<br>
अहम् उद्देशतां वच्मि<br>
सन्दिग्धार्थविशुद्धये  \<br>
देश-कालार्थसङ्ख्याभिः  # प्रयुक्तान्य् अनुपूर्वशः  ॥ ८।५ ॥</p>
<p>अपराधानुपूर्व्येण<br>
साध्व्-असाधुविवक्षया।<br>
शास्त्रोदितेन विधिना<br>
प्रदातव्यानि नान्यथा  ॥ ८।६ ॥</p>
<p>ऋणादिकेषु कार्येषु<br>
विसंवादे परस्परम्।<br>
द्रव्यसङ्ख्यान्विता देया<br>
पुरुषापेक्षया तथा  ॥ ८।७ ॥</p>
<p>लोके संव्यवहारार्थं<br>
सञ्ज्ञेयं कथिता भुवि।<br>
ताम्रकर्षकृता मुद्रा<br>
विज्ञेयः कार्षिकः पणः  ॥ ८।८ ॥</p>
<p>निष्कं सुवर्णाश् चत्वारः<br>
कार्षिकस् ताम्रिकः पणः।<br>
ताम्रकर्षकृता मुद्रा<br>
विज्ञेयः कार्षिकः पणः  ॥ ८।९ ॥</p>
<p>स एव चान्द्रिका प्रोक्ता<br>
ताश् चतस्रस् तु धानकाः।<br>
ता द्वादश सुवर्णस् तु<br>
दीनाराख्यः स एव तु  ॥ ८।१० ॥</p>
<p>कार्षापणसहस्रं तु<br>
दण्ड उत्तमसाहसः।<br>
तदर्धं मध्यमः प्रोक्तस्<br>
तदर्धम् अधमः स्मृतः  ॥ ८।११ ॥</p>
<p>ब्राह्मणस्य धटो देयः<br>
क्षत्रियस्य हुताशनः।<br>
वैश्यस्य सलिलं देयं<br>
शूद्रस्य विषम् एव तु  ॥ ८।१२ ॥</p>
<p>साधारणः समस्तानाम्<br>
कोशः प्रोक्तो मनीषिभिः  ॥ ८।१३ ॥</p>
<p>स्नेहात् क्रोधाल् लोभतो वा<br>
भेदम् आयान्ति साक्षिणः।<br>
विधिदत्तस्य दिव्यस्य<br>
न भेदो जायते क्वचित्  ॥ ८।१४ ॥</p>
<p>यथोक्तविधिना देयं<br>
दिव्यं दिव्यविशारदैः।<br>
अयथोक्तं प्रदत्तं चेन्<br>
न दत्तं साध्यसाधने  ॥ ८।१५ ॥</p>
<p>अदेश-कालदत्तानि<br>
बहिर्वादिकृतानि च।<br>
व्यभिचारं सदार्थेषु<br>
कुर्वन्तीह न संशयः  ॥ ८।१६ ॥</p>
<p>अभियुक्ताय दातव्यं<br>
दिव्यं दिव्यविशारदैः।<br>
रुच्या चान्यतरः कुर्याद्<br>
इतरो वर्तयेच् छिरः  ॥ ८।१७ ॥</p>
<p>विनापि शीर्षकं कुर्यान्<br>
नृपद्रोहे च पातके।<br>
दिव्यप्रदानम् उदितम्<br>
अन्यत्र नृपशासनात्  \<br>
न कश् चिद् अभियोक्तारं  # दिव्येष्व् एवं नियोजयेत्  ॥ ८।१८ ॥</p>
<p>[८।२ दिव्यदेवताः] प्।८३<br>
धरोद्ध्रुवस् तथा सोम<br>
आपश् चैवानिलो ऽनलः।<br>
प्रत्यूषश् च प्रभासश् च<br>
वसवो ऽष्टौ प्रकीर्तिताः  ॥ ८।१९ ॥</p>
<p>देवेशेशानयोर् मध्य<br>
आदित्यानां तथायनम्।<br>
धातार्यमा च मित्रश् च<br>
वरुणो ऽंशो भगस् तथा  ॥ ८।२० ॥</p>
<p>इन्द्रो विवस्वान् पूषा च<br>
पर्जन्यो दशमः स्मृतः।<br>
ततस् त्वष्टा ततो विष्णुर्<br>
अजघन्यो जघन्यजः  ॥ ८।२१ ॥</p>
<p>इत्य् एते द्वादशादित्या<br>
नामभिः परिकीर्तिताः।<br>
अग्नेः पश्चिमभागे तु<br>
रुद्राणाम् अयनं विदुः  \<br>
वीरभद्रश् च शम्भुश् च  # गिरीशश् च महायशाः  ॥ ८।२२ ॥</p>
<p>अजेकपाद् [अजैकपाद्?] अहिर्बुध्न्या<br>
पिनाकी चाप्राजितः  ॥ ८।२३ ॥</p>
<p>भुवनाधिश्वराश् चैव<br>
कपाली च विशाम्पतिः।<br>
स्थाणुर् भगश् च भगवान्<br>
रुद्राश् चैकादश स्मृताः  ॥ ८।२४ ॥</p>
<p>प्रेतेश-रक्शसोर् मध्ये<br>
मातृस्थानम् प्रकल्पयेत्।<br>
ब्राह्मी माहेश्वरी चैव<br>
कौमारी वैष्णवी तथा  ॥ ८।२५ ॥</p>
<p>वाराही चैव माहेन्द्री<br>
चामुण्डा गणसंयुता।<br>
निरृतेर् उत्तरे भागे<br>
गणेशायतनं विदुः  ॥ ८।२६ ॥</p>
<p>वरुणस्योत्तरे भागे<br>
मरुतां स्थानम् उच्यते।<br>
श्वसनः स्पर्शनो वायुर्<br>
अनिलो मारुतस् तथा  ॥ ८।२७ ॥</p>
<p>[८।३ द्रव्यसङ्ख्यया दिव्यानि]<br>
सङ्ख्या रश्मिर् अजोमूला<br>
मनुना समुदाहृता।<br>
कार्षापणान्ता सा दिव्ये<br>
नियोज्या विनयेत् तथा  ॥ ८।२८ ॥</p>
<p>विषम् सहस्रे ऽपहृते<br>
पादोने च हुताशनः।<br>
त्रिपादोने च सलिलम्<br>
अर्धे देयो धटः सदा  ॥ ८।२९ ॥</p>
<p>चतुःशताभियोगे च<br>
दातव्यस् तप्तमाषकः।<br>
त्रिशते तण्डुला देयाः<br>
कोशश् चैव तदर्धके  ॥ ८।३० ॥</p>
<p>शते हृते ऽपहृते च<br>
दातव्यं धर्मशोधनम्।<br>
गोचौरस्य प्रदातव्यं<br>
सभ्यैः फालः प्रयत्नतः  ॥ ८।३१ ॥</p>
<p>यवार्धिकस्य वा नाशे<br>
तदर्धस्य च तण्डुलाः [प्।८५]।<br>
ततो ऽर्धार्धार्धनाशे च<br>
लौकिकी च क्रिया मता  ॥ ८।३२ ॥</p>
<p>[८।४ शपथविधिः]<br>
सतां वाहनशस्त्राणि<br>
गोबीजकनकानि च।<br>
देव-ब्राह्मणपादाश् च<br>
पुत्र-दारशिरांसि च  ॥ ८।३३ ॥</p>
<p>एते च शपथाः प्रोक्ताः<br>
अल्पार्थे सुकराः सदा।<br>
साहसेष्व् अभिशापेषु<br>
दिव्यान्य् आहुर् विशोधनम्  ॥ ८।३४ ॥</p>
<p>ब्रूहीति ब्राह्मणं ब्रूयात्<br>
सत्यं ब्रूहीति पार्थिवम्।<br>
गोबीजकाञ्चनैर् वैश्यं<br>
शूद्रं सर्वैश् च पातकैः  ॥ ८।३५ ॥</p>
<p>सत्येन शापयेद् विप्रं<br>
क्षत्रियं वाहनायुधैः।<br>
गोरक्षकान् वाणिजकांस्<br>
तथाकारुकुशीलवान्  \<br>
प्रेष्यान् वार्धुषिकांश् चैव  # विप्राञ् शूद्रवद् आचरेत्  ॥ ८।३६ ॥</p>
<p>ये ऽप्य् अपेताः स्वधर्मेभ्यः<br>
परपिण्डोपजीविनः।<br>
द्विजत्वम् अभिकाङ्क्षन्ते<br>
तांश् च शूद्रवद् आचरेत्  ॥ ८।३७ ॥</p>
<p>वर्णानुरूपैः शपथैः<br>
शपनीयं पृथक् पृथक्  ॥ ८।३८ ॥</p>
<p>कामिनीषु विवाहेषु<br>
गवां भुक्ते तथेन्धने।<br>
ब्राह्मणाभ्यवपत्तौ च<br>
शपथे नास्ति पातक्ः  ॥ ८।३९ ॥</p>
<p>सभान्तर्स्थैर् वक्तव्यं<br>
साक्स्यं नान्यत्र साक्षिभिः।<br>
सर्वसाक्ष्येष्व् अयं धर्मो ह्य्<br>
अन्यत्र स्थावरेषु च  ॥ ८।४० ॥</p>
<p>वधे चेत् प्राणिनाम् साक्स्यं<br>
वादयेच् छवसन्निधौ।<br>
तदभावे तु चिह्नस्य<br>
नान्यथैव विवादयेत्  ॥ ८।४१ ॥</p>
<p>नापृष्टैर् अनियुक्तैर् वा<br>
समं सत्यं प्रयत्नतः।<br>
वक्तव्यं साक्षिभिः साक्ष्यं<br>
विवादस्थानम् आगतैः  ॥ ८।४२ ॥</p>
<p>स्वभावोक्तं वचस् तेषां<br>
ग्राह्यं यद् दोषवर्जितम्।<br>
उक्ते तु साक्षिणो राज्ञा<br>
न पृष्टव्याः पुनः पुनः  ॥ ८।४३ ॥</p>
<p>साक्षि-सभ्यावसन्नानां<br>
नैव पौनर्भावो विधिः  ॥ ८।४४ ॥</p>
<p>सप्तर्षयस् तथेन्द्राद्याः<br>
पुष्करर्थे तपोधनाः।<br>
शेपुः शपथम् अव्यग्राः<br>
परस्परविशुद्धये  ॥ ८।४५ ॥</p>
<p>सप्ताहे वा द्विसप्ताहे<br>
न विपद्राजदैविकी।<br>
बान्ध्ववेषु सपिण्डेषु<br>
धनेषु शपथैः शुचिः  ॥ ८।४६ ॥</p>
<p>अशेषमानुषाभावे<br>
दिव्येनैव विनिर्णयः।<br>
सम्भवे साक्षिणां प्राज्ञो<br>
दैविकीं तु विवर्जयेत्  ॥ ८।४७ ॥</p>
<p>एवम् सङ्ख्या निकृष्टानाम्<br>
मध्यानां द्विगुणा स्मृता।<br>
चतुर्गुणोत्तमानां तु<br>
कल्पनीया परीक्षकैः  ॥ ८।४८ ॥</p>
<p>[८।५ घटविधिः] [प्।८७]<br>
धटे ऽभियुक्तस् तुलितो<br>
हीनश् चेद् धानि आप्नुयात्।<br>
तत्समस् तु पुनस् तुल्यो<br>
वर्धितो विजयी भवेत्  ॥ ८।४९ ॥</p>
<p>शिक्यच्छेदे ऽक्षभङ्गे वा<br>
दयाच् छिक्यं पुनर् नृपः।<br>
साक्षिणो ब्राह्मणाः श्रेष्ठा<br>
यथादृष्टार्थवादिनः  ॥ ८।५० ॥</p>
<p>ज्ञातिनः शुचयो लुब्धाः<br>
नियोक्तव्या नृपेण तु।<br>
तेषां वचनतो गम्यः<br>
शुध्यशुद्धिविनिर्णयः  ॥ ८।५१ ॥</p>
<p>कक्षच्छेदे तुलाभङ्गे<br>
धट-कर्कटयोस् तथा।<br>
रज्जु-च्छेदे ऽक्षभङ्गे वा<br>
तथैवाशुद्धिम् आप्नुयात्  ॥ ८।५२ ॥</p>
<p>[८।६ अग्निविधिः]<br>
अग्नेर् विधिं प्रवक्ष्यामि<br>
यथावद् विधिचोदितम्।<br>
कारयेन् मण्डलान्य् अष्टौ<br>
पुरस्तान् नवमे तथा  ॥ ८।५३ ॥</p>
<p>आग्नेयं मण्डलं त्व् आद्यं<br>
द्वितीयं वारुणं स्मृतम्।<br>
तृतीयं वायुदैवत्यं<br>
चतुर्थं यमदैवतम्  ॥ ८।५४ ॥</p>
<p>पञ्चमं त्व् इन्द्रदैवत्यं<br>
षष्ठं कौबेरम् उच्यते।<br>
सप्तमं सोमदैवत्यम्<br>
अस्टमं सर्व[सूर्य?]दैवतम्  ॥ ८।५५ ॥</p>
<p>पुरस्तान् नवमं यत् तु<br>
तन् महत् पार्थिवम् विदुः।<br>
गोमयेन कृतानि स्युर्<br>
अद्भिः पर्युषितानि च  ॥ ८।५६ ॥</p>
<p>द्वात्रिंशद् अङ्गुलान्य् आहुर्<br>
मण्डलान् मण्डलान्तरम्।<br>
कर्तुः समपदं कार्यं<br>
मण्डलं तु प्रमाणतः  ॥ ८।५७ ॥</p>
<p>[८।७ तोयविधिः]<br>
शरप्रक्षेपणस्थानाद्<br>
युवा जवसमन्वितः।<br>
गच्छेत् परमया शक्त्या<br>
यत्रासौ मध्यमः शरः  ॥ ८।५८ ॥</p>
<p>मध्यमं शरम् आदाय<br>
पुरुषो ऽन्यस् तथाविधः।<br>
प्रत्यागच्छेत् तु वेगेन<br>
यतः स पुरुषो गतः  ॥ ८।५९ ॥</p>
<p>आगन्तस् तु शरग्राही<br>
न पश्यति यदा जले।<br>
अन्तर्जलगतं सम्यक्<br>
तदा शुद्धिम् विनिर्दिशेत्  ॥ ८।६० ॥</p>
<p>आनीते मध्यमे बाणे<br>
मग्नाङ्गः शुचिताम् इयात्।<br>
अन्यथा न विशुद्धः स्याद्<br>
एकाङ्गस्यापि दर्शनात्  \<br>
स्थानाद् वान्यत्र गमनाद्  # यस्मिन् पूर्वं निवेशयेत्  ॥ ८।६१ ॥</p>
<p>अप्सु प्रवेश्य पुरुसं<br>
प्रेषयेत् सायकत्रयम्।<br>
इषूउन् न निक्षिपेद् विद्वान्<br>
मारुते वाति वै भृशम्  ॥ ८।६२ ॥</p>
<p>विषमे भूप्रदेशे च<br>
वृक्षस्थाणुसमाकुले [प्।८९]।<br>
तृण-गुल्म-लता-वल्ली-<br>
पङ्क-पाषाणसंयुते  ॥ ८।६३ ॥</p>
<p>विधिदत्तं विषं येन<br>
जीर्णं मन्त्रौषधं विना।<br>
स शुद्धः स्याद् अन्यथा तु<br>
दण्ड्यो दाप्यश् च तद्धनम्  ॥ ८।६४ ॥</p>
<p>सप्ताहाद् वा द्विसप्ताहाद्<br>
यस्य हानिर् न जायते।<br>
पुत्र-दारधनानां च<br>
स शुद्धः स्यान् न संशयः  ॥ ८।६५ ॥</p>
<p>[८।८ कोशविधिः]<br>
यद् भक्तः सो ऽभियुक्तः स्यात्<br>
तद् एवायुधमण्डलम्।<br>
प्रक्षाल्य पाययेत् तस्माज्<br>
जलात् तु प्रसृतित्रयम्  ॥ ८।६६ ॥</p>
<p>त्रिरात्रं पञ्चरात्रम् वा<br>
पुरुषैः स्वैर् अधिष्थितम्।<br>
निरुद्धं चारयेत् तत्र<br>
कुहकाशङ्कया नृपः  ॥ ८।६७ ॥</p>
<p>महाभियोगे निर्धर्मे<br>
कृतघ्ने क्लीबकुत्सिते।<br>
नास्तिके दृष्टदोषे च<br>
कोशपानं विसर्जयेत्  ॥ ८।६८ ॥</p>
<p>दिव्यानि वर्जयेन् नित्यम्<br>
आर्तानां तु गदैर् नृणाम्।</p>
<p>[८।९ तण्डुलविधिः]<br>
तण्डुलैर् नाभियुञ्जीत<br>
प्रजानां मुखरोगिणाम्  ॥ ८।६९ ॥</p>
<p>सोपवासः सूर्यग्रहे<br>
तण्डुलान् भक्षयेच् छुचिः।<br>
शुद्धः स्याच् छुक्लनिष्ट्ःईवे<br>
विपरीते तु दोषभाक्  ॥ ८।७० ॥</p>
<p>शोणितं दृश्यते यत्र<br>
हनुस् तालु च शीर्यतः।<br>
गात्रं च कम्पते यस्य<br>
तम् अशुद्धम् विनिर्दिशेत्  ॥ ८।७१ ॥</p>
<p>[८।१० तप्तमाषविधिः]<br>
समुद्धरेत् तैल्घृतात्<br>
सुतप्तात् तप्तमाषकम्।<br>
अङ्गुष्ठाङ्गुलियोगेन<br>
सत्यम् आमन्त्र्य वीतभीः  ॥ ८।७२ ॥</p>
<p>सौवर्णे राजते ताम्रे<br>
आयसे मृण्मये ऽपि वा।<br>
गव्यं घृतम् उपादाय<br>
तद् अग्नौ तापयेच् छुचिः  ॥ ८।७३ ॥</p>
<p>सौवर्णीं राज्तीं ताम्रीम्<br>
आयसीं वा सुशोभनाम्।<br>
सलिलेन सकृद्धौतां<br>
प्रक्षिपेत् तत्र मुद्रिकाम्  ॥ ८।७४ ॥</p>
<p>भ्रमद्वीरीतरङ्गाढ्ये ह्य्<br>
अनखस्पर्शगोचरे।<br>
परीक्षेद् आर्द्रपर्णेन<br>
चरुकारं स-घोषकम्  ॥ ८।७५ ॥</p>
<p>८।७६अ।ततश् चानेन मन्त्रेण सकृत् तद् अभिमन्त्रयेत् [प्।९१]<br>
परं पवित्रम् अमृतं घृत त्वं यज्ञकर्मसु  ॥ ८।७६ ॥</p>
<p>दह पावक पापं त्वं<br>
हिमशी[तो?]तः शुचौ भव।<br>
उपोषितं ततः स्नातम्<br>
आर्द्रवाससम् आगतम्  \<br>
ग्राहयेन् मुद्रिकां तां तु  # घृतमध्यगतां तथा  ॥ ८।७७ ॥</p>
<p>प्रदेशिनीं च तस्याथ<br>
परीक्षेयुः परीक्षकाः।<br>
कराग्रं यो नु धुनुयात्<br>
विस्फोटो वा न जायते  \<br>
शुद्धो भवति धर्मेण  # पितामहवचो यथा  ॥ ८।७८ ॥</p>
<p>[८।११ फालविधिः]<br>
आयसं द्वादशपलं<br>
घटितं फालम् उच्यते।<br>
अदग्धश् चेच् छुद्धिम् इयाद्<br>
अन्यथा त्व् अपहीयते  ॥ ८।७९ ॥</p>
<p>अष्टाङ्गुलं भवेद् दीर्घं<br>
चतुरङ्गुलविस्तृतम्।<br>
अग्निवर्णं तु तच् चोरो<br>
जिह्वया लेलिहेत् सकृत्  \<br>
न दग्धश् चेच् छुद्धिम् इयाद्  # अन्यथा तु स हीयते  ॥ ८।८० ॥</p>
<p>गोचरस्य प्रदातव्यं<br>
सभ्यैः फालं प्रयत्नतः।<br>
महाभियोगेष्व् एतानि<br>
शीर्सकस्थे ऽभियोक्तरि  ॥ ८।८१ ॥</p>
<p>[८।१२ धर्मकविधिः]<br>
पत्त्रद्वये लेखनीयौ<br>
धर्माधर्मौ सितासितौ।<br>
जीवदानादिभिर् मन्त्रैः<br>
गायत्र्याद्यैश् च सामभिः  ॥ ८।८२ ॥</p>
<p>आमन्त्र्य पूजयेद् गन्धैः<br>
कुसुमैश् च सितासितैः।<br>
अभ्युक्ष्य पञ्चगव्येन<br>
मृत्पिण्डान्तरितौ ततः  ॥ ८।८३ ॥</p>
<p>समौ कृत्वा तु तौ कुम्भे<br>
स्थाप्यौ चानुपलक्षितौ।<br>
ततः कुम्भात् पिण्डम् एकं<br>
प्रगृह्णीताविलम्बितः  ॥ ८।८४ ॥</p>
<p>धर्मे गृहीते शुद्धः स्यात्<br>
स पूज्यश् च परीक्षकैः।<br>
अधर्मे सङ्गृहीते तु<br>
दण्ड्यो निर्वास्य एव वा [प्।९३]  ॥ ८।८५ ॥</p>
<p>लिखेद् भूर्जपटे वापि<br>
धर्माधर्मौ सितासितौ।<br>
अभ्युक्ष्य पञ्चगव्येन<br>
गन्धमाल्यैः समर्चयेत्  ॥ ८।८६ ॥</p>
<p>सितपुष्पस् तु धर्मः स्याद्<br>
अधर्मो ऽसितपुष्पधृत्।<br>
एवं विधायोपलिप्य<br>
पिण्डयोस् तानि धापयेत्  ॥ ८।८७ ॥</p>
<p>गोमयेन मृदा वापि<br>
पिण्डौ कार्यौ समौ ततः।<br>
मृद्भाणके ऽनुपहते<br>
स्थाप्यौ चानुपलक्षितौ  ॥ ८।८८ ॥</p>
<p>उपलिप्ते शुचौ देशे<br>
देवब्राह्मणसन्निधौ।<br>
समर्चयेत् ततो देवान्<br>
लोकपालांश् च पूर्ववत्  ॥ ८।८९ ॥</p>
<p>धर्मावाहनपूर्वं तु<br>
प्रतिज्ञापत्त्रकं लिखेत्।<br>
यदि पापविमुक्तो ऽहं<br>
धर्मश् चायातु मे करे  ॥ ८।९० ॥</p>
<p>अभिशस्तस् तयोश् चैकं<br>
प्रगृह्णीताविलम्बितः।<br>
धर्मे गृहीते शुद्धिः स्याद्<br>
अधर्मे तु स हीयते  ॥ ८।९१ ॥</p>
<p>एवं विचारयन् राजा<br>
धर्मार्थाभ्यां न हीयते  ॥ ८।९२ ॥</p>
<p>[९। निर्णयप्रकारः]<br>
[९।]<br>
धर्मेण व्यवहारेण<br>
चारित्रेण नृपाज्ञया।<br>
चतुष्प्रकारो ऽभिहितः<br>
सन्दिग्धे ऽर्थे विनिर्णयः  ॥ ९।१ ॥</p>
<p>एकैको द्विविधः प्रोक्तः<br>
क्रियाभेदान् मनीषिभिः।<br>
अपराधानुरूपं तु<br>
दण्डं च परिकल्पयेत्  ॥ ९।२ ॥</p>
<p>सम्यग् विचार्य कार्यं तु<br>
युक्त्या सम्परिकल्प्तम्।<br>
परीक्षितं तु शपथैः<br>
स ज्ञेयो धर्मनिर्णयः  ॥ ९।३ ॥</p>
<p>प्रतिवादी प्रपद्येद्<br>
यत्र धर्मः स निर्णयः।<br>
दिव्यैर् विशोधितः सम्यङ्-<br>
निर्णयः समुदाहृतः  ॥ ९।४ ॥</p>
<p>प्रमाणनिश्चितो यस् तु<br>
व्यवहारः स उच्यते।<br>
वाक्छलानुत्तरत्वेन<br>
द्वितीयः परिकीर्तितः  ॥ ९।५ ॥</p>
<p>अनुमानेन निर्णीतं<br>
चारित्रम् इति कथ्यते।<br>
देशस्थित्या तृतीयस् तु<br>
शास्त्रविद्भिर् उदाहृतः  ॥ ९।६ ॥</p>
<p>प्रमाणसमतायां तु<br>
राजाज्ञा निर्णयः स्मृतः [प्।९५]।<br>
शास्त्रसभ्याविरोधेन<br>
चतुर्थः परिकीर्तितः  ॥ ९।७ ॥</p>
<p>धर्मशास्त्रविरोधे तु<br>
युक्तियुक्तो विधिः स्मृतः  ॥ ९।८ ॥</p>
<p>वधादृते ब्राह्मणस्य<br>
दण्डो भवति कर्हि चित्।<br>
अवध्या ब्राह्मणा गावो<br>
लोके ऽस्मिन् वैदिकी स्मृतिः  ॥ ९।९ ॥</p>
<p>महापातकयुक्तो ऽपि<br>
न विप्रो वधम् अर्हति।<br>
निर्वासनाङ्कने मौण्ड्यं<br>
तस्य कुर्यान् नराधिपः  ॥ ९।१० ॥</p>
<p>महापराधयुक्तांश् च<br>
वधदण्डेन शासयेत्  ॥ ९।११ ॥</p>
<p>स्वल्पे ऽपराधे वाग्दण्डो<br>
धिग्दण्डः पूर्वसाहसे।<br>
मध्योत्तमे ऽर्धदण्डस् तु<br>
राजद्रोहे च बन्धनम्  ॥ ९।१२ ॥</p>
<p>निर्वासनं वधो वापि<br>
कार्यम् आत्महितैषिणा।<br>
व्यस्ताः समस्ता एकस्य<br>
महापातककारिणे  ॥ ९।१३ ॥</p>
<p>मित्रादिषु प्रयुञ्जीत<br>
वाग्दण्डं धिक् तपस्विनाम्।<br>
विवादिनो नरांश् चापि<br>
द्वेषिणो ऽर्थेन दण्डयेत्  ॥ ९।१४ ॥</p>
<p>पिताचार्यः सुहृन् माता<br>
भार्या पुत्रः पुरोहितः।<br>
नादण्ड्यो नाम राज्ञो ऽस्ति<br>
धर्माद् विचलितः स्वकात्  ॥ ९।१५ ॥</p>
<p>ऋत्विक्-पुरोहितामात्याः<br>
पुत्राः सम्बन्धि-बान्धवाः।<br>
धर्माद् विचलिता दण्ड्या<br>
निर्वास्या राजभिः पुरात्  ॥ ९।१६ ॥</p>
<p>गुरून् पुरोहितान् पूज्यान्<br>
वाग्दण्डेनैव दण्डयेत्।<br>
विवादिनो नरांश् चान्यान्<br>
धिग्धनाभ्यां च दण्डयेत्  ॥ ९।१७ ॥</p>
<p>प्रतिलोमास् तथा चान्त्याः<br>
पुरुषाणां मलाः स्मृताः।<br>
ब्राह्मणातिक्रमे वध्या<br>
न दातव्या दमं क्व चित्  ॥ ९।१८ ॥</p>
<p>वधार्हकः स्वर्णशतं<br>
दमं दाप्यस् तु पूरुषः।<br>
अङ्गच्छेदार्हकस् त्व् अर्धं<br>
सदंशशश् तदर्धकम्  ॥ ९।१९ ॥</p>
<p>ताडनं बन्धनं चैव<br>
तथैव च विडन्नकम् [प्।९७]।<br>
एष दण्डो हि शूद्रस्य<br>
नार्थदण्डो बृहस्पतिः  ॥ ९।२० ॥</p>
<p>प्रतिज्ञा भावनाद् वादी<br>
प्राड्विवाकादिपूजनात्।<br>
जयपत्त्रस्य चादनाज्<br>
जयी लोके निगद्यते  ॥ ९।२१ ॥</p>
<p>पलायनाद् अनुत्तराद्<br>
अन्यपक्षाश्रयेण च।<br>
हीनस्य गृह्यते वादो<br>
न स्ववाक्यजितस्य च  ॥ ९।२२ ॥</p>
<p>कुलादिभिर् निश्चिते ऽपि<br>
न सन्तोषं गतस् तु यः।<br>
विचार्य तत्कृतं राजा<br>
कुकृतं पुनर् उद्धरेत्  ॥ ९।२३ ॥</p>
<p>निश्चित्य बहुभिः सार्धं<br>
ब्राह्मणैः शास्त्रपारगैः।<br>
दण्डयेज् जयिना साकं<br>
पूर्वसभ्यांस् तु दोषिणः  ॥ ९।२४ ॥</p>
<p>अपराधानुरूपश् च<br>
दण्डो ऽत्र परिकल्पितः।<br>
साक्षिलेख्यानुमानेन<br>
सम्यग् दिव्येन वा जितः  ॥ ९।२५ ॥</p>
<p>यो न दद्याद् देयदमं<br>
स निर्वास्यस् ततः पुरात्  ॥ ९।२६ ॥</p>
<p>ललाटाङ्कं ब्राह्मणस्य<br>
नान्यो दण्डो विधीयते।<br>
महापातकयुक्तो ऽपि<br>
न विप्रो वधम् अर्हति  \<br>
निर्वासनाङ्ककरणे  # मौण्ड्यं कुर्यान् नराधिपः  ॥ ९।२७ ॥</p>
<p>प्रमाणं तत्कृतं सर्वं<br>
लाभालाभ-व्ययोदयम्।<br>
स्वदेशे वा विदेशे वा<br>
न स्वातन्त्र्यं विसंवदेत्  ॥ ९।२८ ॥</p>
<p>यः स्वामिना नियुक्तस् तु<br>
धनायस्यापलापने।<br>
कुसीद-कृषि-वाणिज्ये<br>
निसृष्टार्थस् तु स स्मृतः  ॥ ९।२९ ॥</p>
<p>राज्ञा यत्नेन कर्तव्यं<br>
सन्दिग्धार्थविचारणम्।<br>
त्रयस् तत्रोपचीयन्ते<br>
हानिर् एकस्य जायते  ॥ ९।३० ॥</p>
<p>जेताप्नोति धनं पूजां<br>
जितो विनयनिग्रहम्।<br>
जयं दानं दमं राजा<br>
सभ्याः पुण्यम् अवाप्नुयुः  ॥ ९।३१ ॥</p>
<p>एवं शास्त्रोदितं राजा<br>
कुर्वन् निर्णयपालनम्।<br>
वितत्येह यशो लोके<br>
महेन्द्रसदृशो भवेत्  ॥ ९।३२ ॥</p>
<p>साक्षिलेख्यानुमानेन<br>
प्रकुर्वन् कार्यनिर्णयम्।<br>
वितत्येह यशो राजा<br>
ब्रध्नस्याप्नोति विष्टपम्  ॥ ९।३३ ॥</p>
<p>यत्रैवं वेत्ति नृपतिः<br>
निर्णयं तु बताध्वरम्।<br>
सो ऽस्मिन् लोके यशः प्राप्य<br>
याति शक्रसलोकताम्  ॥ ९।३४ ॥</p>
<p>[१० ऋणादानम्]<br>
[१०।][प्।१०९]<br>
पदांश-सहितस् त्व् एष<br>
व्यवहारः प्रकीर्तितः।<br>
विवाद-कारणान्यस्य<br>
पदानि शृणुताधुना  ॥ १०।१ ॥</p>
<p>ऋणादान-प्रधानानि<br>
द्यूताह्वानान्तिकानि च।<br>
क्रमशः सम्प्रवक्ष्यामि<br>
क्रिया-भेदांश् च तत्त्वतः  ॥ १०।२ ॥</p>
<p>ऋणं देयम् अदेयं च<br>
येन यत्र यथा च यत्।<br>
दान-ग्रहण-धर्मौ च<br>
ऋणादानम् इति स्मृतम्  ॥ १०।३ ॥</p>
<p>[१०।१ वृद्धि-विचारः]<br>
अशीति-भागो वृद्धिः स्यान्<br>
मासि मासि सबन्धके।<br>
वर्ण-क्रमाच् छतं द्वि-त्रि-<br>
चतुः-पञ्चकम् अन्यथा  ॥ १०।४ ॥</p>
<p>परिपूर्णं गृहीत्वाधिं<br>
बन्धं वा साधु-लग्नकम्।<br>
लेख्यारूढं साक्षिमद् वा<br>
ऋणं दद्याद् धनी सदा  ॥ १०।५ ॥</p>
<p>कुत्सितात् सीदतश् चैव<br>
निर्विशङ्कैः प्रगृह्यते।<br>
चतुर्-गुणं वाष्ट-गुणं<br>
कुसीदाख्यम् अतः स्मृतम्  ॥ १०।६ ॥</p>
<p>पुराणे पणम् ॥।<br>
॥॥ ॥॥  ॥ १०।७ ॥</p>
<p>[१०।२ वृद्धि-प्रभेदाः]<br>
वृद्धिश् चतुर्-विधा प्रोक्ता<br>
पञ्च-धान्यैः प्रकीर्तिता।<br>
षड्-विधान्यैः समाख्याता<br>
तत्त्वतस् ता निबोधत  ॥ १०।८ ॥</p>
<p>कायिका कालिका चैव<br>
चक्र-वृद्धिर् अतो ऽपरा।<br>
कारिता च शिखा-वृद्धिर्<br>
भोग-लाभस् तथैव च  ॥ १०।९ ॥</p>
<p>कायिका कर्म-संयुक्ता<br>
मासाद् ग्राह्या च कालिका।<br>
वृद्धेर् वृद्धिश् चक्र-वृद्धिः<br>
कारिता ऋणिना कृता  ॥ १०।१० ॥</p>
<p>प्रत्यहं गृह्यते या तु<br>
शिखा-वृद्धिस् तु सा स्मृता।<br>
शिखेव वर्धते नित्यं<br>
शिरश्-च्छेदान् निवर्तते  ॥ १०।११ ॥</p>
<p>ऋणिकेन तु या वृद्धिर्<br>
अधिका सम्प्रकल्पिता।<br>
आपत्-काल-कृता नित्यं<br>
दातव्या सा तु कारिता  \<br>
अन्यथा कारिता वृद्धिर्  # न दातव्या कथञ् चन  ॥ १०।१२ ॥</p>
<p>शिखेव वर्धते नित्यं<br>
शिरश्-च्छेदान् निवर्तते।<br>
मूले दत्ते तथैवैषा<br>
शिखा-वृद्धिस् ततः स्मृता  ॥ १०।१३ ॥</p>
<p>गृही स्तोमः शदः क्षेत्राद्<br>
भोग-लाभः प्रकीर्तितः  ॥ १०।१४ ॥</p>
<p>कायिका भोग-वृद्धिं च<br>
कारितां च शिखात्मिकाम्।<br>
चतुष्टयीं वृद्धिम् आहुश्<br>
चक्र-वृध्या तु पञ्चमीम्  ॥ १०।१५ ॥</p>
<p>शिखा वृद्धिं कायिकां च<br>
भोग-लाभं तथैव च।<br>
धनी तावत् समादद्याद्<br>
यावन् मूलं न शोधितम्  ॥ १०।१६ ॥</p>
<p>[१०।३ हिरण्यधान्यादीनां वृद्धिः]<br>
हिरण्ये द्वि-गुणा वृद्धिस्<br>
त्रि-गुणा वस्त्र-कुप्यके।<br>
धान्ये चतुर्-गुणा प्रोक्ता<br>
शद-वाह्य-लवेषु च  ॥ १०।१७ ॥</p>
<p>उक्त-पञ्च-गुणा शाके<br>
बीजे ऽक्षौ षड्-गुणा स्मृता।<br>
लवण-स्वेदम् अद्येषु<br>
वृद्धिर् अष्ट-गुणा मता  \<br>
गुडे मधुनि चैवोक्ता  # प्रयुक्ते चिर-कालिके  ॥ १०।१८ ॥</p>
<p>तैलानां चैव सर्वेषां<br>
मद्यानां मधु-सर्पिषाम्।<br>
वृद्धिर् अष्ट-गुणा प्रोक्ता<br>
गुडस्य लवणस्य च  ॥ १०।१९ ॥</p>
<p>स्यात् कोशानां पञ्च-गुणा<br>
कार्पासस्य चतुर्-गुणा।<br>
काष्ठानां चन्दनादीनां<br>
वृद्धिर् अष्ट-गुणा भवेत्  ॥ १०।२० ॥</p>
<p>भागो यद् द्वि-गुणाद् ऊर्ध्वं<br>
चक्र-वृद्धिश् च गृह्यते।<br>
पूर्णे च सोदयं पश्चाद्<br>
वार्द्धुष्यं तद् विगर्हितम्  ॥ १०।२१ ॥</p>
<p>अशीति-भागो वर्धेत<br>
लाभे द्वि-गुणताम् इयात्।<br>
प्रयुक्तं सप्तभिर् वर्षैस्<br>
त्रि-भागोअनैर् न संशयः  ॥ १०।२२ ॥</p>
<p>तृण-काष्ठेष्टका-सूत्र-<br>
किण्व-चर्मास्थि-वर्मणाम्।<br>
हेति-पुष्प-फलानां च<br>
वृद्धिस् तु न निवर्तते  ॥ १०।२३ ॥</p>
<p>हिरण्य-धान्य-वस्त्राणां<br>
वृद्धिर् द्वि-त्रि-चतुर्-गुणा।<br>
घृतस्याष्ट-गुणा वृद्धिस्<br>
ताम्रादीनां चतुर्-गुणा  ॥ १०।२४ ॥</p>
<p>शिखा-वृद्धिं कायिकां च<br>
भोगे लाभं तथैव च।<br>
धनी तावत् समादद्याद्<br>
यावन् मूलं न शोधितम्  ॥ १०।२५ ॥</p>
<p>पादोपचयात् क्रमेणेतरेषाम्  ॥ १०।२६ ॥</p>
<p>सर्वेष्व् अर्थ-विवादेषु<br>
वाक्-च्छले नावसीदति।<br>
पर-स्त्री-भूमि-र्णादाने<br>
शास्यो ऽप्य् अर्थान् न हीयते  \<br>
समवृद्धिः सदा कुर्याद्  # विषमस् तु निवर्तते  ॥ १०।२७ ॥</p>
<p>[१०।४ धन-वृद्धिः]<br>
वसिष्ठ-वचन-प्रोक्तां<br>
वृद्धिं वार्द्धुषिके शृणु।<br>
पञ्च माषास् तु विंशत्या<br>
एवं धर्मो न हीयते  ॥ १०।२८ ॥</p>
<p>माषो विंशति-भागस् तु<br>
पलस्य परिकीर्तितः  ॥ १०।२९ ॥</p>
<p>तत्र त्व् इदम् उपेक्षां वा<br>
यः कश्चित् कुरुते नरः।<br>
चतुः-सुवर्णं षण्-णिष्कास्<br>
तस्य दण्डो विधीयते  ॥ १०।३० ॥</p>
<p>समूह-कार्य-सिध्य्-अर्थं<br>
राजादीनां च दर्शने।<br>
ततो लभेत यत् किञ्चित्<br>
सर्वेषाम् एव तत् समम्  ॥ १०।३१ ॥</p>
<p>सान्तानिकादिषु तथा<br>
धर्म एषां सनातनः।<br>
यत्नैः प्राप्तं रक्षितं वा<br>
गणार्थे वा ऋणं कृतम्  ॥ १०।३२ ॥</p>
<p>[१०।५ अकृत-वृद्धिः]<br>
स्वदेश-स्थो ऽपि वा यस् तु<br>
न दद्याद् याचितो ऽसकृत्।<br>
स तत्र कारितां वृद्धिम्<br>
अनिच्छन्न् अपि चाहरेत्[?]  ॥ १०।३३ ॥</p>
<p>षाण्-मास्यं मासिकं वापि<br>
विभक्तव्यं यथांशतः।<br>
देयं वा निःस्व-वृद्धार्त-<br>
स्त्री-बालातुर-रोगिषु  ॥ १०।३४ ॥</p>
<p>ऋतु-त्रयस्योपरिष्टाद्<br>
धनं वृद्धिम् अवाप्नुयात्।<br>
एवम् आदिष्व् अशीति<br>
भाग-वृद्धिर् विवक्षिता  ॥ १०।३५ ॥</p>
<p>न निःस्रवति यत् तत् स्याद्<br>
धनिको मूल-भाग् भवेत्।<br>
द्वि-गुणाद् अपि चोत्कर्षे<br>
कालिका यस्य चादिनाम्  \<br>
विवाद-न्याय-तत्त्व-ज्ञैस्  # तदा राजा विनिर्णयेत्  ॥ १०।३६ ॥</p>
<p>[१०।६ आधिः]<br>
आधिस् तु भुज्यते तावद्<br>
यावत् तन् न प्रदीयते  ॥ १०।३७ ॥</p>
<p>आधिर् बन्धः समाख्यातः<br>
स च प्रोक्तश् चतुर्-विधः।<br>
जङ्गमः स्थावरश् चैव<br>
गोप्यो भोग्यस् तथैव च  ॥ १०।३८ ॥</p>
<p>यादृच्छिकः सावधिश् च<br>
लेख्यारुढो ऽथ साक्षिमान्।<br>
अशान्त-लाभे च ऋणे<br>
तथा पूर्णे ऽवधौ धनी  ॥ १०।३९ ॥</p>
<p>यो भुङ्क्ते बन्धकं लोभान्<br>
न स लाभो भवेत् पुनः।<br>
न्यासवत् परिपाल्यो ऽसौ<br>
वृद्धिर् नश्यते हापिते  ॥ १०।४० ॥</p>
<p>दैव-राजोपघाते च<br>
यथाधिर् नाशम् आप्नुयात्।<br>
तत्राधिं दापयेद् दद्यात्<br>
सोदयं धनम् अन्यथा  ॥ १०।४१ ॥</p>
<p>बन्ध-हस्तस्य यद् देयं<br>
चित्रेण चरितेन वा।<br>
अदत्ते ऽर्थे ऽखिलं बन्धं<br>
नाकामो दाप्यते क्वचित्  ॥ १०।४२ ॥</p>
<p>भुक्ते चासारतां प्राप्ते<br>
मूल-हानिः प्रजायते।<br>
बहु-मूल्यं तत्र नष्टम्<br>
ऋणिकं तत्र तोषयेत्  ॥ १०।४३ ॥</p>
<p>क्षेत्रम् एकं द्वयोर् बन्धे<br>
दत्तं यत् सम-कालिकम्।<br>
येन भुक्तं भवेत् पूर्वं<br>
तस्य सिद्धिम् अवाप्नुयात्  ॥ १०।४४ ॥</p>
<p>तुल्य-कालोपस्थितयोर्<br>
द्वयोर् अपि समं भवेत्।<br>
प्रदाने विक्रये चैव<br>
विधिः स परिकीर्तितः  ॥ १०।४५ ॥</p>
<p>आधानं विक्रयो दानं<br>
साक्षि-लेख्य-कृतं यदा।<br>
एक-क्रिया-निबन्धेन<br>
लेख्यं तत्रापहारकम्  ॥ १०।४६ ॥</p>
<p>अनिर्दिष्टं च निर्दिष्टं<br>
एकत्र च विशेषितम्।<br>
विशेष-लिखितं ज्याय<br>
इति कात्यायनो ऽब्रवीत्  ॥ १०।४७ ॥</p>
<p>हिरण्यं द्विगुणीभूते<br>
पूर्णे काले धृतावधौ।<br>
बन्धकस्य धनी स्वामी<br>
द्वि-सप्ताहं प्रतीक्ष्य तु  ॥ १०।४८ ॥</p>
<p>तद्-अन्तरा धनं दत्त्वा<br>
ऋणी बन्धम् अवाप्नुयात्।<br>
पूर्णे विधौ सान्त-लाभे<br>
बन्ध-स्वामी ततो भवेत्  \<br>
अनिर्गते दशाहे तु  # ऋणी मोक्षितुम् अर्हति  ॥ १०।४९ ॥</p>
<p>गोप्याधिर् द्वि-गुणाद् ऊर्ध्वं<br>
कृत-कालो यथा-विधि।<br>
श्रावयित्वा ऋणि-कुले<br>
भोक्तव्यः समनन्तरम्  ॥ १०।५० ॥</p>
<p>हिरण्ये द्विगुणीभूते<br>
नष्टे चैवाधम-र्णके।<br>
द्रव्यं तदीयं सङ्गृह्य<br>
विक्रीणीत स-साक्षिकम्  ॥ १०।५१ ॥</p>
<p>रक्षेद् वा कृत-मूल्यं तु<br>
दशाहं जन-संसदि।<br>
ऋणानुरूपां परतो<br>
गृहीत्वान्यं तु वर्जयेत्  ॥ १०।५२ ॥</p>
<p>न भुङ्क्ते यः स्वम् आधानं<br>
नादद्यान् न निवेदयेत्।<br>
प्रमीत-साक्षी ऋणिकः<br>
तस्य लेख्यम् अपार्थकम्  ॥ १०।५३ ॥</p>
<p>गृह-वार्य्-आपणं धान्यं<br>
पशु-स्त्री-वाहनानि च।<br>
उपेक्षया विनश्यन्ति<br>
यान्ति चासारतां तथा  ॥ १०।५४ ॥</p>
<p>स्व-धनं च स्थिरी-कृत्य<br>
गणनाकुशलैर् नृभिः।<br>
तद्-बन्धु-ज्ञाति-विदितं<br>
प्रगृह्णन्न् आपराध्नुयात्  ॥ १०।५५ ॥</p>
<p>विवादो ऽष्टा-दशोपेतः<br>
पूर्वोत्तर-विशेषितः।<br>
व्याख्यातस् त्व् अधुना सम्यक्-<br>
क्रिया-भेदान् निबोधत  ॥ १०।५६ ॥</p>
<p>पूर्वं कृता क्रिया या तु<br>
पालनीया तथैव सा।<br>
अन्यथा क्रियते यत्र<br>
क्रिया-भेदस् तदा भवेत्  ॥ १०।५७ ॥</p>
<p>विहाय करणं पूर्वं<br>
धनिको वाधम-र्णिकः।<br>
कुर्यान् न्यूनाधिकं तुल्यं<br>
क्रिया-भेदः स उच्यते  ॥ १०।५८ ॥</p>
<p>द्विकेनार्थं समादाय<br>
प्रपन्नः पञ्चकं तु यः।<br>
लाभं तत्र प्रमाणं स्यात्<br>
पश्चिमं यद् धि निश्चितं  ॥ १०।५९ ॥</p>
<p>अस्वामिना कृतो यस् तु<br>
दायो विक्रय एव वा।<br>
अकृतः स तु विज्ञेयो<br>
व्यवहारे यथा-स्थितिः  ॥ १०।६० ॥</p>
<p>उत्तरोत्तर-बन्धेन<br>
प्राग्-बन्धः शिथिलो भवेत्।<br>
यः पश्चिमः क्रिया-कारः<br>
स पूर्वाद् बलवत्तरः  ॥ १०।६१ ॥</p>
<p>न्यासं कृत्वा परत्राधिं<br>
कृत्वा वाधिं करोति यः।<br>
विक्रयं वा क्रिया तत्र<br>
पश्चिमा बलवत्तरा  ॥ १०।६२ ॥</p>
<p>कृतं चेद् एक-दिवसे<br>
विक्रयाधिप्रतिग्रहम्।<br>
त्रयाणाम् अपि सन्दिग्धे<br>
कथं तत्र विचारणा  ॥ १०।६३ ॥</p>
<p>त्रीण्य् एवात्र प्रमाणानि<br>
विभजेयुर् यथांशतः।<br>
उभौ चार्थानुसारेण<br>
त्रि-भागेन प्रतिग्रही  ॥ १०।६४ ॥</p>
<p>सामकं कर्षितं तत् स्यात्<br>
तदा न धन-भाग्-धनी।<br>
ऋणी च न लभेद् बन्धं<br>
परस्पर-मतं विना  ॥ १०।६५ ॥</p>
<p>धनं मूली-कृतं दत्त्वा<br>
यद् आधिं प्रार्थयेद् ऋणी।<br>
तदैव तस्य मोक्तव्यस् त्व्<br>
अन्यथा दोष-भाग्-धनी  ॥ १०।६६ ॥</p>
<p>क्षेत्रादिकं यदा भुक्तम्<br>
उत्पन्नम् अधिकं ततः।<br>
मूलोदयं प्रविष्टं चेत्<br>
तद् आधिं प्राप्नुयाद् ऋणी  ॥ १०।६७ ॥</p>
<p>प्रयोजके ऽसति धनं<br>
मूले न्यस्याधिम् आप्नुयात्।<br>
परिभाष्य यदा क्षेत्रं<br>
दद्यात् तु धनिने ऋणी  \<br>
तदा तच् छान्त-लाभे ऽर्थे  # मोक्तव्यम् इति निश्चयः  ॥ १०।६८ ॥</p>
<p>आधिस् तु सोदये द्रव्ये<br>
प्रदातव्यं त्वया मम।<br>
कुसीदाधिविधिस् त्व् एष<br>
धर्म्यः सम्परिकीर्तितः  ॥ १०।६९ ॥</p>
<p>यत्राधिकं गृह-क्षेत्रं<br>
भोगेन प्रकर्षान्वितम्।<br>
तत्र र्णी चाप्नुयाद् बन्धं<br>
धनी चैव ऋणं तथा  ॥ १०।७० ॥</p>
<p>पूर्णे प्रकर्षे तत्-साम्यम्<br>
उभयोः परिकीर्तितम्।<br>
अपूर्णे तु प्रकुर्यातां<br>
प्रस्पर-मतेन तौ  ॥ १०।७१ ॥</p>
<p>यदि प्रकर्षितं तत् स्यात्<br>
तदा न धन-भाग्-धनी।<br>
ऋणी न लभते बन्धं<br>
परस्पर-मतं विना  ॥ १०।७२ ॥</p>
<p>[१०।७। प्रतिभूः]<br>
दर्शने प्रत्यये दाने<br>
ऋणि-द्रव्यार्पणे तथा।<br>
चतुष्-प्रकारः प्रतिभूः<br>
शास्त्रे दृष्टो मनीषिभिः  ॥ १०।७३ ॥</p>
<p>आहैको दर्शयामीति<br>
साधुर् एषो ऽपरो ऽब्रवीत्।<br>
दाताहम् एतद् द्रविणम्<br>
अर्पताम्य् अपरो वदेत्  ॥ १०।७४ ॥</p>
<p>दर्शन-प्रतिभूर्यस् तु<br>
देशे काले च दर्शयेत्।<br>
निबन्धं वावहेत् तत्र<br>
दैव-राज-कृताद् ऋते  ॥ १०।७५ ॥</p>
<p>नष्टस्यान्वेषणे कालं<br>
दद्यात् प्रतिभुवे धनी।<br>
देशाध्व-रूपतः पक्षं<br>
मासं सार्धम् अथापि वा  ॥ १०।७६ ॥</p>
<p>यो यस्य प्रतिभूस् तिष्ठेद्<br>
दर्शनायेह मानवः।<br>
अदर्शयं स तं तस्मै<br>
प्रयच्छेत् स्व-धनाद् ऋणम्  ॥ १०।७७ ॥</p>
<p>आद्यौ तु वितथे दाप्यौ<br>
तत्-कालावेदितं धनम्।<br>
उत्तरौ तु विसंवादे<br>
तौ विना तत्-सुतौ तथा  ॥ १०।७८ ॥</p>
<p>स्वामी-रिपु-निरुद्धाधिकृत-दण्डित-संशयाः  ।<br>
रिक्थि-मात्र[मित्र]-अन्तावसायि[अन्तेवासि]-राजवृत्त-वीतराग-<br>
व्रति-दरिद्र-बाल-वृद्ध-स्त्री-रुग्णा न प्रतिभुवः  ॥ १०।७९ ॥</p>
<p>उपस्थाप्य-विपत्तौ उपस्थाप्यस्य पुनः प्रतिभूः दाप्यः  ॥ १०।८० ॥</p>
<p>पुत्रेणापि समं देयम्<br>
ऋणं सर्वं तु पैतृकम्  ॥ १०।८१ ॥</p>
<p>प्रतिभाव्यं तु यो दद्यात्<br>
पीडितः प्रतिभावितः।<br>
त्रि-पक्षात् परतः सो ऽर्थं<br>
द्वि-गुणं लब्धुम् अर्हति  ॥ १०।८२ ॥</p>
<p>साधुत्वाच् चेन् मन्दधिय<br>
ऋणं दद्युर् अभाविताः।<br>
यद् अर्थं दापितास् तस्मान्<br>
न लभेरन् कथञ् चन  ॥ १०।८३ ॥</p>
<p>नात्यन्तं पीडनीयाः स्युर्<br>
ऋणं दाप्याः शनैः शनैः।<br>
स्व-साक्ष्येण[-ए न] नियोज्याः स्युर्<br>
विधिः प्रतिभुवाम् अयम्  ॥ १०।८४ ॥</p>
<p>नष्टे मृते वा ऋणिके<br>
धनी पत्रं प्रदर्शयेत्।<br>
तत्-कालावधिसंयुक्तं<br>
स्थान-लेख्यं च कारयेत्  ॥ १०।८५ ॥</p>
<p>प्रतिभुवा तु यद् दत्तम्<br>
अपृष्टम् ऋणिके धनम्।<br>
द्वि-गुणं न प्रतिभुवे<br>
प्रदेयम् ऋणिकेन तु  ॥ १०।८६ ॥</p>
<p>धर्मोपधि-बलात् कारैर्<br>
गृह-संरोधनेन च।<br>
प्रतिपन्नम् ऋणं दाप्यः<br>
सामादिभिर् उपक्रमैः  \<br>
धर्मोपधि-बलात् कारैर्  # गृह-संरोधनेन च  ॥ १०।८७ ॥</p>
<p>सुहृत्-सम्बन्धि-सन्दिष्टैः<br>
सामोक्त्यानुगमेन च।<br>
प्रायेण धनिने दाप्यो<br>
धर्म एष उदाहृतः  ॥ १०।८८ ॥</p>
<p>ब्राह्मणस् तु परिक्षीणः<br>
शनैर् दाप्यो यथोदयम्  ॥ १०।८९ ॥</p>
<p>छद्मना याचितं चार्थम्<br>
आनीय ऋणिकाद् धनी।<br>
अन्वाहितादि वाहृत्य<br>
दाप्यते यत्र सोपधिः  ॥ १०।९० ॥</p>
<p>यदा स्व-गृहम् आनीय<br>
ताडनाद्यैर् उपक्रमैः।<br>
ऋणिको दाप्यते यत्र<br>
बलात् कारः स कीर्तितः  ॥ १०।९१ ॥</p>
<p>कर्मणापि समं कुर्याद्<br>
धनिकं वाधम-र्णिकः।<br>
समो ऽपकृष्ट-जातिश् च<br>
दद्याच् छेयांस् तु तच्-छनैः  ॥ १०।९२ ॥</p>
<p>हीन-जातिं परिक्षीणम्<br>
ऋणार्थे कर्म कारयेत्।<br>
ब्राह्मणस् तु परिक्षीणः<br>
शनैर् दाप्यो यथोदयम्  ॥ १०।९३ ॥</p>
<p>दार-पुत्र-पशून् बध्वा<br>
कृत्वा द्वारोपवेशनम्।<br>
यत्र-र्णी दाप्यते ऽर्थं स्वं<br>
तद् आचरितम् उच्यते  ॥ १०।९४ ॥</p>
<p>प्रतिपन्नस्य धर्मो ऽयं<br>
व्यपलापी तु संसदि।<br>
लेख्येन साक्षिभिर् वापि<br>
भावयित्वा प्रदाप्यते  ॥ १०।९५ ॥</p>
<p>प्रदातव्यं यद् भवति<br>
न्यायतस् तद् ददाम्य् अहम्।<br>
एवं यत्र-र्णिको ब्रूते<br>
क्रिया-वादी स उच्यते  ॥ १०।९६ ॥</p>
<p>न रोद्धव्यः क्रिया-वादी<br>
सन्दिग्धे ऽर्थे कथञ् चन।<br>
आसेधयंस् त्व् अनासेध्यं<br>
दण्ड्यो भवति धर्मतः  ॥ १०।९७ ॥</p>
<p>रूप-सङ्ख्यादि-लाभेषु<br>
यत्र भ्रान्तिर् द्वयोर् भवेत्।<br>
देयानादेययोर् वापि<br>
सन्दिग्धो ऽर्थः स कीर्तितः  ॥ १०।९८ ॥</p>
<p>पूर्णावधौ शान्त-लाभे<br>
ऋणाम् उद्ग्राहयेद् धनी।<br>
धारयेद् वा ऋणी लेख्यं<br>
चक्र-वृद्धि-व्यवस्थया  ॥ १०।९९ ॥</p>
<p>द्वि-गुणस्योपरि यदा<br>
चक्र-वृद्धिः प्रगृह्यते।<br>
भोग-लाभस् तदा तत्र<br>
मूलं स्यात् सोदयं नृणाम्  ॥ १०।१०० ॥</p>
<p>अनावेद्य तु राज्ञे यः<br>
सन्दिग्धे ऽर्थे प्रवर्तते।<br>
प्रसह्य स विनेयः स्यात्<br>
स चाप्य् अर्थो न सिध्यति  ॥ १०।१०१ ॥</p>
<p>पर-हस्ताद् गृहीतं यत्<br>
कुषीद-विधिना ऋणम्।<br>
येन यत्र यथा देयम्<br>
अदेयं चोच्यते ऽधुना  ॥ १०।१०२ ॥</p>
<p>याचमानाय दातव्यम्<br>
अल्प-कालम् ऋणं कृतम्।<br>
पूर्णे ऽवधौ शान्त-लाभम्<br>
अभावे च पितुः सुतैः  ॥ १०।१०३ ॥</p>
<p>तपस्वी चाग्निहोत्री च<br>
ऋणवान् म्रियते यदि।<br>
तपस्या चाग्निहोत्रं च<br>
सर्वं तद् धनिनो भवेत्  ॥ १०।१०४ ॥</p>
<p>निर्धनम् ऋणिनं कर्म<br>
गृहमानीय कारयेत्।<br>
शौण्डिकाद्यं ब्राह्मणस् तु<br>
दापनीयः शनैः शनैः  ॥ १०।१०५ ॥</p>
<p>धन-स्त्री-हारि-पुत्राणां पूर्वी-भावे यथोत्तरं आधमर्ण्यं  ॥ १०।१०६ ॥</p>
<p>तद्-अभावे क्रमशो ऽन्येषां रिक्थ-भाजाम्  ॥ १०।१०७ ॥</p>
<p>[१०।८। देयानि ऋणानि]<br>
ऋणं धर्मादितो ग्राह्यं<br>
यस् तूपरि न लेखयेत्।<br>
न चैवोपगतं दद्यात्<br>
तस्य तद्-वृद्धिम् आप्नुयात्  ॥ १०।१०८ ॥</p>
<p>व्याधितोन्मत्त-वृद्धानां<br>
तथा दीर्घ-प्रवासिनाम्।<br>
ऋणम् एवं-विधं पुत्रान्<br>
जीवताम् अपि दापयेत्  ॥ १०।१०९ ॥</p>
<p>सान्निध्ये ऽपि पितुः पुत्रैर्<br>
ऋणं देयं विभावितम्।<br>
जात्यन्ध-पतितोन्मत्त<br>
क्षय-श्वित्रादि-रोगिणः  ॥ १०।११० ॥</p>
<p>एक-च्छाया-प्रविष्टानां<br>
दाप्यो यस् तत्र दृश्यते।<br>
प्रोषितस्य सुतः सर्वं<br>
पित्र्यम् अंशं मृतस्य तु  ॥ १०।१११ ॥</p>
<p>एक-च्छाया-कृतं सर्वं<br>
दद्यात् तु प्रेषिते सुतः।<br>
मृते पितरि पितृ-अंशं<br>
पर-र्णं न कदाचन  ॥ १०।११२ ॥</p>
<p>पित्र्यम् एवाग्रतो देयं<br>
पश्चाद् आत्मीयम् एव च।<br>
तयोः पैतामहं पूर्वं<br>
देयम् एवम् ऋणं सदा  ॥ १०।११३ ॥</p>
<p>ऋणम् आत्मीयवत् पित्र्यं<br>
पुत्रैर् देयं विभावितम्।<br>
पैतामहं समं देयम्<br>
अदेयं तत् सुतस्य तु  ॥ १०।११४ ॥</p>
<p>कुटुम्बार्थे ऽध्यधीनो ऽपि<br>
व्यवहारं समाचरेत्।<br>
स्व-देशे वा विदेशे वा<br>
तं विद्वान् न विचालयेत्  ॥ १०।११५ ॥</p>
<p>अतः पुत्रेन जातेन<br>
स्वार्थम् उत्सृज्य यत्नतः।<br>
ऋणात् पिता मोचनीयो<br>
यथा न नरकं व्रजेत्  ॥ १०।११६ ॥</p>
<p>पितर्य् उपरते पुत्रा<br>
ऋणं दद्युर् यथांशतः।<br>
विभक्ता अविभक्ता वा<br>
यो वा ताम् उद्वहेद् धुरम्  ॥ १०।११७ ॥</p>
<p>सौराक्षिकं वृथा दानं<br>
काम-क्रोध-प्रतिश्रुतम्।<br>
प्रातिभाव्यं दण्ड-शुल्क-<br>
शेषं पुत्रं न दापयेत्  ॥ १०।११८ ॥</p>
<p>शौण्डिक-व्याध-रजक-<br>
गोप-नापित[नाविक]-योषिताम्।<br>
अधिष्ठाता ऋणं दाप्यस्<br>
तासां भर्तृ-क्रियासु तत्  ॥ १०।११९ ॥</p>
<p>ऋण-भाग्-द्रव्य-हारी च<br>
यदि सोपद्रवः सुतः।<br>
स्त्री-हारी तु तथैव स्याद्<br>
अभावे धन-हारिणः  ॥ १०।१२० ॥</p>
<p>पितृव्य भ्रातृ-पुत्र-स्त्री-<br>
दास-शिष्यानुजीविभिः।<br>
यद् गृहीतं कुटुम्बार्थे<br>
तद् गृही दातुम् अर्हति  ॥ १०।१२१ ॥</p>
<p>यः स्वामिना नियुक्तस् तु<br>
धनायव्यय-पालने।<br>
कुसीद-कृषि-वाणिज्ये<br>
निसृष्टार्थस् तु स स्मृतः  ॥ १०।१२२ ॥</p>
<p>उज्जामादिकम् आदाय<br>
स्वामिने न ददाति यः।<br>
स तस्य दासः पुत्रः स्त्री<br>
पशुवी जायते गृहे  ॥ १०।१२३ ॥</p>
<p>ऋणं पुत्र-कृतं पित्रा<br>
शोध्यं यद् अनुमोदितम्।<br>
सुत-स्नेहेन वा दद्यान्<br>
नान्यथा दातुम् अर्हति  ॥ १०।१२४ ॥</p>
<p>॥॥ ॥॥</p>
<p>ऋणी बन्धम् अवाप्नुयात्।<br>
फल-भोग्यं पूर्ण-कालं<br>
दत्त्वा द्रव्यं तु सामकम्  ॥ १०।१२५ ॥</p>
<p>यदि प्रकर्षितं तत् स्यात्<br>
तदा न धन-भाग्-धनी।<br>
ऋणी च न लभेत् बन्धं<br>
परस्पर-मतं विना  ॥ १०।१२६ ॥</p>
<p>अधम-र्णो ऽर्थ-सिध्य्-अर्थम्<br>
उत्तम-र्णेन वादितः।<br>
दापयेद् धनिकस्यार्थम्<br>
अधम-र्ण-विभावितम्  ॥ १०।१२७ ॥</p>
<p>अर्थे ऽपव्ययमानं तु<br>
करणेन विभावितम्।<br>
दापयेद् धनिकस्यार्थं<br>
दण्ड-केशं च शक्तितः  ॥ १०।१२८ ॥</p>
<p>यो यावन् निह्नुवीतार्थं<br>
मिथ्या यावति वादयेत्।<br>
तौ नृपेण ह्य् अधर्म-ज्ञौ<br>
दाप्यौ तद् द्वि-गुणं दमम्  ॥ १०।१२९ ॥</p>
<p>धर्म्यादिनोद्ग्राह्य धनं<br>
यस् तूपरि न लेखयेत्।<br>
न चैवोपगतं दद्यात्<br>
तस्य तद् वृद्धिम् आप्नुयात्  ॥ १०।१३० ॥</p>
<p>[११ निक्षेपः]<br>
[११।]प्।१२०)<br>
ऋणादानं प्रयोगादि-<br>
दापनान्तं प्रकीर्तितम्।<br>
निक्षेपस्याधुना सम्यग्-<br>
विधानं श्रूयताम् इति  ॥ ११।१ ॥</p>
<p>[११।१ औपनिधिकम्]प्।१२०)<br>
अनाख्यातं व्यवहितम्<br>
असङ्ख्यातम् अदर्शितम्।<br>
मुद्राङ्कितं च यद् दत्तं<br>
तदोपनिधिकं स्मृतम्  ॥ ११।२ ॥</p>
<p>[११।२ न्यास-स्वरूपम्]<br>
राज-चौराराति-भयाद्<br>
दायादानां च वञ्चनात्।<br>
स्थाप्यते ऽन्य-गृहे द्रव्यं<br>
न्यासस् तत् परिकीर्तितम्  ॥ ११।३ ॥</p>
<p>[११।३ स्थापन-प्रकारः]<br>
स्थानं गृहं स्थलं चैव<br>
तद् ऋणं विविधान् गुणान्।<br>
सत्यं शौचं बन्धु-जनं<br>
परीक्ष्य स्थापयेन् निधिम्  ॥ ११।४ ॥</p>
<p>[११।४ तस्य द्वैविध्यम्]<br>
स पुनर् द्विविधः प्रोक्तः<br>
साक्षि-मानितरस् तथा।<br>
प्रतिदानं तथैवास्य<br>
प्रत्ययः स्याद् विपर्यये  ॥ ११।५ ॥</p>
<p>समाक्षिकं रहो-दत्तं<br>
द्विविधं तद् उदाहृतम्।<br>
पुत्रवत् परिपाल्यं तु<br>
विनश्यत्य् अनवेक्षया  ॥ ११।६ ॥</p>
<p>[११।५ निक्षेपादि-रक्षणं यत्नेन कर्तव्यम्]<br>
ददतो यद् भवेत् पुण्यं<br>
हेम-कुप्याम्बरादिकम्।<br>
तत् स्यात् पालयतो न्यासं<br>
तथा च शरणागतम्  ॥ ११।७ ॥</p>
<p>भर्तुर् द्रोहे यथा नार्याः<br>
पुंसः पुत्र-सुहृद्-वधे।<br>
दोषो भवेत् तथा न्यासे<br>
भक्षितोपेक्षिते नृणाम्  ॥ ११।८ ॥</p>
<p>न्यास-द्रव्यं न गृह्णीयात्<br>
तन्-नाशस् त्व् अयशः-करः।<br>
गृहीतं पालयेद् यत्नात्<br>
सकृद्-याचितम् अर्पयेत्  ॥ ११।९ ॥</p>
<p>स्थापितं येन विधिना<br>
येन यच् च विभावितम्।<br>
तथैव तस्य दातव्यम्<br>
अदेयं प्रत्यनन्तरम्  ॥ ११।१० ॥</p>
<p>[११।६ निक्षेप-नाशे व्यवस्था]<br>
देव-राजोपघातेन<br>
यदि तन् नाशम् आप्नुयात्।<br>
ग्रहीतृ-द्रव्य-सहितं<br>
तत्र दोषो न विद्यते  ॥ ११।११ ॥</p>
<p>भेदेनोपेक्षया न्यासं<br>
ग्रहीता यदि नाशयेत्।<br>
याच्यमानो न दद्याद् वा<br>
दाप्यस् तत् सोदयं भवेत्  ॥ ११।१२ ॥</p>
<p>[११।७ तस्य भोग-दण्डः]<br>
न्यास-द्रव्येण यः कश्चित्<br>
साधयेत् कार्यम् आत्मनः।<br>
दण्ड्यः स राज्ञो भवति<br>
दाप्यस् तच् चापि सोदयम्  ॥ ११।१३ ॥</p>
<p>[११।८ अपह्नवे निर्णयः]<br>
गृहीत्वापह्नुते यश् च<br>
साक्षिभिः शपथेन वा।<br>
विभाव्य दापयेन् न्यासं<br>
तत् समं विनयं तथा  ॥ ११।१४ ॥</p>
<p>रहो दत्ते निधौ यत्र<br>
विसंवादः प्रजायते।<br>
विभावकं तत्र दिव्यम्<br>
उभयोर् अपि च स्मृतम्  ॥ ११।१५ ॥</p>
<p>मिथो दायः कृतो येन<br>
गृहीतो मिथ एव वा।<br>
मिथ एव प्रदातव्यो<br>
यथा दायस् तथा ग्रहः  ॥ ११।१६ ॥</p>
<p>समुद्रे नाप्नुयात् किञ्चिद्<br>
यदि तस्मान् न संहरेत्  ॥ ११।१७ ॥</p>
<p>अन्वाहिते याचितके<br>
शिल्पि-न्यासे सबन्धके।<br>
एष एवोदितो धर्मस्<br>
तथा च शरणागते  ॥ ११।१८ ॥</p>
<p>यस् तु संस्क्रियते न्यासो<br>
दिवसैः परिनिष्ठितैः।<br>
तद् ऊर्ध्व स्थापयञ् शिल्पी<br>
दाप्यो दैव-हतो ऽपि तत्  ॥ ११।१९ ॥</p>
<p>याचितं स्वाम्य्-अनुज्ञातं<br>
प्रददन् नापराध्नुयात्  ॥ ११।२० ॥</p>
<p>[१२ अस्वामि-विक्रयः]<br>
[१२।]प्।१२५)<br>
निक्षेपानन्तरं प्रोक्तो<br>
भृगुणास्वामि-विक्रयः।<br>
श्रूयतां तं प्रयत्नेन<br>
सविशेषं ब्रवीम्य् अहम्  ॥ १२।१ ॥</p>
<p>[१२।१ अस्वामि-लक्षणम्]<br>
निक्षेपान्वाहित-न्यास-<br>
हृत-याचित-बन्धकम्।<br>
उपांशु-जन-विक्रीतम्<br>
अस्वामी सो ऽभिधीयते  ॥ १२।२ ॥</p>
<p>[१२।२ अध्यक्ष-निवेदित-क्रयेण दोषः]<br>
येन क्रीतं तु मूल्येन<br>
प्राग्-अध्यक्ष-निवेदितम्।<br>
न विद्यते तत्र दोषः<br>
स्तेन स्याद् उपधिक्रयात्  ॥ १२।३ ॥</p>
<p>[१२।३ उपविक्रय-लक्षणम्]<br>
अन्तर् गृहे बहिर् ग्रामान्<br>
निशायाम् असतो जनात्।<br>
हीन-मूल्यं च यत् क्रीतं<br>
ज्ञेयो ऽसाव् उपविक्रयः  ॥ १२।४ ॥</p>
<p>[१२।४ तत्र क्रेतृ-शुद्धि-निर्णयः]<br>
पूर्व-स्वामी तु तद् द्रव्यं<br>
यद् आगत्य विचारयेत्।<br>
तत्र मूल्यं दर्शनीयं<br>
क्रेतुः शुद्धिस् ततो भवेत्  ॥ १२।५ ॥</p>
<p>मूले समाहृते क्रेता<br>
नाभियोज्यः कथञ्चन।<br>
मूलेन सह वादस् तु<br>
नाष्टकस्य विहीयते  ॥ १२।६ ॥</p>
<p>विक्रेता दर्शितो यत्र<br>
हीयते व्यवहारतः।<br>
क्रेत्रे राज्ञे मूल्य-दण्डौ<br>
प्रदद्यात् स्वामिने धनम्  ॥ १२।७ ॥</p>
<p>पर-द्रव्ये ऽभिलषति<br>
यो ऽस्वामी लोभ-संयुतः।<br>
अभावयंस् ततः पश्चाद्<br>
दाप्यः स्याद् द्विगुणं दमम्  ॥ १२।८ ॥</p>
<p>प्रमाण-हीने वादे तु<br>
पुरुषापेक्षया नृपः।<br>
समन्यूनाधिकत्वेन<br>
स्वयं कुर्याद् विनिर्णयम्  ॥ १२।९ ॥</p>
<p>वणिग्-वीथी-परिगतं<br>
विज्ञातं राज-पूरुषैः।<br>
अविज्ञाताश्रयात् क्रीतं<br>
विक्रेता यत्र वा मृतः  ॥ १२।१० ॥</p>
<p>स्वामी दत्त्वार्ध-मूल्यं तु<br>
प्रकृह्णीत स्वकं धनम्।<br>
अर्धं द्वयोर् अपि हृतं<br>
तत्र स्याद् व्यवहारतः  ॥ १२।११ ॥</p>
<p>अविज्ञात-क्रयो दोषस्<br>
तथा चापरिपालनम्।<br>
एतद् द्वयं समाख्यातं<br>
द्रव्य-हानिकरं बुद्धैः  ॥ १२।१२ ॥</p>
<p>वणिग्-वीथी-परिगतं<br>
विज्ञातं राज-पूरुषैः।<br>
दिवा गृहीतं सत्-क्रेता<br>
समृद्धो लभते धनम्  ॥ १२।१३ ॥</p>
<p>विक्रीयोर्वीं तु यत् क्रेतुर्<br>
भुक्तिं यो न [च] साधयेत्।<br>
स तस्मै तद् धनं दद्याद्<br>
अन्यथा चोर-दण्ड-भाक्  ॥ १२।१४ ॥</p>
<p>एतद् द्वयं समाख्यातं<br>
द्रव्य-हानि-करं बुद्धैः।<br>
अविज्ञात-विशेषत्वाद् यत्र<br>
मूल्यं न लभ्यते  ॥ १२।१५ ॥</p>
<p>हानिस् तत्र समा कल्प्या<br>
क्रेतृ-नास्तिकयोर् द्वयोः  ॥ १२।१६ ॥</p>
<p>[१३ सम्भूय-समुत्थानम्]<br>
[१३।१ सम्भूय-करणे ऽधिकारिणः]प्।१२९)<br>
कुलीन-दक्षानलसैः<br>
प्राज्ञैर् नाणक-वेदिभिः।<br>
आय-व्यय-ज्ञैः शुचिभिः<br>
शूरैः कुर्यात् सह क्रियाः  ॥ १३।१ ॥</p>
<p>समो ऽतिरिक्तो जीनो वा<br>
यत्रांशो यस्य यादृशः।<br>
क्षय-व्ययौ तथा वृद्धिस्<br>
तस्य तत्र तथा-विधा  ॥ १३।२ ॥</p>
<p>[१३।२ अनधिकारिणः]<br>
अशक्तालस-रोगार्त-<br>
मन्द-भाग्य-निराश्रयैः।<br>
वणिज्याद्याः सहैतैस् तु<br>
न कर्तव्या बुधैः क्रियाः  ॥ १३।३ ॥</p>
<p>[१३।३ द्रव्यानुगुण्येन लाभः]<br>
प्रयोगं कुर्वते ये तु<br>
हेम-धान्य-रसादिना।<br>
समन्यूनाधिकैर् अंशैर्<br>
लाभस् तेषां तथा-विधः  ॥ १३।४ ॥</p>
<p>समो न्यूनो ऽधिको वांशो<br>
येन क्षिप्तस् तथैव सः।<br>
व्ययं दद्यात् कर्म कुर्याल्<br>
लाभं गृह्णीत चैव हि  ॥ १३।५ ॥</p>
<p>[१३।४ तेषु वादे निर्णयः]<br>
परीक्षकाः साक्षिणश् च<br>
त एवोक्ताः परस्परम्।<br>
सन्दिग्धे ऽर्थे ऽवञ्चनायां<br>
न चेद् द्वि-द्वेष-संयुताः  ॥ १३।६ ॥</p>
<p>यः कश्चिद् वञ्चकस् तेषां<br>
विज्ञातः क्रय-विक्रये।<br>
शपथैः स विशोध्यः स्यात्<br>
सर्व-वादे त्व् अयं विधिः  ॥ १३।७ ॥</p>
<p>[१३।५ द्रव्य-हानौ निर्णयः]<br>
क्षय-हानिर् यदा तत्र<br>
दैव-राज-कृताद् भवेत्।<br>
सर्वेषाम् एव सा प्रोक्ता<br>
कल्पनीया तथांशतः  ॥ १३।८ ॥</p>
<p>अनिर्दिष्टो वार्यमाणः<br>
प्रमादाद् यस् तु नाशयेत्।<br>
तेनैव तद् भवेद् देयं<br>
सर्वेषां समवायिनाम्  ॥ १३।९ ॥</p>
<p>राज्ञे दत्त्वा तु षड्-भागं<br>
लभेरंस् ते यतांशतः  ॥ १३।१० ॥</p>
<p>[१३।६ रक्षितुः दशमांशम्]<br>
दैव-राज-भयाद् अस्तु<br>
स्व-शक्त्या परिपालयेत्।<br>
तस्य अंशं दशमं दत्त्वा<br>
गृह्नीयुस् ते ऽंशतो ऽपरम्  ॥ १३।११ ॥</p>
<p>[१३।७ शुल्कम्]<br>
शुल्क-स्थानं वणिक् प्राप्तः<br>
शुल्कं दद्याद् यथोचितम्।<br>
न तद् व्यभिचरेत् राज्ञां<br>
बलिर् एष प्रकीर्तितः  ॥ १३।१२ ॥</p>
<p>नैवं तस्कर-राजाग्नि-<br>
व्यसने समुपस्थिते।<br>
यस् तु स्व-शक्त्या रक्षेत् तु<br>
तस्यांशो दशमः स्मृतः  ॥ १३।१३ ॥</p>
<p>[१३।८ सम्भूय-कर्म-कुर्वतां एकस्य हानौ निर्णयः]<br>
यदा तत्र वणिक् कश्चित्<br>
प्रमीयेत प्रमादतः।<br>
तस्य भाण्डं दर्शनीयं<br>
नियुक्तैः राज-पुरुषैः  ॥ १३।१४ ॥</p>
<p>यदा कश्चित् समागच्छेत् तदा<br>
रिक्थहरो नरः।<br>
स्वाम्यं विभावयेद् अन्यैः<br>
स तदा लब्धुम् अर्हति  ॥ १३।१५ ॥</p>
<p>राजाददीत षड्-भागं<br>
नवमं दशमं तथा।<br>
शूद्र-विष्-क्षत्र-जातीनां<br>
विप्राद् गृह्णीत विंशकम्  ॥ १३।१६ ॥</p>
<p>त्र्य्-अब्दाद् ऊर्ध्वं तु नागच्छेद्<br>
यत्र स्वामी कथञ्चन।<br>
तदा गृह्णीत तद् राजा<br>
ब्रह्मस्वं ब्राह्मणाञ् श्रयेत्  ॥ १३।१७ ॥</p>
<p>एवं क्रिया-प्रवृत्तानां<br>
यदा कश्चिद् विपद्यते।<br>
तद् बन्धुना क्रिया कार्या<br>
सर्वेषां सहकारिभिः  ॥ १३।१८ ॥</p>
<p>[१३।९ ऋत्विजः]<br>
रथं हरेद् यथाध्वर्युर्<br>
ब्रह्माधाने च वाजिनम्।<br>
होता निविद्वरं चाश्वम्<br>
उद्गाता चाप्यनः क्रये  ॥ १३।१९ ॥</p>
<p>सर्वेषाम् अर्धिनो मुख्यास्<br>
तद् अर्धेनाधिनो ऽपरे।<br>
तृतीयिनस् तृतीयांशाश्<br>
चतुर्थांशाश् च पादिनः  ॥ १३।२० ॥</p>
<p>आगन्तुकाः क्रमायातास्<br>
तथा चैव स्वयं-कृताः।<br>
त्रिविधास् ते समाख्याता<br>
वर्तितव्यं तथैव तैः  ॥ १३।२१ ॥</p>
<p>[१३।१० सम्भूय-कर्म-प्रकारः]<br>
बहूनां सम्मतो यस् तु<br>
दद्याद् एको धनं नरः।<br>
करणं कारयेद् वापि<br>
सर्वैर् एव कृतं भवेत्  ॥ १३।२२ ॥</p>
<p>ज्ञाति-सम्बन्धि-सुहृदाम्<br>
ऋणं देयं सबन्धकम्।<br>
अन्येषां लग्न-कोपेतं<br>
लेख्य-साक्षि-युतं तथा  ॥ १३।२३ ॥</p>
<p>स्वेच्छादेयं हिरण्यं तु<br>
रस-धान्यं तु सावधि।<br>
देश-स्थित्या प्रदातव्यं<br>
गृहीतव्यं तथैव तत्  ॥ १३।२४ ॥</p>
<p>समवेतैस् तु यद् दत्तं<br>
प्रार्थनीयं तथैव तत्।<br>
न याचते च यः कश्चिल्<br>
लाभात् स परिहीयते  ॥ १३।२५ ॥</p>
<p>[१३।११ सम्भूय कृषि-कर्म]<br>
श्रूयतां कर्षकादीनां<br>
विधानम् इदम् उच्यते  ॥ १३।२६ ॥</p>
<p>वाह्य-वाहक-बीजाद्यैः<br>
क्षेत्रोपकरणेन च।<br>
ये समाः स्युस् तु तैः सार्धं<br>
कृषिः कार्या विजानता  ॥ १३।२७ ॥</p>
<p>बाह्य-बीजात्ययाद् यत्र<br>
क्षेत्र-हानिः प्रजायते।<br>
तेनैव सा प्रदातव्या<br>
सर्वेषां कृषि-जीविनाम्  ॥ १३।२८ ॥</p>
<p>पर्वते नगराभ्यासे<br>
तथा राज-पथस्य च।<br>
उषरं मूषिक-व्याप्तं<br>
क्षेत्रं यत्नेन वर्जयेत्  ॥ १३।२९ ॥</p>
<p>गर्तानूपं सु-सेकं च<br>
समन्तात् क्षेत्र-संयुतम्।<br>
प्रकृष्टं च कृतं काले<br>
वापयन् फलम् अश्नुते  ॥ १३।३० ॥</p>
<p>कृशातिवृद्धं क्षूद्रं च<br>
रोगिणं प्रपलायिनम्।<br>
काणं खञ्जं विनादद्यात्<br>
बाह्यं प्राज्ञः कृषी-वलः  ॥ १३।३१ ॥</p>
<p>एष धर्मः समाख्यातः<br>
कीनाशानां पुरातनः  ॥ १३।३२ ॥</p>
<p>[१३।१२ शिल्पिनः]<br>
हिरण्य-कुप्य-सूत्राणां<br>
काष्ठ-पाषाण-चर्मणाम्।<br>
संस्कर्ता तु कलाभिज्ञः<br>
शिल्पी प्रोक्तो मनीषिभिः  ॥ १३।३३ ॥</p>
<p>हेम-कारादयो यत्र<br>
शिल्पं सम्भूय कुर्वते।<br>
कर्मानुरूपं निर्वेश<br>
लभेरंस् ते यथांशतः  ॥ १३।३४ ॥</p>
<p>शिक्षकाभिज्ञ-कुशला<br>
आचार्याश् चेति शिल्पिनः।<br>
एक-द्वि-त्रि-चतुर्-भागान्<br>
लभेयुस् ते यथोत्तरम्  ॥ १३।३५ ॥</p>
<p>हर्म्यं देव-गृहं वापि<br>
धार्मिकोपस्कराणि च।<br>
सम्भूय कुर्वतां चैषां<br>
प्रमुखो द्व्य्-अंशम् अर्हति  ॥ १३।३६ ॥</p>
<p>नर्तकानाम् एष एव<br>
धर्मः सद्भिर् उदाहृतः।<br>
ताल-ज्ञो लभते ऽध्यर्धं<br>
गायनास् तु समांशिनः  ॥ १३।३७ ॥</p>
<p>[१३।१३ चोराणां लाभ-विभागः]<br>
स्वाम्य्-आज्ञया तु यश् चौरैः<br>
पर-देशात् समाहृतम्।<br>
राज्ञे दत्त्वा तु षड्-भागं<br>
भजेयुस् ते यथांशतः  ॥ १३।३८ ॥</p>
<p>चतुरो ऽंशांस् ततो मुख्यः<br>
शूर-स्त्र्य्-अंशं समाप्नुयात्।<br>
समर्थस् तु हरेद् द्व्य्-अंशं<br>
शेषाः सर्वे समांशिनः  ॥ १३।३९ ॥</p>
<p>[१४ अदेय-देय-दत्तानि]<br>
एषाखिलेनाभिहिता<br>
सम्भूयोत्थान-निष्कृतिः।<br>
अदेय-देय-दत्तानाम्<br>
अदत्तस्य च कथ्यते  ॥ १४।१ ॥</p>
<p>सामान्यं पुत्र-दारादि<br>
सर्व-स्वं न्यास-याचितम्।<br>
प्रतिश्रुतं तथान्यस्य<br>
न देयं त्व् अष्टधा स्मृतम्  ॥ १४।२ ॥</p>
<p>कुटुम्ब-भक्त-वसनाद्<br>
देयं यद् अतिरिच्यते।<br>
मध्व्-आस्वादो विषं पश्चाद्<br>
दातुर् धमो ऽन्यथा भवेत्  ॥ १४।३ ॥</p>
<p>सप्तारामाद् गृह-क्षेत्राद्<br>
यद् यत् क्षेत्रं प्रचीयते।<br>
पित्रा वाथ स्वयं प्राप्तं<br>
तद् दातव्यं विवक्षितम्  ॥ १४।४ ॥</p>
<p>स्वेच्छा-देयं स्वयं प्राप्तं<br>
बन्धाचारेण बन्धकम्।<br>
वैवाहिके क्रमायाते<br>
सर्व-दानं न विद्यते  ॥ १४।५ ॥</p>
<p>सौदायिक-क्रमायातं<br>
शौर्य-प्राप्तं च यद् भवेत्।<br>
स्त्री-ज्ञाति-स्वाम्य्-अनुज्ञातं<br>
दत्तं सिद्धिम् अवाप्नुयात्  ॥ १४।६ ॥</p>
<p>सर्वस्व-गृह-वर्जं तु<br>
कुटुम्ब-भरणादिकम्।<br>
यद् द्रव्यं तत् स्वकं देयम्<br>
अदेयं स्याद् अतो ऽन्यथा  ॥ १४।७ ॥</p>
<p>विभक्ता वाविभक्ता वा<br>
दायादाः स्थावरे समाः।<br>
एको ह्य् अनीशः सर्वत्र<br>
दानादापन-विक्रये  ॥ १४।८ ॥</p>
<p>भृतिस् तुष्ट्या पण्य-मूलं<br>
स्त्री-शुल्कम् उपकारिणे।<br>
श्रद्धानुग्रह-सम्प्रीत्या<br>
दत्तम् अष्ट-विधं स्मृतम्  ॥ १४।९ ॥</p>
<p>शूद्रे सम-गुणं दानं<br>
वैश्ये तद् द्वि-गुणं स्मृतम्।<br>
क्षत्रिये त्रि-गुणं दानं<br>
ब्राह्मणे षड्-गुणं स्मृतम्  ॥ १४।१० ॥</p>
<p>श्रोत्रिये चैव साहस्रम्<br>
उपाध्याये तु तद् द्वयम्।<br>
आचार्ये त्रि-गुणं ज्ञेयम्<br>
आहिताग्निषु तद् द्वयम्  ॥ १४।११ ॥</p>
<p>आत्मिके ज्ञात-साहस्रम्<br>
अनन्तं त्व् अग्निहोत्रिणि।<br>
सोम-पे शत-साहस्रम्<br>
अनन्तं ब्रह्मवादिनि  ॥ १४।१२ ॥</p>
<p>स्त्री-धनं स्त्री स्व-कुल्येभ्यः<br>
प्रयच्च्छेत्तं तु वर्जयेत्।<br>
कुल्याभावे तु बन्धुभ्यः<br>
तद्-अभावे द्विजातिषु  ॥ १४।१३ ॥</p>
<p>मद्-ऊर्ध्वम् इति यद् दत्तं<br>
न तत् सत्त्वावहं भवेत्।<br>
तेनेदानीम् अदत्तत्वान्<br>
मृते रिक्थिनम् आपतेत्  ॥ १४।१४ ॥</p>
<p>क्रुद्ध-हृष्ट-प्रमत्तार्त-<br>
बालोन्मत्त-भयातुरैः।<br>
मत्तातिवृद्ध-निर्धूतैः<br>
संऊढैः शोकवेगिभिः  ॥ १४।१५ ॥</p>
<p>नन्द-दत्तं तथैतैर् यत्<br>
तद् अदत्तं प्रकीर्तितम्  ॥ १४।१६ ॥</p>
<p>प्रतिलाभेच्छया दत्तम्<br>
अपात्रे पात्र-शङ्कया।<br>
कार्ये वाधर्म-संयुक्ते<br>
स्वामी तत् पुनर् आप्नुयात्  ॥ १४।१७ ॥</p>
<p>अदत्त-भोक्ता दण्ड्यः स्यात्<br>
तथादेय-प्रदायकः  ॥ १४।१८ ॥</p>
<p>[१५ अभ्युपेत्याशुश्रूषा]<br>
[१५। ]<br>
अदेयादिकम् आख्यातं<br>
भृतानाम् उच्यते विधिः।<br>
शुश्रूषाम् अभ्यूपेत्यैतत्<br>
पदम् आदौ निगद्यते  ॥ १५।१ ॥</p>
<p>अभ्युपेत्य तु शुश्रूषां<br>
यस् तां न प्रतिपद्यते।<br>
अशुश्रूषाभ्युपेत्यैतद्<br>
विवाद-पदम् उच्यते  ॥ १५।२ ॥</p>
<p>वेतनस्यानपाकर्म<br>
तद्-अर्थं स्वामि-पालयोः।<br>
क्रमशः कल्प्यते वादो<br>
भृत-भेद-त्रयं त्व् इदम्  ॥ १५।३ ॥</p>
<p>अनेकधा त्व् अभिहिता<br>
जाति-कर्मानुरूपतः।<br>
विद्या-विज्ञान-कामार्थ-<br>
निमित्तेन चतुर्-विधा  ॥ १५।४ ॥</p>
<p>एकैकः पुनर् एतेषां<br>
क्रिया-भेदात् प्रभिद्यते  ॥ १५।५ ॥</p>
<p>विद्या त्रयी समाख्याता<br>
ऋग्-यजुः-साम-लक्षणा।<br>
तद्-अर्थं गुरु-शुश्रूषां<br>
प्रकुर्याच् च प्रचोदिताम्  ॥ १५।६ ॥</p>
<p>विज्ञानम् उच्यते शिल्पं<br>
हेम-रूप्यादि-संस्कृतिः।<br>
नृत्यादिकं च तत्-प्राप्तं<br>
कुर्यात् कर्म गुरोर् गृहे  ॥ १५।७ ॥</p>
<p>यो भुङ्क्ते पर-दासीं तु<br>
स ज्ञेयो वडबा-भृतः।<br>
कर्म तत्-स्वामिनः कुर्याद्<br>
यथान्नेन भृतो नरः  ॥ १५।८ ॥</p>
<p>बहुधार्थ-भृतः प्रोक्तस्<br>
तथा भाग-भृतो ऽपरः।<br>
हीन-मध्योत्तमत्वं च<br>
सर्वेषाम् एव चोदितम्  ॥ १५।९ ॥</p>
<p>दिन-मासार्ध-षण्-मास-<br>
त्रि-मासाब्द-भृतस् तथा।<br>
कर्म कुर्यात् प्रतिज्ञातं<br>
लभते परिभाषितम्  ॥ १५।१० ॥</p>
<p>भृतकस् त्रिविधो ज्ञेय<br>
उत्तमो मध्यमो ऽधमः।<br>
शक्ति-भक्त्य्-अनुरूपैः स्याद्<br>
एषां कर्माश्रया भृतिः  ॥ १५।११ ॥</p>
<p>उत्तमस् त्व् आयुधीयो ऽत्र<br>
मध्यमस् तु कृषीवलः।<br>
अधमो भार-वाहः स्याद्<br>
इत्य् एष त्रि-विधो भृतः  ॥ १५।१२ ॥</p>
<p>आयुधी तूत्तमः प्रोक्तो<br>
मध्यमस् तु कृषीवलः।<br>
भार-वाहो ऽधमः प्रोक्तस्<br>
तथा च गृह-कर्म-कृत्  ॥ १५।१३ ॥</p>
<p>द्वि-प्रकारो भोग-भृतः<br>
कृषि-गोजीविनां स्मृतः।<br>
जात-सस्यात् तथा क्षीरात्<br>
स लभेत न संशयः  ॥ १५।१४ ॥</p>
<p>शुभ-कर्म-करा ह्य् एते<br>
चत्वारः समुदाहृताः।<br>
[चत्वारः शिष्यो ऽन्तेवासी<br>
भृतकः कर्म-करश् च]  \<br>
जधन्य-कर्म-भाजस् तु  # शेषा दासा-स्त्रि-पञ्चकाः  ॥ १५।१५ ॥</p>
<p>कर्मापि द्वि-विधं प्रोक्तम्<br>
अशुभं शुभम् एव च।<br>
अशुभं दास-कर्मोक्तं<br>
शुभं कर्म-करे स्मृतम्  ॥ १५।१६ ॥</p>
<p>गृह-द्वाराशुचि-स्थान-<br>
रथ्यावस्कर-शोधनम्।<br>
गृह्याङ्ग-स्पर्शनोच्छिष्ट-<br>
विण्मूत्र-ग्रहणोज्झनम्  ॥ १५।१७ ॥</p>
<p>गच्छतः स्वामिनः स्वाङ्गैर्<br>
उपस्थानम् अथान्ततः।<br>
अशुभं कर्म विज्ञेयं<br>
शुभम् अन्यद् अतः परम्  ॥ १५।१८ ॥</p>
<p>ततः प्रभृति वक्तव्यः<br>
स्वाम्य्-अनुग्रह-पालितः।<br>
भोज्यान्नो ऽथ प्रतिग्राह्यो<br>
भवत्य् अभिमतः सताम्  ॥ १५।१९ ॥</p>
<p>आविद्या-ग्रहणाच् शिष्यः<br>
शुश्रूषेत् प्रयतो गुरुम्।<br>
तद् वृत्तिर् गुरु-दारेषु<br>
गुरु-पुत्रे तथैव च  ॥ १५।२० ॥</p>
<p>समावृत्तश् च गुरवे<br>
प्रदाय गुरु-दक्षिणाम्।<br>
प्रतियाति गृहान् एषा<br>
शिष्य-वृत्तिर् उदाहृतः  ॥ १५।२१ ॥</p>
<p>अत्र पुर्वश् चतुर्-वर्गो<br>
दासत्वान् न विमुच्यते।<br>
प्रसादात् स्वामिनो ऽन्यत्र<br>
दास्यम् एषां क्रमागतम्  ॥ १५।२२ ॥</p>
<p>विक्रीणीते स्वतन्त्रो यः<br>
समात्मानं नराधमः।<br>
स जघन्यतमस् त्व् एषां<br>
सो ऽपि दास्यान् न मुच्यते  ॥ १५।२३ ॥</p>
<p>दासेनोढा त्व[स्व]-दासी या<br>
सो ऽपि दासीत्वम् आप्नुयात्।<br>
यस्माद् भर्ता प्रभुस् तस्याः<br>
स्वाम्य्-अधीन-प्रभुर् यतः  ॥ १५।२४ ॥</p>
<p>दासी-सुताश् च ये जाताः<br>
तस्याः पत्या परेण वा।<br>
उत्पादको यदि स्वामी<br>
न दासीं कारयेत् प्रभुः  ॥ १५।२५ ॥</p>
<p>[१६ वेतनस्यानपाकर्म]<br>
[१६।]<br>
त्रि-भागं पञ्च-भागं वा<br>
गृह्णीयात् सीर-वाहकः।<br>
भक्ताच् छाद-भृतः सीराद्<br>
भागं गृणीत पञ्चमम्  ॥ १६।१ ॥</p>
<p>जात-सस्यात् त्रि-भागं तु<br>
प्रगृह्णीयाद् अथाभृतः  ॥ १६।२ ॥</p>
<p>भृतकस् तु न कुर्वीत<br>
स्वामिनः शाठ्यम् अण्व् अपि।<br>
भृति-हानिम् अवाप्नोति<br>
ततो वादः प्रवर्तते  ॥ १६।३ ॥</p>
<p>[१६।१ भृतस्य कर्माकरण-निर्णयः]<br>
भृतो ऽनार्तो न कुर्याद् यो<br>
दर्पात् कर्म यथेरितम्।<br>
स दण्ड्यः कृष्ण-लानष्टौ<br>
न देयं चास्य वेतनम्  ॥ १६।४ ॥</p>
<p>[१६।२ गृहीत-वेतनस्य दण्डः]<br>
गृहीत-वेतनः कर्म<br>
न करोति यदा भृतः।<br>
समर्थश् चेद् दमं दाप्यो<br>
द्वि-गुणं तच् च वेतनम्  ॥ १६।५ ॥</p>
<p>गृहीत-वेतनः कर्म<br>
त्यजन् द्वि-गुणम् आवहेत्।</p>
<p>[१६।३ अगृहीत-वेतनस्य दण्डः]<br>
अगृहीते समं दाप्यो<br>
भृतै रक्ष्य उपस्करः  ॥ १६।६ ॥</p>
<p>[१६।४ प्रतिश्रुत्य्-अकरणे दण्डः]<br>
प्रतिश्रुत्य न कुर्याद् यः<br>
स कार्यः स्याद् बलाद् अपि।<br>
स चेन् न कुर्यात् तत्-कर्म<br>
प्राप्नुयाद् विंशतिं दमम्  ॥ १६।७ ॥</p>
<p>स दण्ड्यः कृष्णलान्य् अष्टौ<br>
न देयं चास्य वेतनम्  ॥ १६।८ ॥</p>
<p>[१६।५ भृत्यदोषाभावः]<br>
प्रभुणा विनियुक्तः सन्<br>
भृतको विदधाति यत्।<br>
तद्-अर्थम् अशुभं कर्म<br>
स्वामी तत्रापराध्नुयात्  ॥ १६।९ ॥</p>
<p>[१६।६ पालस्य दोषाभाव-समयाः]<br>
दैव-राज्ञोस् तथा न्याये<br>
तथा राष्ट्रस्य विभ्रमे।<br>
यत् प्रणष्टं भृतं वा स्यान्<br>
न पालस् तत्र किल्बिषी  ॥ १६।१० ॥</p>
<p>[१६।७ स्वामिनो दण्ड-समयः]<br>
कृते कर्मणि यः स्वामी<br>
न दद्याद् वेतनं भृतेः।<br>
राज्ञा दापयितव्यः स्याद्<br>
विनयं चानुरूपतः  ॥ १६।११ ॥</p>
<p>[१६।८ पाल-दोष-दण्डः]<br>
पाल-दोषाद् विनाशे तु<br>
पाले दण्डो विधीयते।<br>
अर्ध-त्रयोदश-पणः<br>
स्वामिने द्रव्यम् एव च  ॥ १६।१२ ॥</p>
<p>व्याधिता सश्रमा व्यग्रा<br>
राज-कर्म-परायणा।<br>
आमन्त्रिता च नागच्छेत्<br>
अवाच्या बडबा स्मृता  ॥ १६।१३ ॥</p>
<p>[१६।९ स्वामि-पाल-धर्माः]<br>
तथा धेनु-भृतः क्षीरं<br>
लभेतास्याष्टमे ऽखिलम्।<br>
सायं समर्पयेत् सर्वं<br>
॥॥ ॥॥  ॥ १६।१४ ॥</p>
<p>अव्यायच्छन्न् अविक्रोशन्<br>
स्वामिने चानिवेदयन्।<br>
वोढुम् अर्हति गोपस् तां<br>
विनयं चैव राजनि  ॥ १६।१५ ॥</p>
<p>कृमि-चोर-व्याघ्र-भयाद्<br>
दरी-श्व-भ्राच् च पालयेत्।<br>
आयच्छेच् छक्तितः क्रोशोत्-<br>
स्वामिने वा निवेदयेत्  ॥ १६।१६ ॥</p>
<p>सस्यान् निवारयेद् गास् तु<br>
चीर्णे दोष-द्वयं भवेत्।<br>
स्वामी शत-दमं दाप्यः<br>
पालस् ताडनम् अर्हति  \<br>
शदश् च सदमं चीर्णे  # समूले कार्ष-भक्षिते  ॥ १६।१७ ॥</p>
<p>[१७ संविद्-व्यतिक्रमः]<br>
[१७। ]<br>
एषा हि स्वामि-भृत्यानां<br>
वै क्रिया परिकीर्तिता।<br>
संविद्-विधानम् अधुना<br>
समासेन निबोधत  ॥ १७।१ ॥</p>
<p>[१७।१ सद्-ब्राह्मण-स्थापनं कृत्यं च]<br>
वेद-विद्या-विदो विप्राञ्<br>
श्रोत्रियान् अग्निहोत्रिणः।<br>
आहृत्य स्थापयेत् तत्र<br>
तेषां वृत्तिं प्रकल्पयेत्  ॥ १७।२ ॥</p>
<p>अनाच्छेद्य-करास् तेषां<br>
प्रदद्याद् गृह-भूमिकाः।<br>
मुक्ता भाव्याश् च नृपतिर्<br>
लेखयित्वा स्व-शासनैः  ॥ १७।३ ॥</p>
<p>नित्यं नैमित्तिकं काम्यं<br>
शान्तिकं पौष्टिकं तथा।<br>
पौराणां कर्म कुर्युस् ते<br>
सन्दिग्धे निर्णयं तथा  ॥ १७।४ ॥</p>
<p>[१७।२ सम्भूय धर्म-कार्य-करणम्]<br>
ग्राम-श्रेणि-गणार्थं तु<br>
सङ्केत-समय-क्रिया।<br>
बाधा-काले तु सा कार्या<br>
धर्म-कार्ये तथैव च  ॥ १७।५ ॥</p>
<p>चाट-चोर-भयं बाधा<br>
सर्व-साधारणा स्मृता।<br>
तत्रोपशमनं कार्यं<br>
सर्वैर् नैकेन केन चित्  ॥ १७।६ ॥</p>
<p>[१७।३ विश्वासोत्पादनम्]<br>
कोशेन लेख्य-क्रियया<br>
मध्य-स्थैर् वा परस्परम्।<br>
विश्वासं प्रथमं कृत्वा<br>
कुर्युः कार्याण्य् अनन्तरम्  ॥ १७।७ ॥</p>
<p>विद्वेषिणो व्यसनिनः<br>
शाली-नाल-सभीरवः।</p>
<p>[१७।४ नियोज्यानियोज्याः]<br>
लुब्धातिवृद्ध-बालाश् च<br>
न कार्याः कार्य-चिन्तकाः  ॥ १७।८ ॥</p>
<p>शुचयो वेद-धर्म-ज्ञा<br>
दक्षा दान्ताः कुलोद्भवाः।<br>
सर्व-कार्य-प्रवीणाश् च<br>
कर्तव्यास् तु महत् तमाः  ॥ १७।९ ॥</p>
<p>द्वौ त्रयः पञ्च वा कार्याः<br>
समूह-हित-वादिनः।<br>
कर्तव्यं वचनं तेषां<br>
ग्राम-श्रेणि-गणादिभिः  ॥ १७।१० ॥</p>
<p>[१७।५ समय-क्रिया]<br>
सभा-प्रपा-देवगृह-<br>
तडाकाराम-संस्कृतिः।<br>
तथानाथ-दरिद्राणां<br>
संस्कारो योजन-क्रिया  ॥ १७।११ ॥</p>
<p>कुलायनं निरोधश् च<br>
कार्यम् अस्माभिर् अंशतः।<br>
यत् त्व् एवं लिखितं पत्रं<br>
धर्म्या सा समय-क्रिया  ॥ १७।१२ ॥</p>
<p>पालनीयाः समर्थैस् तु<br>
यः समर्थो विसंवदेत्।<br>
सर्वस्व-हरणं दण्डस्<br>
तस्य निर्वासनं पुरात्  ॥ १७।१३ ॥</p>
<p>तत्र भेदम् उपेक्षां वा<br>
यः कश्चित् कुरुते नरः।<br>
चतुः-सुवर्णाः षण्-णिष्कास्<br>
तस्य दण्डो विधीयते  ॥ १७।१४ ॥</p>
<p>यस् तु साधारणं हिंस्यात्<br>
क्षिपेत् त्रैविद्यम् एव वा।<br>
संवित्-क्रियां विहन्याच् च<br>
स निर्वास्यः पुरात् ततः  ॥ १७।१५ ॥</p>
<p>अरुन्तुदः सूचकश् च<br>
भेद-कृत्-साहसी तथा।<br>
श्रेणि-पूग-नृप-द्विष्टः<br>
क्षिप्रं निर्वास्यते ततः  ॥ १७।१६ ॥</p>
<p>कुल-श्रेणि-गनाध्यक्षाः<br>
पुर-दुर्ग-निवासिनः।<br>
वाग्-धिग्-दमं परित्यागं<br>
प्रकुर्युः पाप-कारिणाम्  ॥ १७।१७ ॥</p>
<p>तैः कृतं च स्व-धर्मेण<br>
निग्रहानुग्रहं नृणाम्।<br>
तद्-राज्ञो ऽप्य् अनुमन्तव्यं<br>
निसृष्टार्था हि ते स्मृताः  ॥ १७।१८ ॥</p>
<p>बाधां कुर्युर् यद् एकस्य<br>
सम्भूता द्वेष-संयुताः  ॥ १७।१९ ॥</p>
<p>मुख्यैः सह समूहानां<br>
विसंवादो यदा भवेत्।<br>
तदा विचारयेत् राजा<br>
स्व-मार्गे स्थापयेच् च तान्  ॥ १७।२० ॥</p>
<p>॥॥ ॥॥</p>
<p>यः समर्थो विसंवदेत्।<br>
सर्वस्व-हरणं दण्डस्<br>
तस्य निर्वासनं पुरात्  ॥ १७।२१ ॥</p>
<p>सम्भूयैकतमं कृत्वा<br>
राज-भाव्यं हरन्ति ये।<br>
ते तद्-अष्ट-गुणं दाप्या<br>
वणिजश् च पलायिनः  ॥ १७।२२ ॥</p>
<p>ततो लभेत यत् किञ्चित्<br>
सर्वेषाम् एव तत् समम्।<br>
षाण्मासिकं मासिकं वा<br>
विभक्तव्यं यथांशतः  ॥ १७।२३ ॥</p>
<p>देयं वा निःस्व-वृद्दान्ध-<br>
स्त्री-बालातुर-रोगिषु।<br>
सान्तानिकादिषु तथा<br>
धर्म एष सनातनः  ॥ १७।२४ ॥</p>
<p>यत्नैः प्राप्तं रक्षितं वा<br>
गणार्थे वा पणं कृतम्।<br>
राज-प्रसाद-लब्धं वा<br>
सर्वेषाम् एव तत्-समम्  ॥ १७।२५ ॥</p>
<p>[१८ क्रय-विक्रयानुशयः]<br>
[१८।]<br>
समासेनोदितस् त्व् एष<br>
समयाचार-निश्चयः।<br>
क्रय-विक्रय-सञ्जातो<br>
विवादः श्रूयताम् अयम्  ॥ १८।१ ॥</p>
<p>[१८।१ पण्यम्]<br>
जङ्गमं स्थावरं चैव<br>
द्रव्ये द्वे समुदाहृते।<br>
क्रय-काले पण्य-शब्द<br>
उभयोर् अपि च स्मृतः  ॥ १८।२ ॥</p>
<p>[१८।२ सदोष-पण्य-क्रये दण्डः]<br>
ज्ञात्वा सदोषं यः पण्यं<br>
विक्रीणात्यविचक्षणः।<br>
तद् एव द्वि-गुणं दाप्यस्<br>
तत्-समं विनयं तथा  ॥ १८।३ ॥</p>
<p>[१८।३ त्याज्यानि]<br>
मत्तोन्मत्तेन विक्रीयं<br>
हीनम् ऊल्यं भयेन वा।<br>
अस्वतन्त्रेण मूढेन<br>
त्याज्यं तस्य पुनर् भवेत्  ॥ १८।४ ॥</p>
<p>यो ऽन्य-हस्ते तु विक्रीय<br>
अन्यस्मै तत् प्रयच्छति।<br>
सो ऽपि तद् द्वि-गुणं दाप्यो<br>
विनयं तावद् एव तु  ॥ १८।५ ॥</p>
<p>[१८।४ परीक्षण-कालाः]<br>
दशैक-पञ्च-सप्ताह-<br>
मास-त्र्य्-अहार्ध-मासिकम् [=य्व्_२।१७७अ]।<br>
बीजायो-वाह्य-रत्न-स्त्री-<br>
दोह्य-पुंसां परीक्षणम् [=य्व्_२।१७७ब्]  ॥ १८।६ ॥</p>
<p>अतो ऽर्वाक् पुण्य-दोषस् तु<br>
यदि सञ्जायते क्वचित्।<br>
विक्रेतुः प्रतिदेयं तत्<br>
क्रेता मूल्यम् अवाप्नुयात्  ॥ १८।७ ॥</p>
<p>अविज्ञातं तु यत् क्रीतं<br>
दुष्टं पश्चाद् विभावितम्।<br>
क्रीतं तत् स्वामिने देयं<br>
पण्यं काले ऽन्यथा न तु  ॥ १८।८ ॥</p>
<p>परीक्षेत स्वयं पण्यम्<br>
अन्येषां च प्रदर्शयेत्।<br>
परीक्सितं बहु-मतं<br>
गृहीत्वा न पुनस् त्यजेत्  ॥ १८।९ ॥</p>
<p>अश्व-रूप्य-हिरण्यानां<br>
धान्य-लोहाज-वाससाम्।<br>
चर्म-काष्ठ-विकाराणाम्<br>
एकाहं स्यात् परीक्षणम्  ॥ १८।१० ॥</p>
<p>मर्णी-भाश्वाश्व-तरिणाम्<br>
आगमैर् मूल्य-कल्पना।<br>
नृपाज्ञयापण-स्थानां<br>
गो-भूम्योर् उभयेच्छया  ॥ १८।११ ॥</p>
<p>संविभागे विनिमये<br>
क्षेत्रयोर् उभयोर् अपि।<br>
अनुस्मृति-कृता ताभ्यां<br>
कार्य-सिद्धिर् भविष्यति  ॥ १८।१२ ॥</p>
<p>प्रष्टव्याः सन्निधि-स्थाश् चेत्<br>
क्रेत्रा ज्ञात्य्-आदयः स्मृताः।<br>
अन्यथा चेत् कृतं कर्म<br>
ज्ञातीच्छां दर्शयेत् ततः  ॥ १८।१३ ॥</p>
<p>ज्ञात्य्-आदि-प्रत्ययेनैव<br>
स्थावर-क्रय इष्यते।<br>
अन्यथा चेत् क्रयो यः स्याद्<br>
अन्य-ग्रामे त्रि-पक्षकम्  ॥ १८।१४ ॥</p>
<p>सोदराश् च स-पिण्डाश् च<br>
सोदकाश् च स-गोत्रिणः।<br>
सामन्ता धनिका ग्राह्याः<br>
सप्तैते योनयो मताः  ॥ १८।१५ ॥</p>
<p>मूल्यं दत्त्वाधिकं न्यूनं<br>
मूल्यस्यानुचितं स्मृतम्।<br>
क्रय-सिद्धेस् तु नैव स्याद्<br>
वत्सराणां शतैर् अपि  ॥ १८।१६ ॥</p>
<p>[१८।५ क्षेत्र-क्रये विशेषः]<br>
विक्रयेषु च सर्वेषु<br>
कूप-वृक्षादि लेखयेत्।<br>
जल-मार्गादि यत् किञ्चिद्<br>
अन्यैश् चैव बृहस्पतिः  ॥ १८।१७ ॥</p>
<p>क्षेत्राद्य्-उपेतं परिपक्व-सस्यं<br>
वृक्षं फलं वाप्य् उपभोग-योग्यम्।<br>
कूपं तडाकं गृहम् उन्नतं च<br>
क्रेत्रे च विक्रेतुर् इदं वदन्ति  ॥ १८।१८ ॥</p>
<p>मत्त-मूढानभिज्ञार्त-<br>
मूढैर् विनिमयः कृतः।<br>
यच् चानुचित-मूल्यं स्यात्<br>
तत् सर्वं विनिवर्तयेत्  ॥ १८।१९ ॥</p>
<p>ज्ञाति-सामन्त-धनिकाः<br>
क्रये ग्रामात् बहिर् गताः।<br>
नार्हन्ति ते प्रतिक्रोष्टुं<br>
क्रान्तं पक्ष-त्रये क्रमात्  ॥ १८।२० ॥</p>
<p>त्रि-पक्षाद् अथ वा मासात्<br>
त्रितयात् तु तद् आप्नुयात्  ॥ १८।२१ ॥</p>
<p>[१९ सीमा-वादः]<br>
[१९।]<br>
क्रय-विक्रयानुशये<br>
विधिर् एष प्रदर्शितः।<br>
ग्राम-क्षेत्र-गृहादीनां<br>
सीमा-वादं निबोधत  ॥ १९।१ ॥</p>
<p>[१९।१ सीमा-सन्धिषु वृक्षादयः स्थाप्याः]<br>
सीमा-वृक्षांश् च कुर्वीरन्<br>
न्यग्रोधाश्वत्थ-किंशुकान्।<br>
शाल्मली-शालता[डां? लां]श् च<br>
क्षीरिणश् चैव पादपान्  ॥ १९।२ ॥</p>
<p>गुल्मान् वेणूंश् च विविधाञ्<br>
शमी-वल्ली-स्थलानि च।<br>
शरान् कुब्जक-गुल्मांश् च<br>
तथा सीमा न नश्यति  ॥ १९।३ ॥</p>
<p>तडागान्य् उदपानानि<br>
॥त् प्रस्रवणानि च।<br>
सीमा-सन्धिषु कार्याणि<br>
देवतायतनानि च  ॥ १९।४ ॥</p>
<p>राजा क्षेत्रं दत्त्वा चातुर्वैद्य-वणिग्-वारिक-सर्व-ग्रामीण तन्-महत्-तर-स्वामि-पुरुषाधिष्ठितं परिच्छिन्द्यात्  ॥ १९।५ ॥</p>
<p>यदि शूद्रो नेता स्यात् तं क्लैब्येनालङ्कारेण अलङ्कृत्य शव-भस्मना मुखं विलिप्याग्रेयस्य पशोः शोणितेनोरसि पञ्चाङ्गुलानि कृत्वा ग्रीवायाम् अन्त्राणि प्रतिमुच्य स्व्येन पाणिना सीमा-लोष्टं मूर्ध्नि धारयेत्  ॥ १९।६ ॥</p>
<p>निवेश-काले कर्तव्यः<br>
सीमा-बन्ध-विनिश्चयः।<br>
प्रकाशोपांशु-चिह्नैश् च<br>
लक्षितः संशयापहः  ॥ १९।७ ॥</p>
<p>अनश्वराणि द्रव्याणि<br>
प्रकृत्यैवाविरोधतः।<br>
वापी-कूप-तडागानि<br>
चैत्याराम-सुरालयाः  ॥ १९।८ ॥</p>
<p>स्थल-निम्न-नदी-स्रोतः<br>
शर-गुल्म-नगादयः।<br>
प्रकाश-चिह्नान्य् एतानि<br>
सीमायां कारयेत् सदा  ॥ १९।९ ॥</p>
<p>[१९।३ सीमा-वादे साक्षिणः]<br>
यदि संशय एव स्याल्<br>
लिङ्गानाम् अपि दर्शने।<br>
साक्षि-प्रत्यय एव स्याद्<br>
विवादे सीम-निश्चयः  ॥ १९।१० ॥</p>
<p>साक्ष्य-भावे च चत्वारो<br>
ग्राम-सीमान्त-वासिनः।<br>
सीमा-विनिर्णयं कुर्युः<br>
प्रयता राज-सन्निधौ  ॥ १९।११ ॥</p>
<p>सामन्तानाम् अभावे तु<br>
मौलानां सीम-साक्षिणाम्।<br>
इमान् अप्य् अनुयुञ्जीत<br>
पुरुषान् वन-गोचरान्  ॥ १९।१२ ॥</p>
<p>व्याधाञ् शाकुनिकान् गोपान्<br>
कैवर्तान् मूल-खानकान्।<br>
व्याल-ग्राहान् उञ्छ-वृत्तीन्<br>
अन्यांश् च वन-गोचरान्  ॥ १९।१३ ॥</p>
<p>ते पृष्टास् तु यथा ब्रूयुः<br>
सीमा-सन्धिषु लक्षणम्।<br>
तत् तथा स्थापयेत् राजा<br>
धर्मेण ग्रामयोर् द्वयोः  ॥ १९।१४ ॥</p>
<p>शिरोभिस् ते गृहीत्वोर्वीं<br>
स्रग्विणो रक्त-वाससः।<br>
सुकृतैः शापिताः स्वैः स्वैः<br>
ब्रूयुस् ते तु समञ्जसम्  ॥ १९।१५ ॥</p>
<p>निबध्नीयात् तथा सीमां<br>
सवींस् तांश् चैव नामतः।<br>
प्रकाश-चिह्नान्य् एतानि<br>
सीमायां कारयेत् सदा  ॥ १९।१६ ॥</p>
<p>[१९।४ अप्रकाश-चिह्नानि]<br>
निहितानि तथान्यानि<br>
यानि भूमिर् न भक्षयेत्।<br>
उपच्छत्रानि चान्यानि<br>
सीमा-लिङ्गानि कारयेत्  ॥ १९।१७ ॥</p>
<p>सीमा-ज्ञाने तृनं वीक्ष्य<br>
लोके नित्य-विपर्ययम्।<br>
श्मशानो ऽस्थीनि गो-बालास्<br>
तथा भस्म-कपालिकाः  ॥ १९।१८ ॥</p>
<p>करीषम् इष्टकाङ्गार-<br>
शर्करा बालुकांस् तथा।<br>
तानि सन्धिषु सीमाया<br>
अप्रकाशानि कारयेत्  ॥ १९।१९ ॥</p>
<p>करीषास्थि-तुषाङ्गार-<br>
शर्करा-श्म-कपालिकाः।<br>
सिकतेष्टक-गोबाल-<br>
कार्पासास्थीनि भस्म च  ॥ १९।२० ॥</p>
<p>प्रक्षिप्य कुम्भेष्व् एतानि<br>
सीमान्तेषु निधापयेत्।</p>
<p>[१९।५ प्रयत्न-दर्शितव्य-चिह्नानि]<br>
ततः पौगण्ड-बालानां<br>
प्रयत्नेन प्रदर्शयेत्  ॥ १९।२१ ॥</p>
<p>वार्धके च शिशूनां ते<br>
दर्शयेयुस् तथैव च।<br>
एवं परम्पराज्ञाने<br>
सीमा-भ्रान्तिर् न जायते  ॥ १९।२२ ॥</p>
<p>कुरुते दान-हरणं<br>
भाग्याभाग्य-वशान् नृणाम्।<br>
एकत्र कूल-पातं तु<br>
भूमेर् अन्यत्र संस्थितिः  ॥ १९।२३ ॥</p>
<p>नदी-तीरं प्रकुरुते<br>
तस्यैतां न विचालयेत्।<br>
क्षेत्रं ससस्यम् उल्लङ्घ्य<br>
भूमिश् च्छिन्ना यदा भवेत्  ॥ १९।२४ ॥</p>
<p>नदी-स्रोतः-प्रवाहेण<br>
क्षेत्र-स्वामी लभेत ताम्।<br>
या राज्ञा क्रोध-लोभेन<br>
बलान् न्यायेन वा हृता  ॥ १९।२५ ॥</p>
<p>[१९।६ गृह-क्षेत्र-विवाद-साक्षि-निर्णयः]<br>
गृह-क्षेत्र-विवादेषु<br>
सामन्तेभ्यो विनिर्णयः।<br>
नगर-ग्राम-गणिनो<br>
ये च वृद्ध-तमा नराः  ॥ १९।२६ ॥</p>
<p>कीनाश-शिल्पि-भृतका<br>
गोप-व्याधोञ्छ-जीविनः।<br>
मूल-खानक-कैवर्त-<br>
कुल्या भेदक-बाधकाः  ॥ १९।२७ ॥</p>
<p>आगमं च प्रमाणं च<br>
भोगं कामं च नाम च।<br>
भू-भाग-लक्षणं चैव<br>
ये विदुस् ते ऽत्र साक्षिणः  ॥ १९।२८ ॥</p>
<p>प्रदत्तान्यस्य तुष्टेन<br>
न सा सिद्धिम् अवाप्नुयात्।<br>
[या राज्ञा क्रोध-लोभेन<br>
छलान् न्यायेन वा हृता]  ॥ १९।२९ ॥</p>
<p>प्रमाण-रहितां भूमिं<br>
भुञ्जतो यस्य या हृता।<br>
गुणाधिकस्य दत्ता वा<br>
तस्य तां नैव चालयेत्  ॥ १९।३० ॥</p>
<p>शापथैः शापिताः स्वैः स्वैः<br>
ब्रूयुः सीम्नि विनिश्चयम्।<br>
दर्शयेयुर् निधानानि<br>
तत् प्रमाणम् इति स्थितिः  ॥ १९।३१ ॥</p>
<p>सत्येन शापयेद् विप्रं<br>
क्षत्रियं वाहनायुधैः [=म्न्_८।११३अ]  ॥ १९।३२ ॥</p>
<p>ज्ञातृ-चिह्नैर् विना साधुर्<br>
एको ऽप्य् उभय-सम्मतः।<br>
रक्त-माल्याम्बर-धरो<br>
मृदम् आदाय मूर्धनि  ॥ १९।३३ ॥</p>
<p>सत्य-व्रतः सोपवासः<br>
सीमान्तं दर्शयेन् नरः  ॥ १९।३४ ॥</p>
<p>[सामन्ताश् चेन् मृषा ब्रूयुः<br>
सेतौ विवदतां नृणाम्]।<br>
[सर्वे च ते पृथग्-दण्ड्या<br>
राज्ञा मध्यम् असाहसम्]  ॥ १९।३५ ॥</p>
<p>[यथोक्तेन नयन्तस् ते<br>
पूयन्ते सत्य-साक्षिणः]।<br>
[विपरीतं नयन्तस् तु<br>
दाप्याः स्युर् द्विशतं दमम्]  ॥ १९।३६ ॥</p>
<p>सर्वस्मिन् स्थावरे वादे<br>
विधिर् एष प्रकीर्तितः  ॥ १९।३७ ॥</p>
<p>तद्-उत्पन्नाश् च सामन्ता<br>
ये ऽन्य-देशे व्यवस्थिताः।<br>
मौलास् ते तु समुद्दिष्टाः<br>
प्रष्टव्याः कार्य-निर्णये  ॥ १९।३८ ॥</p>
<p>अदुष्टास् ते तु यद् ब्रूयुः<br>
सन्दिग्धौ समवृत्तयः।<br>
तत् प्रमाणं तु कर्तव्यम्<br>
एवं धर्मो न हीयते  ॥ १९।३९ ॥</p>
<p>अन्य-ग्रामात् समाहृत्य<br>
दत्तान्यस्य यदा मही।<br>
अन्यथा तु भवेल् लाभो<br>
नराणां राज-दैविकः  ॥ १९।४० ॥</p>
<p>महानद्याथवा राज्ञा<br>
कथं तत्र विचारणा।<br>
नद्योत्सृष्टा राज-दत्ता<br>
यस्य तस्यैव सा मही  \<br>
अन्यथा तु भवेल् लाभो  # नराणां राज-दैविकः  ॥ १९।४१ ॥</p>
<p>क्षयोदयौ जीवनं च<br>
दैव-राज-वशान् नृणाम्।<br>
तस्मात् सर्वेषु कालेषु<br>
तत्-कृतं न विचालयेत्  ॥ १९।४२ ॥</p>
<p>ग्रामयोर् उभयोर् यत्र<br>
मर्यादा कल्पिता नदी।<br>
कुरुते दान-हरणं<br>
भाग्याभाग्य-वशान् नृणाम्  \<br>
क्षयोदयेन चाल्पा च  # चालयन् दण्डम् अर्हति  ॥ १९।४३ ॥</p>
<p>दश-ग्राम-शत-ग्राम-<br>
सहस्र-ग्राम-लक्षणाम्।<br>
विषमां नृपतिः कुर्याच्<br>
चिह्नैः सीमां विनिश्चिताम्  ॥ १९।४४ ॥</p>
<p>निवेश-कालाद् आरभ्य<br>
गृह-वर्य्-आपणादिकम्।<br>
येन यावद् यथा भुक्तं<br>
तस्य तन् न विचालयेत्  ॥ १९।४५ ॥</p>
<p>वातायन-प्रणालीस् तु<br>
तथा निर्यूह-वेदिकाः।<br>
चतुः-शाल-स्यन्दनिकाः<br>
प्राङ्-निविष्टा न चालयेत्  ॥ १९।४६ ॥</p>
<p>मेखला-भ्रम-निष्कास-<br>
गवाक्षान् नोपरोधयेत्।<br>
प्रणालीं गृहवास्तुं च<br>
पीडयन् दण्ड-भाग् भवेत्  ॥ १९।४७ ॥</p>
<p>निवेश-समयाद् ऊर्ध्वं<br>
नैते योज्याः कथञ्चन।</p>
<p>[१९।७ गृह-निर्माणे ऽकार्याणि]<br>
दृष्टि-पातं प्रणालीं च<br>
न कुर्यात् पर-वेश्मनि  ॥ १९।४८ ॥</p>
<p>वर्च-स्थानं वह्निम् अयं<br>
गर्तोच्छिष्टाम्बु-सेचनम्।<br>
अत्यारात् पर-कुड्यस्य<br>
न कर्तव्यं कदाचन  ॥ १९।४९ ॥</p>
<p>विण्मूत्रोदक-वप्रांश् च<br>
वह्नि-श्वभ्र-निवेशनम्।<br>
अरत्नि-द्वयम् उत्सृज्य<br>
पर-कुड्यां निवेशयेत्  ॥ १९।५० ॥</p>
<p>यान्त्य् आयान्ति जना येन<br>
पशवश् चानिवारिताः।<br>
तद् उच्यते संसरणं<br>
न रोद्धव्यं तु केनचित्  ॥ १९।५१ ॥</p>
<p>यस् तत्र सङ्करं श्वभ्रं<br>
वृक्षारोपणम् एव च।<br>
कामात् पुरीषं कुर्याच् च<br>
तस्य दण्डस् तु माषकः  ॥ १९।५२ ॥</p>
<p>गृहीत्वा वाहयेत् काले<br>
वाप-गोपन-सङ्ग्रहान्।<br>
अकुर्वन् स्वामिने दाप्यो<br>
मध्यं कृष्ट-शदं तु सः  ॥ १९।५३ ॥</p>
<p>क्षेत्रं गृहीत्वा यः कश्चिन्<br>
न कुर्यान् न च कारयेत्।<br>
स्वामिने स शदं दाप्यो<br>
राज्ञे दण्डं च तत्-समम्  ॥ १९।५४ ॥</p>
<p>चिरावसन्ने दशमं<br>
कृष्यमाणे तथाष्टमम्।<br>
सुसंस्कृते तु षष्ठं स्यात्<br>
परिकल्प्य यथा-विधि  ॥ १९।५५ ॥</p>
<p>[२० वाक्-पारुष्यम्]<br>
[२०।]<br>
अप्रियोक्तिस् ताडनं च<br>
पारुष्यं द्विविधं स्मृतम्।<br>
एकैकं तु त्रिधा भिन्नं<br>
दमश् चोक्तस् त्रि-लक्षणः  ॥ २०।१ ॥</p>
<p>[२०।१ वाक्-पारुष्ये त्रैविधम्]<br>
देश-धर्म-कुलादीनां<br>
क्षेपः पापेन योजनम्।<br>
द्रव्यं विना तु प्रथमं<br>
वाक्-पारुष्यं तद् उच्यते  ॥ २०।२ ॥</p>
<p>भगिनी-भ्रातृ-सम्बद्धम्<br>
उपपातक-शंसनम्।<br>
पारुष्यं मध्यमं प्रोक्तं<br>
वाचिकं शास्त्र-वेदिभिः  ॥ २०।३ ॥</p>
<p>अभक्ष्यापेय-कथनं<br>
महा-पातक-दूषणम्।<br>
पारुष्यम् उत्तमं प्रोक्तं<br>
तीव्रम् अर्माभिपातनम्  ॥ २०।४ ॥</p>
<p>[२०।२ दण्डः]<br>
सम-जाति-गुणानां तु<br>
वाक्-पारुष्ये परस्परम्।<br>
विनयो ऽभिहितः शास्त्रे<br>
पणस् त्व् अर्ध-त्रयोदशः  ॥ २०।५ ॥</p>
<p>दण्डः काण-खञ्जादीनां तथा-विधान् अपि कार्षापण-द्वयम्  ॥ २०।६ ॥</p>
<p>सवर्णाक्रोशने सार्ध-द्वादश-पणो दण्डः  ।<br>
हीन-वर्णे काकिण्य्-अधिक-षट्-पणो दण्डः  ॥ २०।७ ॥</p>
<p>[काण-खञ्जादीनां तथा]<br>
समानयोः समो दण्डो<br>
न्यूनस्य द्वि-गुणस् तु सः।<br>
उत्तमस्याधिकः प्रोक्तो<br>
वाक्-पारुष्ये परस्परम्  ॥ २०।८ ॥</p>
<p>क्षिपन् स्वस्रादिकं दद्यात्<br>
पञ्चाशत्-पणिकं दमम्।<br>
गुण-हीनस्य पारुष्ये<br>
ब्राह्मणो नापराध्नुयात्  ॥ २०।९ ॥</p>
<p>पतितं पतितेत्य् उक्त्वा<br>
चोरं चोरेति वा पुनः।<br>
वचनात् तुल्य-दोषः स्यात्<br>
॥॥ ॥॥  ॥ २०।१० ॥</p>
<p>[२०।३ वर्ण-भेदेन दण्ड-भेदः]<br>
धर्मोपदेशं धर्मेण<br>
विप्राणाम् अस्य कुर्वतः।<br>
तप्तम् आसिञ्चयेत् तैलं<br>
वक्त्रे श्रोत्रे च पार्थिवः  ॥ २०।११ ॥</p>
<p>विप्रे शतार्धं दण्डस् तु<br>
क्षत्रियस्याभिशंसने।<br>
विशस् तथार्ध-पञ्चाशच्-<br>
छूद्रस्यार्ध-त्रयोदश  ॥ २०।१२ ॥</p>
<p>सच्-छूद्रस्यायम् उद्दिष्टो<br>
विनयो ऽनपराधिनः।<br>
गुण-हीनस्य पारुष्ये<br>
ब्राह्मणो नापराध्नुयात्  ॥ २०।१३ ॥</p>
<p>वैश्यस्य क्षत्रियाक्रोशे<br>
दण्डनीयः प्रदो भवेत्।<br>
तद्-अर्धं क्षत्रियो वैश्यं<br>
क्षिपन् विनयम् अर्हति  ॥ २०।१४ ॥</p>
<p>शूद्राक्रोशे क्षत्रियस्य<br>
पञ्चविंशतिको दमः।<br>
बृहत्वे द्वि-गुणं तत्र<br>
शास्त्र-विद्भिर् उदाहृतम्  ॥ २०।१५ ॥</p>
<p>वैश्यम् आक्षारयञ् शूद्रो<br>
दाप्यः स्यात् प्रथमं दमम्।<br>
क्षत्रियं मध्यमं चैव<br>
विप्रम् उत्तम-साहसम्  ॥ २०।१६ ॥</p>
<p>देशादिकं क्षिपन् दाप्यः<br>
पणान् अर्धत्रयोदश।<br>
पापेन योजयन् दर्पाद्<br>
दाप्यः प्रथम-साहसम्  ॥ २०।१७ ॥</p>
<p>धर्मोपदेश-कर्ता च<br>
वेदोदाहरणान्वितः।<br>
आक्रोशकस् तु विप्राणां<br>
जिह्वाच् छेदेन दण्ड्यते  ॥ २०।१८ ॥</p>
<p>एष दण्डः समाख्यातः<br>
पुरुषापेक्षया मया।<br>
सम-न्यूनाधिकत्वेन<br>
कल्पनीयो मनीषिभिः  ॥ २०।१९ ॥</p>
<p>[२१ दण्ड-पारुष्यम्]<br>
[२१।]<br>
हस्त-पाषाण-लगुडैर्<br>
भस्म-कर्दम-पांसुभिः।<br>
आयुधैश् च प्रहरणैर्<br>
दण्ड-पारुष्यम् उच्यते  ॥ २१।१ ॥</p>
<p>वाक्-पारुष्ये कृते यस्य<br>
यथा दण्डो विधीयते।<br>
तस्यैव द्वि-गुणं दण्डं<br>
कारयेन् मरणाद् ऋते  ॥ २१।२ ॥</p>
<p>द्वयोः प्रहरतोर् दण्डः<br>
समयोस् तु समः स्मृतः।<br>
आरम्भको ऽनुबन्धी च<br>
दाप्यः स्याद् अधिकं दमम्  ॥ २१।३ ॥</p>
<p>पूर्वाक्रुष्टः समाक्रोशंस्<br>
ताडितः प्रतिताडयन्।<br>
हत्वाततायिनं चैव<br>
नापराधी भवेन् नरः  ॥ २१।४ ॥</p>
<p>वाक्-पारुष्यादिना नीचो<br>
यः सन्तम् अभिलङ्घयेत्।<br>
स एव ताडयंस् तस्य<br>
नान्वेष्टव्यो मही-भुजा  ॥ २१।५ ॥</p>
<p>[२१।१ प्रथमं दण्ड-पारुष्यम्]<br>
भस्मादीनां प्रक्षिपणं<br>
ताडनं च करादिना।<br>
प्रथमं दण्ड-पारुष्यं<br>
दमः कार्यो ऽत्र माषिकः  ॥ २१।६ ॥</p>
<p>एष दण्डः समेषूक्तः<br>
पर-स्त्रीष्व् अधिकेषु च।<br>
द्वि-गुणस् त्रि-गुणो ज्ञेयः<br>
प्राधान्यापेक्षया बुद्धैः  ॥ २१।७ ॥</p>
<p>उद्यते ऽश्म-शिला-काष्ठे<br>
कर्तव्यः प्रथमो दमः।<br>
परस्परं हस्त-पादे<br>
दशविंशतिकस् तथा  ॥ २१।८ ॥</p>
<p>[२१।२ मध्यमम्]<br>
मध्यमः शस्त्र-सन्धाने<br>
संयोज्यः क्षुब्धयोर् द्वयोः।<br>
कार्यः कृतानुरूपस् तु<br>
लग्ने घाते दमो बुधैः  ॥ २१।९ ॥</p>
<p>इष्ट-कोपल-काष्ठैश् च<br>
ताडने तु द्वि-माषिकः।<br>
द्वि-गुणः शोणितोद्भेदे<br>
दण्डः कार्यो मनीषिभिः  ॥ २१।१० ॥</p>
<p>त्वग्-भेदे प्रथमो दण्डो<br>
मांस-भेदे तु मध्यमः।</p>
<p>[२१।३ उत्तमम्]<br>
उत्तमस् त्व् अस्थि-भेदे स्याद्<br>
धातेन तु प्रमापणम्  ॥ २१।११ ॥</p>
<p>कर्ण-नासा-कर-च्छेदे<br>
दन्त-भङ्गे ऽस्थि-भेदने।<br>
कर्तव्यो मध्यमो दण्डो<br>
द्वि-गुणः पतितेषु तु  ॥ २१।१२ ॥</p>
<p>कर्णौष्ठ-घ्राण-पादाक्षि-<br>
जिह्वा-शिश्न-करस्य च।<br>
छेदने चोत्तमो दण्डो<br>
भेदने मध्यमो गुरुः  ॥ २१।१३ ॥</p>
<p>दण्डस् त्व् अभिहितायैव<br>
दण्ड-पारुष्य-कल्पितः।<br>
हृते तद् द्वि-गुणं चान्यद्-<br>
राज-दण्डस् ततो ऽधिकः  ॥ २१।१४ ॥</p>
<p>अङ्गावभेदने चैव<br>
पीडने छेदने तथा।<br>
समुत्थान-व्ययं दाप्यः<br>
कलहापहृतं च यत्  ॥ २१।१५ ॥</p>
<p>विविक्ते ताडितो यस् तु<br>
हतो दृश्येत वा भवेत्।<br>
हन्ता तद् अनुमानेन<br>
विज्ञेयः शपथेन वा  ॥ २१।१६ ॥</p>
<p>अन्तर्-वेश्मन्य् अरण्ये वा<br>
निशायां यत्र ताडितः।<br>
शोणितं तत्र दृश्येत<br>
न पृच्छेत् तत्र साक्षिणः  ॥ २१।१७ ॥</p>
<p>कश्चित् कृत्वात्मनश् चिह्नं<br>
द्वेषात् परम् अभिद्रवेत्।<br>
हेत्व्-अर्थम् अतिसामर्थ्यैस्<br>
तत्र युक्तं परीक्षणम्  ॥ २१।१८ ॥</p>
<p>आक्रुष्टस् तु समाक्रोशंस्<br>
ताडितः प्रतिताडयन्।<br>
हत्वापराधिनं चैव<br>
नापराधी भवेन् नरः  ॥ २१।१९ ॥</p>
<p>प्रातिलोम्यास् तथा चान्त्याः<br>
पुरुषाणां मलाः स्मृताः।<br>
ब्राह्मणातिक्रमे वध्या<br>
न दातव्या धनं क्वचित्  ॥ २१।२० ॥</p>
<p>श्रान्तान् क्षुधार्तान् तृषितान्<br>
अकाले वाहयेत् तु यः।<br>
स गो-घ्नो निष्कृतिं कार्यो<br>
दाप्यो वाप्य् अथवा दमम्  ॥ २१।२१ ॥</p>
<p>समुत्थान-व्ययं दाप्यः<br>
कलहाय कृतं च यत्।<br>
येनाङ्गेन द्वि-जातीनां<br>
शूद्रः प्रहरते रुषा  \<br>
छेत्तव्यं तद् भवेत् तस्य  # मनुना समुदाहृतम्  ॥ २१।२२ ॥</p>
<p>[२२ स्तेयम्]<br>
[२२।]<br>
प्रकाशाश् चाप्रकाशाश् च<br>
तस्करा द्वि-विधा स्मृताः।<br>
प्रज्ञा-सामर्थ्यम् आयाभिः<br>
प्रभिन्नास् ते सहस्रधा  ॥ २२।१ ॥</p>
<p>[२२।१ प्रकाशाप्रकाश-तस्कराः]<br>
नैगमा वैद्य-कितवाः<br>
सभ्योत्कोचक-वञ्चकाः।<br>
दैवोत्पात-विदो भद्राः<br>
शिल्प-ज्ञाः प्रतिरूपकाः  ॥ २२।२ ॥</p>
<p>अक्रिया-कारिणश् चैव<br>
मध्य-स्थाः कूट-साक्षिणः।<br>
प्रकाश-तस्करा ह्य् एते<br>
तथा कुहक-जीविनः  ॥ २२।३ ॥</p>
<p>सन्धि-च्छिदः पान्थ-मुषो<br>
द्वि-चतुष्-पद-हारिणः।<br>
उत्क्षेपकाः सस्य-हराः<br>
ज्ञेयाः प्रच्छन्न-तस्कराः  ॥ २२।४ ॥</p>
<p>[२२।२ तेषां दण्डः]<br>
संसर्ग-चिह्न-रूपैश् च<br>
विज्ञाता राज-पूरुषैः।<br>
प्रदाप्यापहृतं दण्ड्या<br>
दमैः शास्त्र-प्रचोदितैः  ॥ २२।५ ॥</p>
<p>उत्क्षेपकस् तु सन्दंशैर्<br>
भेत्तव्यो राज-पूरुषैः।<br>
धान्य-हर्ता दश-गुणं<br>
दाप्यः स्याद् द्वि-गुणं दमम्  ॥ २२।६ ॥</p>
<p>एकस्मिन् यत्र निधनं<br>
प्रापिते दुष्ट-चारिणि।<br>
बहूनां भवति क्षेमः<br>
तस्य पुण्य-प्रदो वधः  ॥ २२।७ ॥</p>
<p>तथा पान्थम् उषो वृक्षे<br>
गले बध्वावलम्बयेत्  ॥ २२।८ ॥</p>
<p>अङ्गुली-ग्रन्थि-भेदस्य<br>
छेदयेत् प्रथमे ग्रहे।<br>
द्वितीये हस्त-चरणौ<br>
तृतीये वधम् अर्हति  ॥ २२।९ ॥</p>
<p>अज्ञातौषधि-मन्त्रस् तु<br>
यश् च व्याधेर् अतत्त्ववित्।<br>
रोगिभ्यो ऽर्थं समादत्ते<br>
स दण्ड्यश् चोरवद् भिषक्  ॥ २२।१० ॥</p>
<p>ग्लहः प्रकाशः कर्तव्यो<br>
निर्वास्याः कूट-देविनः  ॥ २२।११ ॥</p>
<p>कूटाक्ष-देविनः क्षुद्रा<br>
राज-भार्याहराश् च ये।<br>
गणका वञ्चकाश् चैव<br>
दण्ड्यास् ते कितवा स्मृताः  ॥ २२।१२ ॥</p>
<p>प्रच्छन्न-दोष-व्यामिश्रं<br>
पुनः संस्कृत-विक्रयी।<br>
पण्ये तद् द्वि-गुणं दाप्यो<br>
वणिग्-दण्डं च तत्-समम्  ॥ २२।१३ ॥</p>
<p>अन्याय-वादिनः सभ्यास्<br>
तथैवोत्कोच-जीविनः।<br>
विश्वस्त-वञ्चकाश् चैव<br>
निर्वास्याः सर्व एव ते  ॥ २२।१४ ॥</p>
<p>ज्योतिर् ज्ञानं तथोत्पातम्<br>
अविदित्वा तु ये नृणाम्।<br>
श्रावयन्त्य् अर्थ-लोभेन<br>
विनेयास् ते प्रयत्नतः  ॥ २२।१५ ॥</p>
<p>दण्डाजिनादिभिर् युक्तम्<br>
आत्मानं दर्शयन्ति ये।<br>
हिंसन्तश् च्छद्मना नृणां<br>
वध्यास् ते राज-पूरुषैः  ॥ २२।१६ ॥</p>
<p>अल्प-मूल्यं तु संस्कृत्य<br>
नयन्ति बहु-मूल्यताम्।<br>
स्त्री-बालकान् वञ्चयन्ति<br>
दण्ड्यास् ते ऽर्थानुरूपतः  ॥ २२।१७ ॥</p>
<p>हेम-मुक्ता-प्रबालाद्यं<br>
कृत्रिमं कुर्वते तु ये।<br>
क्रेत्रे मूल्यं प्रदाप्यास् ते<br>
राज्ञा तद् द्वि-गुणं दमम्  ॥ २२।१८ ॥</p>
<p>मध्य-स्था वञ्चयन्त्य्<br>
एकं स्नेह-लोभादिना यदा।<br>
साक्षिणश् चान्यथा ब्रूयुर्<br>
दाप्यास् ते द्वि-गुणं दमम्  ॥ २२।१९ ॥</p>
<p>मन्त्रौषधि-बलात् किञ्चित्<br>
सम्भ्रान्तिं दर्शयन्ति ये।<br>
मूल-कर्म च कुर्वन्ति<br>
निर्वास्यास् ते मही-भुजा  ॥ २२।२० ॥</p>
<p>सन्धि-च्छेदो हृतं त्याज्याः<br>
शूलम् आरोपयेत् ततः।<br>
तथा पान्थम् उषो वृक्षे<br>
गले बद्ध्वावलम्बयेत्  ॥ २२।२१ ॥</p>
<p>मनुष्य-हारिणो राज्ञा<br>
दग्धव्यास् ते कटाग्निना।<br>
गोहर्तुर् नासिकां छिन्द्यात्<br>
बध्वा वाम्भसि मज्जयेत्  ॥ २२।२२ ॥</p>
<p>धान्यं दशभ्यः कुम्भेभ्यो<br>
हरणे ऽभ्यधिकं वधः।<br>
शेषेष्व् एकादश-गुणं<br>
दाप्यस् तस्य च तद्-धनम्  ॥ २२।२३ ॥</p>
<p>धान्य-हारी दश-गुणं<br>
दाप्यस् तद् द्वि-गुणं दमम्  ॥ २२।२४ ॥</p>
<p>तृणं वा यदि वा काष्ठं<br>
पुष्पं वा यदि वा फलम्।<br>
अनापृच्छ्य तु गृह्णानो<br>
हस्त-च्छेदनम् अर्हति  ॥ २२।२५ ॥</p>
<p>वृत्त-स्वाध्यायवान् स्तेयी<br>
बन्धने क्लेश्यते चिरम्।<br>
स्वामिने तद् धनं दाप्यः<br>
प्रायश्चित्तं न कार्यते  ॥ २२।२६ ॥</p>
<p>[२३ साहसम्]<br>
[२३। साहसम्]<br>
स्तेनानाम् एतद् आख्यातं<br>
सर्वेषां दण्ड-निग्रहम्।<br>
साहसस्याधुना सम्यक्<br>
श्रूयतां वध-शासनम्  ॥ २३।१ ॥</p>
<p>मनुष्य-मारणं चौर्यं<br>
पर-दाराभिमर्शनम्।<br>
पारुष्यम् उभयं चैव<br>
साहसं तु चतुर्-विधम्  ॥ २३।२ ॥</p>
<p>हीन-मध्योत्तमत्वेन<br>
त्रिविधं तत् प्रकीर्तितम्।<br>
द्रव्यापेक्षया दमास् तत्र<br>
प्रथमोत्तम-मध्यमाः  ॥ २३।३ ॥</p>
<p>आततायि-द्विजाग्याणां<br>
धर्म-युद्धेन हिंसनम्।<br>
इमान् धर्मान् कलियुगे<br>
वर्ज्यान् आहुर् मनीषिणः  ॥ २३।४ ॥</p>
<p>क्षेत्रोपकरणं सेतुं<br>
मूल-पुष्प-फलानि च।<br>
विनाशयन् हरन् दण्ड्यः<br>
शतोद्यम् अनुरूपतः  ॥ २३।५ ॥</p>
<p>पशु-वस्त्रान्न-पानानि<br>
गृहोपकरणं तथा।<br>
हिंसयंश् चौरवद् दाप्यो<br>
द्वि-शतोद्यं दमं तथा  ॥ २३।६ ॥</p>
<p>स्त्री-पुंसौ हेम-रत्नानि<br>
देव-विप्रधनं तथा।<br>
कौशेयं चोत्तम-द्रव्यम्<br>
एषां मूल्य-समो दमः  ॥ २३।७ ॥</p>
<p>द्वि-गुणो वा कल्पनीयः<br>
पुरुषापेक्षया नृपैः।<br>
हन्ता वा घात-नीयः स्यात्<br>
प्रसङ्ग-विनिवृत्तये  ॥ २३।८ ॥</p>
<p>साहसं पञ्चधा प्रोक्तं<br>
वधस् तत्राधिकः स्मृतः।<br>
तत्-कारिणो नार्थ-दमैः<br>
शास्या वध्याः प्रयत्नतः  ॥ २३।९ ॥</p>
<p>प्रकाश-घातका ये तु<br>
तथा चोपांशु-घातकाः।<br>
ज्ञात्वा सम्यग्-धनं हृत्वा<br>
हन्तव्याः विविधैर् वधैः  ॥ २३।१० ॥</p>
<p>[२३।१ साहसिकाः दण्ड्याः]<br>
मित्र-प्राप्त्य्-अर्थ-लाभे वा<br>
राज्ञा लोक-हितैषिणा।<br>
न मोक्तव्याः साहसिकाः<br>
सर्व-लोक-भयावहाः  ॥ २३।११ ॥</p>
<p>लोभाद् भयाद् वा यो राजा<br>
न हन्त्य् अन्याय-कारिणः।<br>
तस्य प्रक्षुभ्यते राष्ट्रं<br>
राज्याच् च परिहीयते  ॥ २३।१२ ॥</p>
<p>बन्धाग्नि-विष-शस्त्रेण<br>
परान् यस् तु प्रमापयेत्।<br>
क्रोधादिना निमित्तेन<br>
नरः साहसिकस् तु सः  ॥ २३।१३ ॥</p>
<p>[२३।२ सम्भूय-प्रहरण-निर्णयः]<br>
एकस्य बहवो यत्र<br>
प्रहरन्ति रुषान्विताः।<br>
मर्म-प्रहारदो यस् तु<br>
घातकः स उदाहृतः  ॥ २३।१४ ॥</p>
<p>मर्म-घाती तु यस् तेषां<br>
यथोक्तं दापयेद् दमम्।<br>
आरम्भ-कृत्सहायश् च<br>
तथा मार्गानुदेशकः  \<br>
आश्रयः शस्त्र-दाता च  # भक्त-दाता विकर्मिणाम्  ॥ २३।१५ ॥</p>
<p>युद्धोपदेशकश् चैव<br>
तद्-विनाश-प्रदर्शकः।<br>
उपेक्षी कार्य-युक्तश् च<br>
दोष-वक्तानुमोदकः  ॥ २३।१६ ॥</p>
<p>[२३।३ आततायि-वधः]<br>
नाततायि-वधे हन्ता<br>
किल्विषं प्राप्नुयात् क्वचित्।<br>
विनाशार्थिनम् आयान्तं<br>
घातयन्न् आपराध्नुयात्  ॥ २३।१७ ॥</p>
<p>आततायिनम् उत्कृष्टं<br>
वृत्त-स्वाध्याय-संयुतम्।<br>
यो न हन्याद् वध-प्राप्तं<br>
सो ऽश्वमेध-फलं लभेत्  ॥ २३।१८ ॥</p>
<p>स्वाध्यायिनं कुले जातं<br>
यो हन्याद् आततायिनम्।<br>
अहत्वा भ्रूणहा स स्यान्<br>
न हत्वा भ्रूणहा भवेत्  ॥ २३।१९ ॥</p>
<p>साम्प्रतं साहसं स्तेयं<br>
श्रूयतां क्रोध-लोभजम्।</p>
<p>[२३।४ घातकादर्शने निर्णयः]<br>
क्षतस्याल्पम् अहत्वं च<br>
मर्म-स्थानं च यत्नतः  \<br>
सामर्थ्यं चानुबन्धं च  # ज्ञात्वा चिह्नैः प्रसादयेत्  ॥ २३।२० ॥</p>
<p>हतस् तु दृश्यते यत्र<br>
घातकश् च न दृश्यते।<br>
पूर्व-वैरानुसारेण<br>
ज्ञातव्यः स महीभुजा  ॥ २३।२१ ॥</p>
<p>समघाती तु यस् तेषां<br>
यथोक्तं दापयेद् दमम्।<br>
आरम्भ-कृत्सहायश् च<br>
दोष-भाजस् तद् अर्धतः  ॥ २३।२२ ॥</p>
<p>प्रतिवेश्यानुवेश्यौ च<br>
तस्य मित्रारि-बान्धवाः।<br>
प्रष्टव्या राज-पुरुषैः<br>
सामादिभिर् उपक्रमैः  ॥ २३।२३ ॥</p>
<p>विज्ञेयो ऽसाधु-संसर्गाच्<br>
चिह्न-होढेन वा नरैः।<br>
एषोदिता घातकानां<br>
तस्कराणां च भावना  ॥ २३।२४ ॥</p>
<p>गृहीतः शङ्कया यस् तु<br>
न तत् कार्यं प्रपद्यते।<br>
शपथेन विशोद्धव्यः<br>
सर्व-वादेष्व् अयं विधिः  ॥ २३।२५ ॥</p>
<p>दिव्यैर् विशुद्धो मेध्यः स्याद्<br>
अशुद्धो वधम् अर्हति।<br>
निग्रहानुग्रहैर् राज्ञः<br>
कीर्तिर् धर्मश् च वर्धते  ॥ २३।२६ ॥</p>
<p>[२४ स्त्री-सङ्ग्रहणम्]<br>
[२४।]<br>
पारुष्यं द्विविधं प्रोक्तं<br>
साहसं च द्वि-लक्षणम्।<br>
पाप-मूलं सङ्ग्रहणं<br>
त्रि-प्रकारं निबोधत  ॥ २४।१ ॥</p>
<p>बलोपाधि-कृते द्वे तु<br>
तृतीयम् अनुरागजम्।<br>
तत् पुनस् त्रिविधं प्रोक्तं<br>
प्रथमं मध्यमोत्तमम्  ॥ २४।२ ॥</p>
<p>अनिच्छन्त्या यत् क्रियते<br>
सुप्तोन्मत्त-प्रमत्तया।<br>
प्रलपन्त्या वा रहसि<br>
बलात् कार-कृतं तु तत्  ॥ २४।३ ॥</p>
<p>छद्मना गृहम् आनीय<br>
दत्त्वा वा मद्य-कार्मणम्।<br>
संयोगः क्रियते यस्यास्<br>
तद्-उपाधि-कृतं विदुः  ॥ २४।४ ॥</p>
<p>अन्योन्य-चक्षूरागेण<br>
दूती-सम्प्रेषणेन च।<br>
कृतं रूपार्थ-लोभेन<br>
ज्ञेयं तद्-अनुराग-जम्  ॥ २४।५ ॥</p>
<p>तत् पुनस् त्रिविधं प्रोक्तं<br>
प्रथमं मध्यमोत्तमम्।<br>
अपाङ्ग-प्रेक्षणं हास्यं<br>
दूती-सम्प्रेषणं तथा  \<br>
स्पर्शो भूषण-वस्त्राणां  # सङ्ग्रहः प्रथमः स्मृतः  ॥ २४।६ ॥</p>
<p>प्रेषणं गन्ध-माल्यानां<br>
धूपम् अध्वन्न् अवाससाम्।<br>
सम्भाषणं च रहसि<br>
मध्यमं सङ्ग्रहं विदुः  ॥ २४।७ ॥</p>
<p>एक-शाय्यासनं क्रीडा<br>
चुम्बना-लिङ्गनं तथा।<br>
एतत् सङ्ग्रहणं प्रोक्तम्<br>
उत्तमं शास्त्र-वेदिभिः  ॥ २४।८ ॥</p>
<p>प्रेषणं गन्ध-माल्यानां<br>
धूप-भूषण-वाससाम्।<br>
प्रलोभनं चान्न-पानैर्<br>
मध्यमः सङ्ग्रहः स्मृतः  ॥ २४।९ ॥</p>
<p>प्रेषणं गन्ध-माल्यानां<br>
फल-मद्यान्न-वाससाम्।<br>
सम्भाषणं च रहसि<br>
मध्यमं सङ्ग्रहं विदुः  ॥ २४।१० ॥</p>
<p>त्रयाणाम् अपि चैतेषां<br>
प्रथमो मध्य उत्तमः।<br>
विनयः कल्पनीयः स्याद्<br>
अधिको द्रविणाधिके  ॥ २४।११ ॥</p>
<p>परपत्न्या तु पुरुषः<br>
सम्भाषां योजयन् रहः।<br>
पूर्वम् आक्षारितो दोषैः<br>
प्राप्नुयात् पूर्व-साहसम्  ॥ २४।१२ ॥</p>
<p>सहमायः कामयते<br>
धनं तस्याखिलं हरेत्।<br>
उत्कृत्य लिङ्ग-वृषणौ<br>
भ्रामयेद् गर्दभेन तु  ॥ २४।१३ ॥</p>
<p>छद्मना कामयेद् यस् तु<br>
तस्य सर्व-हरो दमः।<br>
अङ्कयित्वा भगाङ्गेन<br>
पुरान् निर्वासयेत् ततः  ॥ २४।१४ ॥</p>
<p>दमो नेयः सभायां यो<br>
हीनायाम् अधिकस् ततः।<br>
पुंसः कार्यो ऽधिकायां तु<br>
गमने सम्प्रमापणम्  ॥ २४।१५ ॥</p>
<p>गृहम् आगत्य या नारी<br>
प्रलोभ्य स्पर्शनादिना।<br>
कामयेत् तत्र सा दण्ड्या<br>
नरस्यार्ध-दमः स्मृतः  ॥ २४।१६ ॥</p>
<p>छिन्न-नासौष्ठ-कर्णानां<br>
परिभ्राम्याप्सु मज्जयेत्।<br>
खादयेद् वा सारमेयैः<br>
संस्थाने बहु-संस्थिते  ॥ २४।१७ ॥</p>
<p>अनिच्छन्ती तु या भुक्ता<br>
गुप्तां तां वासयेद् गृहे।<br>
मलिनाङ्गीम् अधः शय्यां<br>
पिण्ड-मात्रोपजीविनीम्  ॥ २४।१८ ॥</p>
<p>कारयेन् निष्कृतिं कृच्छ्रं<br>
पराकं वा समे गताम्।<br>
हीन-वर्णोपभुक्ता या<br>
त्याज्या वध्याथ वा भवेत्  ॥ २४।१९ ॥</p>
<p>[२५ स्त्री-पुंस-वर्तनोपायः]<br>
[२५।]<br>
एतत् सङ्ग्रहणस्योक्तं<br>
विधानं सङ्ग्रहस् तथा।<br>
स्त्री-पुंस-वर्तनोपायः<br>
श्रूयतां गदतो मम  ॥ २५।१ ॥</p>
<p>सूक्ष्मेभ्यो ऽपि प्रसङ्गेभ्यो<br>
निवार्या स्त्री स्व-बन्धुभिः।<br>
श्वश्र्व्-आदिभिर् गुरु-स्त्रीभिः<br>
पालनीया दिवानिशम्  ॥ २५।२ ॥</p>
<p>स्वकामे वर्तमाना तु<br>
या स्नेहान् न निवारिता।<br>
अवश्या सा भवेत् पश्चाद्<br>
यथा व्याधिर् उपेक्षिता  ॥ २५।३ ॥</p>
<p>[२५।१ पितृ-पति-पुत्राणां धर्माः]<br>
अप्रयच्छन् पिता काले<br>
पतिश् चानुपयन्न् ऋतौ।<br>
पुत्रश् चाभक्तदो मातुः<br>
गार्ह्यो दण्ड्यश् च धर्मतः  ॥ २५।४ ॥</p>
<p>यत्र स्त्रियो ऽभिपूज्यन्ते<br>
रमन्ते तत्र देवताः।<br>
सम्पदश् च प्रजाः शुद्धाः<br>
क्रिया च सफला भवेत्  ॥ २५।५ ॥</p>
<p>आयव्यये ऽन्न-संस्कारे<br>
गृहोपस्कार-रक्षणे।<br>
शौचे ऽग्नि-कार्ये संयोज्याः<br>
स्त्रीणां शुद्धिर् इयं स्मृता  ॥ २५।६ ॥</p>
<p>भर्त्रा पत्नी समभ्यर्च्या<br>
वस्त्रालङ्कार-भोजनैः।<br>
उत्सवे तु पितृ-भ्रातृ-<br>
श्वशुर्-आद्यैश् च बन्धुभिः  ॥ २५।७ ॥</p>
<p>पतिं या नातिचरति<br>
मनो-वाक्-काय-संयुता।<br>
सा भर्तृ-लोकान् आप्नोति<br>
सद्भिः साध्वीति चोच्यते  ॥ २५।८ ॥</p>
<p>[२५।२ स्त्री-दूषणानि]<br>
भर्त्रा पित्रा सुतैर् न स्त्री<br>
वियुक्तान्य-गृहे वसेत्।<br>
असत्-सङ्गे विशेषेण<br>
गर्ह्यताम् एति सा ध्रुवम्  ॥ २५।९ ॥</p>
<p>पूर्वोत्थानं गुरुष्व् अर्वाग्<br>
भोजन-व्यञ्जन-क्रिया।<br>
जघन्यासन-शायित्वं कर्म<br>
स्त्रीणाम् उदाहृतम्  ॥ २५।१० ॥</p>
<p>पानाटन-दिवास्वप्नम्<br>
अक्रिया दूषणं स्त्रियाः  ॥ २५।११ ॥</p>
<p>आर्तार्ते मुदिते हृष्टा<br>
प्रोषिते मलिना कृशा।<br>
म्र्ते म्रियेत या पत्यौ<br>
सा स्त्री ज्ञेया पतिव्रता  ॥ २५।१२ ॥</p>
<p>प्रसाधनं नृत्त-गीत-<br>
समाजोत्सव-दर्शनम्।<br>
मांस-मद्याभियोगं च<br>
न कुर्यात् प्रोषिते प्रभौ  ॥ २५।१३ ॥</p>
<p>शरीरार्धं स्मृता जाया<br>
पुण्यापुण्य-फले समा।<br>
अन्वारूढा जीवती[न्ती] च<br>
साध्वी भर्तुर् हित्तय सा  ॥ २५।१४ ॥</p>
<p>व्रतोपवास-निरता<br>
ब्रह्मचर्ये व्यवस्थिता।<br>
धर्म-दान-परा नित्यम्<br>
अपुत्रापि दिवं व्रजेत्  ॥ २५।१५ ॥</p>
<p>[२५।३ नियोग-निसेधः]<br>
उक्त्वा नियोगो मनुना<br>
निषिद्धः स्वयम् एव तु।<br>
युग-ह्रासाद् अशक्यो ऽयं<br>
कर्तुं सर्वैर् विधानतः  ॥ २५।१६ ॥</p>
<p>तपो-ज्ञान-समायुक्ताः<br>
कृते त्रेता-युगे नराः।<br>
द्वापरे च कलौ नृणां<br>
शक्ति-हानिर् विनिर्मिता  ॥ २५।१७ ॥</p>
<p>[२६ दाय-भागः]<br>
[२६।]<br>
ददाति दीयते पित्रा<br>
पुत्रेभ्यः स्वस्य यद् धनम्।<br>
तद् दायं ॥॥।<br>
॥॥ ॥॥  ॥ २६।१ ॥</p>
<p>एकां स्त्रीं कारयेत् कर्म<br>
यथांशेन गृहे गृहे।<br>
बह्व्यः समांशतो देया<br>
दासानाम् अप्य् अयं विधिः  ॥ २६।२ ॥</p>
<p>उद्धृत्य कूप-वाप्य्-अम्भस् त्व्<br>
अनुसारेण गृह्यते।<br>
तथा भागानुसारेण<br>
सेतुः क्षेत्रं विभज्यते  ॥ २६।३ ॥</p>
<p>युक्त्या विभजनीयं तद्<br>
अन्यथानर्थकं भवेत्  ॥ २६।४ ॥</p>
<p>[२६।१ विभक्त-लक्षणम्]<br>
एक-पाकेन वसतां<br>
पितृ-देव-द्विजार्चनम्।<br>
एकं भवेद् द्वि-भक्तानां<br>
तद् एव स्याद् गृहे गृहे  ॥ २६।५ ॥</p>
<p>साक्सित्वं प्रतिभाव्यं च<br>
दानं ग्रहणम् एव च।<br>
विभक्ता भ्रातरः कुर्युः<br>
नाविभक्ताः परस्परम्  ॥ २६।६ ॥</p>
<p>येषाम् एताः क्रिया लोके<br>
प्रवर्तन्ते स्वरिक्थिषु।<br>
विभक्तान् अवगच्छेयुः<br>
लेख्यम् अप्य् अन्तरेण तान्  ॥ २६।७ ॥</p>
<p>कुलानुबन्ध-व्याघात-<br>
होधं साहस-साधकम्।<br>
स्वस्व-भोग-स्थावरस्य<br>
विभागस्य पृथग्-धनम्  ॥ २६।८ ॥</p>
<p>[२६।२ विभाग-कालः]<br>
पित्रोर् अभावे भ्रातृणां<br>
विभागः सम्प्रदर्शितः।<br>
मातुर् निवृत्ते रजसि<br>
प्रत्तसु भगिनीषु च  ॥ २६।९ ॥</p>
<p>[२६।३ विभाग-क्रमः]<br>
क्रमागते गृह-क्षेत्रे<br>
पिता पुत्राः समांशिनः।<br>
पैतृके न विभागार्हाः<br>
सुताः पितुर् अनिच्छया  ॥ २६।१० ॥</p>
<p>समवर्णासु ये जाताः<br>
सर्वे पुत्रा द्विजन्मनाम्।<br>
उद्धारं ज्यायसे दत्त्वा<br>
भजेरन्न् इतरे समम्  ॥ २६।११ ॥</p>
<p>वयो-विद्या-तपोभिश् च<br>
द्व्यंशं हि लभते धनम्।<br>
यथा यथा विभागाप्तं<br>
धनं यागार्थताम् इयात्  \<br>
तथा तथा विधातव्यं  # विद्वद्भिर् भाग-गौरवम्  ॥ २६।१२ ॥</p>
<p>तत्-पुत्रा विषम-समाः<br>
पितृ-भाग-हराः स्मृताः  ॥ २६।१३ ॥</p>
<p>द्रव्ये पितामहोपात्ते<br>
स्थावरे जङ्गमे ऽपि वा।<br>
समम् अंशित्वम् आख्यातं<br>
पितुः पुत्रस्य चैव हि  ॥ २६।१४ ॥</p>
<p>सम-न्यूनाधिका भागाः<br>
पित्रा येषां प्रकल्पिताः।<br>
तथैव ते पालनीया<br>
विनेयास् ते स्युर् अन्यथा  ॥ २६।१५ ॥</p>
<p>जीवद्-विभागे तु पिता<br>
गृह्णीतांश-द्वयं स्वकम्  ॥ २६।१६ ॥</p>
<p>द्वि-प्रकारो विभागस् तु<br>
दायादानां प्रकीर्तितः।<br>
वयो-ज्येष्ठ-क्रमेणैकः<br>
समा परांश-कल्पना  ॥ २६।१७ ॥</p>
<p>समवेतैस् तु यत् प्राप्तं<br>
सर्वे तत्र समांशिनः।<br>
तत्-पुत्रा विषम-समाः<br>
पितृ-भाग-हराः स्मृताः  ॥ २६।१८ ॥</p>
<p>पितृ-रिक्थ-हराः पुत्राः<br>
सर्व एव समांशिनः।<br>
विद्या-कर्म-रतस् तेषाम्<br>
अधिकं लब्धुम् अर्हति  ॥ २६।१९ ॥</p>
<p>विद्या-विज्ञान-शौर्यार्थे<br>
ज्ञान-दान-क्रियासु च।<br>
यस्येह प्रथिता कीर्तितः<br>
पितरस् तेन पुत्रिणः  ॥ २६।२० ॥</p>
<p>जन्म-विद्या-गुणैर् ज्येष्ठो<br>
द्व्यंशं दायाद् अवाप्नुयात्।<br>
समांश-भागिनस् त्व् अन्ये<br>
तेषां पितृ-समस् तु सः  ॥ २६।२१ ॥</p>
<p>तद्-अभावे तु जननी<br>
तनयांश-समांशिनी।<br>
समांशा मातरस् तेषां<br>
तुरीयांशा च कन्यका  ॥ २६।२२ ॥</p>
<p>कन्यकानां त्व् अदत्तानां<br>
चतुर्थो भाग इष्यते।<br>
पुत्राणां च त्रयो भागाः<br>
साम्यं त्व् अल्प-धने स्मृतम्  ॥ २६।२३ ॥</p>
<p>यद्य् एक-जाता बहवः<br>
समाना जाति-सङ्ख्यया।<br>
स्व-धनैस् तैर् विभक्तव्यं<br>
मातृ-भागेन धर्मतः  ॥ २६।२४ ॥</p>
<p>सवर्णा भिन्न-सङ्ख्या ये<br>
पुं-भागस् तेषु शस्यते।<br>
पितामह्यस् तु सर्वास् ता<br>
मातृ-तुल्याः प्रकीर्तिताः  ॥ २६।२५ ॥</p>
<p>असंस्कृतास् तु यास् तत्र<br>
पैतृकाद् एव ता धनात्।<br>
संस्कार्या भ्रातृभिर् ज्येष्ठः<br>
कन्यकाश् च यथा-विधि  ॥ २६।२६ ॥</p>
<p>असंस्कृता भ्रातरस् तु<br>
ये स्युस् तत्र यवीयसः।<br>
संस्कार्याः पूर्व-जैस् ते वै<br>
पैतृकान् मध्य-गाद् धनात्  ॥ २६।२७ ॥</p>
<p>दद्याद् धनं च पर्याप्तं<br>
क्षेत्रांशं वा यद् इच्छति  ॥ २६।२८ ॥</p>
<p>ऊढया कन्यया वापि<br>
भर्तुः पितृ-गृहे ऽपि वा।<br>
भ्रातुः सकाशात् पित्रोर् वा<br>
लब्धं सौदायिकं स्मृतम्  ॥ २६।२९ ॥</p>
<p>सौदायिकं धनं प्राप्य<br>
स्त्रीणां स्वातन्त्रम् इष्यते।<br>
यस्मात् तद्-आनृशंस्यार्थं<br>
तैर् दत्तम् उपजीवनम्  ॥ २६।३० ॥</p>
<p>विक्रये चैव दाने च<br>
यथेष्तं स्थावरेष्व् अपि।<br>
स्त्री-धनं स्याद् अपत्यानां<br>
दुहिता च तद्-अंशिनी  \<br>
अप्रत्ता चेत् समूढा तु  # लभते मान-मात्रकम्  ॥ २६।३१ ॥</p>
<p>मातुः स्वसा मातुलानी<br>
पितृव्य-स्त्री पितृष्वसा।<br>
श्वश्रूः पूर्वज-पत्नी च<br>
मातृ-तुल्याः प्रकीर्तिताः  ॥ २६।३२ ॥</p>
<p>यद् आसाम् औरसो न स्यात्<br>
पुत्रो दौहित्र एव वा।<br>
तत् सुतो वा धनं तासां<br>
स्व-स्त्रीयाद् याः समाप्नुयुः  ॥ २६।३३ ॥</p>
<p>[२६।४ पुत्र-लक्षणम्]<br>
सवर्णजो ऽप्य् अगुणवान्<br>
नार्हः स्यात् पैतृके धने।<br>
तत्-पिण्डदाः श्रोत्रिया ये<br>
तेषां तत् तु विधीयते  ॥ २६।३४ ॥</p>
<p>उत्तम-र्णाधम-र्णेभ्यः<br>
पितरं त्रायते सुतः।<br>
अतस् तु विपरीतेन<br>
तेन नास्ति प्रयोजनम्  ॥ २६।३५ ॥</p>
<p>तया गवा किं क्रियते<br>
या न दोग्ध्री न गर्भिणी।<br>
को ऽर्थः पुत्रेण जातेन<br>
यो न विद्वान् न धार्मिकः  ॥ २६।३६ ॥</p>
<p>शास्त्र-शौर्यार्थ-रहितस्<br>
तपो-विज्ञान-वर्जितः।<br>
आचार-हीनः पुत्रस् तु<br>
मूत्रोच्चार-समः स्मृतः  ॥ २६।३७ ॥</p>
<p>[२६।५ पुत्र-विभागः]<br>
स्थावर-द्विपदं चैव<br>
यद्य् अपि स्वयम् आर्हितम्।<br>
असम्भूय सुतान् सर्वान्<br>
न दानं न च विक्रयः  ॥ २६।३८ ॥</p>
<p>जाता जनिष्यद् गर्भ-स्थाः<br>
पितृ-स्था ये च मानवाः।<br>
सर्वे काङ्क्षन्ति तां वृत्तिम्<br>
अनाच्छेद्यास् ततस् तु सा  ॥ २६।३९ ॥</p>
<p>गृहोपस्कर-वाह्यादि<br>
भोज्याभरण-कर्मिणः।<br>
दृश्यमाना विभज्यन्ते<br>
गूढे केशो विधीयते  ॥ २६।४० ॥</p>
<p>क्षत्रजास् त्रि-द्व्य्-एक-भागा<br>
विड्जौ तु द्व्य्-एक-भागिनौ  ॥ २६।४१ ॥</p>
<p>ब्रह्म-क्सत्रिय-विष्-शूद्रा<br>
विप्रोत्पन्नास् त्व् अनुक्रमात्।<br>
चतुस्-त्रि-द्व्य्-एक-भागेन<br>
भवेयुस् ते यथा-क्रमम्  ॥ २६।४२ ॥</p>
<p>शूद्र्यां द्वि-जातिभिर् जातो<br>
न भूमेर् भागम् अर्हति।<br>
द्वि-जातिर् आप्नुयात् सर्वम्<br>
इति धर्मो व्यवस्थितः  ॥ २६।४३ ॥</p>
<p>तेषां सवर्णा ये पुत्रास्<br>
ते तृतीयांश-भागिनः।<br>
हीनास् तम् उपजीवेयुर्<br>
ग्रासाच्छादन-सम्भृताः  ॥ २६।४४ ॥</p>
<p>सर्वे ह्य् अनौरसस्यैते<br>
पुत्रा दाय-हराः स्मृताः।<br>
औरसे पुनर् उत्पन्ने<br>
तेषु ज्यैष्ठ्यं न तिष्ठति  ॥ २६।४५ ॥</p>
<p>पितामह-पितृभ्यां च<br>
दत्तं मात्रा च यद् भवेत्।<br>
तस्य तन् नापहर्तव्यं<br>
शौर्य-भार्या-धनं तथा  ॥ २६।४६ ॥</p>
<p>वस्त्रादयो ऽविभाज्या यैर्<br>
उक्तं तैर् न विचारितम्।<br>
धनं भवेत् समृद्धानां<br>
वस्त्रालङ्कार-संश्रितम्  ॥ २६।४७ ॥</p>
<p>ऋणम् उद्वाह्य लेखितम्<br>
॥॥ ॥॥  ॥ २६।४८ ॥</p>
<p>उक्त-प्रकारो विज्ञेयः<br>
पत्रारूढ-ऋणे खलु।<br>
उक्त्या विभजनीयं तद्<br>
अन्यथानर्थकं भवेत्  ॥ २६।४९ ॥</p>
<p>मध्य-स्थितम् अनाजीव्यं<br>
दातुं नैकस्य शक्यते।<br>
युक्त्या विभजनीयं तद्<br>
अन्यथानर्थकं भवेत्  ॥ २६।५० ॥</p>
<p>विक्रीय वस्त्राभरणं<br>
धनम् उद्ग्राह्य लेखितम्।<br>
कृतान्नं चाकृतान्नेन<br>
परिवर्त्य विभज्यते  ॥ २६।५१ ॥</p>
<p>योगक्षेमवतो लाभः<br>
समत्वेन विभज्यते।<br>
प्रचारश् च यथांशेन<br>
कर्तव्यो रिक्थिभिः सदा  ॥ २६।५२ ॥</p>
<p>ब्रह्म-दायं गतां भूमिं<br>
हरेद् यो ब्राह्मणी-सुतः।<br>
गृहं द्विजातयः सर्वे<br>
तथा क्षेत्रं क्रमागतम्  ॥ २६।५३ ॥</p>
<p>[२६।६ पित्रा सह विभक्तानां व्यवस्था]<br>
पित्रा सह विभक्ता ये<br>
सापत्ना वा सहोदराः।<br>
जघन्याश् चैव ये तेषां<br>
पितृ-भाग-हरास् तु ते  ॥ २६।५४ ॥</p>
<p>अनीशः पूर्वजः पित्र्ये<br>
भ्रातृ-भागे विभक्तजः  ॥ २६।५५ ॥</p>
<p>पुत्रैः सह विभक्तेन<br>
पित्रा यत् स्वयम् आर्जितम्।<br>
विभक्तजस्य तत् सर्वम्<br>
अनीशाः पूर्वजाः स्मृताः  ॥ २६।५६ ॥</p>
<p>यथा धने तथा र्णे च<br>
दानादान-क्रयेषु च।<br>
परस्परम् अनीशास् ते<br>
मुक्त्वाशौचोदक-क्रियाम्  ॥ २६।५७ ॥</p>
<p>पैतामहं हृतं पित्रा<br>
स्व-शक्त्या यद् उपार्जितम्।<br>
विद्या-शौर्यादिनावाप्तं<br>
तत्र स्वाम्यं पितुः स्मृतम्  ॥ २६।५८ ॥</p>
<p>प्रदानं स्वेच्छया कुर्यात्<br>
भोगं चैव ततो धनात्।<br>
तद्-अभावे ऽपि तनयाः<br>
समांशाः परिकीर्तिताः  ॥ २६।५९ ॥</p>
<p>वस्त्रालङ्कार-शय्याइ<br>
पितुर् यद् वाहनादिकम्।<br>
गन्ध-माल्यैः समभ्यर्च्य<br>
श्राद्ध-भोक्त्रे तद् अर्पयेत्  ॥ २६।६० ॥</p>
<p>पत्यौ जीवति यः स्त्रीभिर्<br>
अलङ्कारो धृतो भवेत्।<br>
न तं भजेरन् दायादाः<br>
भजमानाः पतन्ति ते  ॥ २६।६१ ॥</p>
<p>पितृ-प्रसादात् भुज्यन्ते<br>
वस्त्राण्य् आभरणानि च  ॥ २६।६२ ॥</p>
<p>कृते ऽकृते वा विभागे<br>
रिक्थी यत्र प्रवर्तते।<br>
सामान्यं चेद् भावयति<br>
तत्र भाग-हरस् तु सः  ॥ २६।६३ ॥</p>
<p>ऋणं लेख्यं गृहं क्षेत्रं<br>
यस्य पैतामहं भवेत्।<br>
चिर-काल-प्रोषितो ऽपि<br>
भागभागागतस् तु सः  ॥ २६।६४ ॥</p>
<p>गोत्र-साधारणं त्यक्त्वा<br>
यो ऽन्यं देशं समाश्रितः।<br>
अर्धतस् त्व् आगतस्यांशः<br>
प्रदातव्यो न संशयः  ॥ २६।६५ ॥</p>
<p>तृतीयः पञ्चमश् चैव<br>
सप्तमो यो ऽपि वा भवेत्।<br>
जन्मनाम् अपरिज्ञाने<br>
लभेतांशं क्रमागते  ॥ २६।६६ ॥</p>
<p>यं परम्परया मौलाः<br>
समस्ताः स्वामिनं विदुः।<br>
तद् अन्वयस्यागतस्य<br>
दातव्या गोत्रजैर् मही  ॥ २६।६७ ॥</p>
<p>अविभक्त-विभक्तानां<br>
कुल्यानां वसतां सह।<br>
भूयो दाय-विभागः स्याद्<br>
आचतुर्थाद् इति स्थितिः  ॥ २६।६८ ॥</p>
<p>[२६।७ पुत्र-भेदाः]<br>
अनेकधा कृताः पुत्रा<br>
ऋषिभिश् च पुरातनैः।<br>
न शक्यन्ते ऽधुना कर्तुं<br>
शक्ति-हीनैश् चिरन्तनैः  ॥ २६।६९ ॥</p>
<p>एक एवौरसः पित्र्ये<br>
धने स्वामी प्रकीर्तितः।<br>
तत् तुल्यः पुत्रिक-पुत्रो<br>
भर्तव्यास् त्व् अपरे स्मृताः  ॥ २६।७० ॥</p>
<p>क्षेत्रजाद्याः सुतास् त्व् अन्ये<br>
पञ्च-षट्-सप्त-भागिनः  ॥ २६।७१ ॥</p>
<p>दत्तो ऽपविद्धः क्रीतश् च<br>
कृतः शौद्रस् तथैव च।<br>
जाति-शुद्धा मध्यमास् ते<br>
सर्वे रिक्थ-सुताः स्मृताः  ॥ २६।७२ ॥</p>
<p>क्षेत्रजो गर्हितः सद्भिस्<br>
तथा पौनर्भवः सुतः।<br>
कानीनश् च सहोढश् च<br>
गूढजः पुत्रिका-सुतः  ॥ २६।७३ ॥</p>
<p>शूद्रा-पुत्रः स्वयन्दत्तो<br>
ये चैते क्रीतकाः स्मृताः।<br>
सर्वे ते मैत्रिणः प्रोक्ता<br>
काण्ड-पृष्ठा न संशयः  ॥ २६।७४ ॥</p>
<p>स्वकुलं पृष्ठतः कृत्वा<br>
यो वै पर-कुलं व्रजेत्।<br>
तेन दुश्चरितेनासौ<br>
काण्ड-पृष्ठो न संशयः  ॥ २६।७५ ॥</p>
<p>अग्निं प्रजापतिं चेष्ट्वा<br>
क्रियते गौतमो ऽवदत्।<br>
अन्ये त्व् आहुर् अपुत्रस्य<br>
चिन्तिता पुत्रिका भवेत्  ॥ २६।७६ ॥</p>
<p>पुत्रास् त्रयोदश प्रोक्ता<br>
मनुना येन पूर्वशः।<br>
सन्तान-कारणं तेषाम्<br>
औरसः पुत्रिका तथा  ॥ २६।७७ ॥</p>
<p>आज्यं विना यथा तैलं<br>
सद्भिः प्रतिनिधिः स्मृतम्।<br>
तथैकादश पुत्रास् तु<br>
पुत्रिकौरसयोर् विना  ॥ २६।७८ ॥</p>
<p>यद्य् एकजाता बहवो<br>
भ्रातरस् तु सहोदराः।<br>
एकस्यापि सुते जाते<br>
सर्वे ते पुत्रिणः स्मृताः  ॥ २६।७९ ॥</p>
<p>बह्वीनाम् एक-पत्नीनाम्<br>
एष एव विधिः स्मृतः।<br>
एका चेत् पुत्रिणी तासां<br>
सर्वासां पिण्डदस् तु सः  ॥ २६।८० ॥</p>
<p>पुन्नाम्नो नरकात् पुत्रः<br>
पितरं त्रायते यतः।<br>
मुख-सन्दर्शनेनापि<br>
तद् उत्पत्तौ यतेत सः  ॥ २६।८१ ॥</p>
<p>पौत्रो ऽथ पुत्रिका-पुत्रः<br>
स्वर्ग-प्राप्ति-कराव् उभौ।<br>
रिक्थे च पिण्ड-दाने च<br>
समौ तौ परिकीर्तितौ  ॥ २६।८२ ॥</p>
<p>कामतश् च शूद्रावरोधजस्य भ्रातुर् अंशं  ।<br>
सम्मान-मात्रं प्रेते पितरि दद्युः शुश्रूषुश् चेत् (?)  ॥ २६।८३ ॥</p>
<p>अन्नार्थं तण्डुल-प्रस्थम्<br>
अपराह्ने तु सेन्धनम्।<br>
वसनं त्रि-पण-क्रीतं<br>
देयम् एकं त्रि-मासतः  ॥ २६।८४ ॥</p>
<p>[२६।८ विधवा-भागः]<br>
एतावद् एव साध्वीनां<br>
चोदितं विधवा-धनम्  ॥ २६।८५ ॥</p>
<p>वसनस्याशनस्यैव<br>
तथैव रजकस्य च।<br>
धनं व्यपोह्य तच् छिष्टं<br>
दायादानां प्रकल्पयेत्  ॥ २६।८६ ॥</p>
<p>अपुत्रस्याथ कुलजा<br>
पत्नी दुहितरो ऽपि वा।<br>
तद्-अभावे पिता माता<br>
भ्राता पुत्राश् च कीर्तिताः  ॥ २६।८७ ॥</p>
<p>अपुत्रेण सुतः कार्यो<br>
यादृक् तादृक् प्रयत्नतः।<br>
पिण्डोदक-क्रिया-हेतोर्<br>
धर्म-सङ्कीर्तनस्य च  ॥ २६।८८ ॥</p>
<p>काङ्क्षण्ति पितरः पुत्रान्<br>
नरकापत-भीरवः।<br>
गयां यास्यति यः कश्चित्<br>
सो ऽस्मान् सन्तारयिष्यति  ॥ २६।८९ ॥</p>
<p>यथा जलं कुप्लवेन<br>
तरन् मज्जति मानवः।<br>
तद्वत् पिता कुपुत्रेण<br>
तमस्य् अन्धे निमज्जति  ॥ २६।९० ॥</p>
<p>करिष्यति वृषोत्सर्गम्<br>
इष्टापूर्तं तथैव च।<br>
पालयिष्यति वार्धक्ये<br>
श्राद्धं दास्यति चान्वहम्  ॥ २६।९१ ॥</p>
<p>[२६।९ भार्या-भागः]<br>
आम्नाये स्मृति-तन्त्रे च<br>
लोकाचारे च सूरिभिः।<br>
शरीरार्धं स्मृता भार्या<br>
पुण्यापुण्य-फले समा  ॥ २६।९२ ॥</p>
<p>यस्य नोपरता भार्या<br>
देहार्धं तस्य जीवति।<br>
जीवत्य् अर्ध-शरीरे ऽर्थं<br>
कथम् अन्यः समाप्नुयात्  ॥ २६।९३ ॥</p>
<p>सकुल्यैर् विद्यमानस् तु<br>
पितृ-भ्रातृ-सनाभिभिः।<br>
असुतस्य प्रमीतस्य<br>
पत्नी तद् भाग-हारिणी  ॥ २६।९४ ॥</p>
<p>पूर्व-प्रमीताग्निहोत्रं<br>
मृतं भर्तरि तद्-धनम्।<br>
विन्देत् पतिव्रता नारी<br>
धर्म एष सनातनः  ॥ २६।९५ ॥</p>
<p>मूर्वं म्र्ता हरेद् अग्निम्<br>
अन्वारूढा हरेद् अघम्।<br>
पुत्राभावे तु पत्नी स्यात्<br>
पत्न्य्-अभावे तु सोदरः  \<br>
तद्-अभावे तु दायादः  # पश्चाद् दौहित्रकं धनम्  ॥ २६।९६ ॥</p>
<p>जङ्गमं स्थावरं हेम<br>
रूप्य-धान्य-रसाम्बरम्।<br>
आदाय दापयेच् छ्राद्धं<br>
मास-षाण्मासिकादिकम्  ॥ २६।९७ ॥</p>
<p>पितृव्य-गुरु-दौहित्रान्<br>
स्वसृ-भर्त्रीयम् आतुलान्।<br>
पूजयेत् कव्यपूर्ताभ्यां<br>
वृद्धान् आथातिथीन् स्त्रियः  ॥ २६।९८ ॥</p>
<p>यद् विभक्ते धने किञ्चिद्<br>
आध्य्-आदि-विधि-संस्मृतम्।<br>
तज्-जाया स्थावरं मुक्त्वा<br>
लभेत गत-भर्तृका  ॥ २६।९९ ॥</p>
<p>वृत्तस्थापि कृते ऽप्य् अंशे<br>
न स्त्री स्थावरम् अर्हति।<br>
विधवा यौवनस्था चेन्<br>
नारी भवति कर्कशा  \<br>
आयुषः क्षपणार्थं तु  # दातव्यं जीवनं तदा  ॥ २६।१०० ॥</p>
<p>मृते भर्तरि भर्तृ-अंशं<br>
लभेत कुल-पालिका।<br>
यावज् जीवं हीन-स्वाम्यं<br>
दानाधमन-विक्रये  ॥ २६।१०१ ॥</p>
<p>क्रय-क्रीता तु या नारी<br>
सम्भोगार्थं सुतार्थिना।<br>
गृहीता वान्यदीया वा<br>
सैव स्त्री परिकीर्त्यते  ॥ २६।१०२ ॥</p>
<p>प्रदद्यात् त्व् एव पिण्डं वा<br>
क्षेत्रांशं वा यदृच्छया  ॥ २६।१०३ ॥</p>
<p>स्थावराज् जीवनं स्त्रीभ्यो<br>
यद् दत्तं श्वशुरेण तु।<br>
न तच् छक्यम् अपाहर्तुं<br>
इतरैः श्वशुरे म्र्ते  ॥ २६।१०४ ॥</p>
<p>सपिण्डा बान्धवा ये तु<br>
तस्याः स्युः परिपन्थिनः।<br>
हिंस्युर् धनानि तान् राजा<br>
चौर-दण्डेण घातयेत्  ॥ २६।१०५ ॥</p>
<p>[२६।१० संसृष्टि-विभागः]<br>
संसृष्टौ यौ पुनः प्रीत्या<br>
तौ परस्पर-भागिनौ।<br>
विभक्ता भ्रातरो ये तु<br>
सम्प्रीत्यैकत्र संस्थिताः  \<br>
पुनर् विभाग-करणे  # तेषां ज्यैष्ठ्यं न विद्यते  ॥ २६।१०६ ॥</p>
<p>कदाचिद् वा प्रमीयेत<br>
प्रव्रजेद् वा कथञ्चन।<br>
न लुप्यते तस्य भागः<br>
सोदरस्य विधीयते  ॥ २६।१०७ ॥</p>
<p>या तस्य भगिनी सा तु<br>
ततो ऽंशं लब्धुम् अर्हति।<br>
अनपत्यस्य धर्मो ऽयम्<br>
अभार्य-पितृकस्य च  ॥ २६।१०८ ॥</p>
<p>सा च दत्ता त्व् अदत्ता वा<br>
सोदरे तु मृते सति।<br>
तस्यांशं तु हरेत् सैव<br>
द्वयोर् व्यक्तं हि कारणम्  ॥ २६।१०९ ॥</p>
<p>अनन्तरः सपिण्डाद् यस्<br>
तस्य तस्य धनं भवेत्  ॥ २६।११० ॥</p>
<p>मृतो ऽनपत्यो ऽभार्यश् चेद्<br>
अभ्रातृ-पितृ-मातृकः।<br>
सर्वे सपिण्डास् तद् दायं<br>
विभजेरन् यथांशतः  ॥ २६।१११ ॥</p>
<p>संसृष्टानां तु यः कश्चिद्<br>
विद्या शौर्यादिना धनम्।<br>
प्राप्नोति तस्य दातव्यो<br>
द्व्यंशः शेषाः समांशिनः  ॥ २६।११२ ॥</p>
<p>विभक्तो यः पुनः पित्रा<br>
भ्रात्रा चैकत्र संस्थितः।<br>
पितृव्येणाथवा प्रीत्या<br>
तत् संसृष्टः स उच्यते  ॥ २६।११३ ॥</p>
<p>सोदर्या विभजेरंस् तं<br>
समेत्य सहिताः समम्।<br>
भ्रातरो ये च संसृष्टा<br>
भगिन्यश् च सनाभयः  ॥ २६।११४ ॥</p>
<p>येषां ज्येष्ठः कनिष्ठो वा<br>
हीयेतांश-प्रदानतः।<br>
म्रियेतान्यतरो वापि<br>
तस्य भागो न लुप्यते  ॥ २६।११५ ॥</p>
<p>॥॥ ॥॥</p>
<p>सोदरस्य तु सोदरः।<br>
दद्याच् चापहरेच् चांशं<br>
जातस्य च मृतस्य च  ॥ २६।११६ ॥</p>
<p>अन्योदर्यस् तु संसृष्टी<br>
नान्योदर्याद् धनं हरेत्।<br>
असंसृष्ट्य् अपि चादद्यात्<br>
सोदर्यो नान्य-मातृजः  ॥ २६।११७ ॥</p>
<p>प्रमीत-पितृकाणां तु<br>
पितृतो भाग-कल्पना  ॥ २६।११८ ॥</p>
<p>ये ऽपुत्राः क्षत्रविट्-शूद्राः<br>
पत्नी-भ्रातृ-विवर्जिताः।<br>
तेषां धन-हरो राजा<br>
सर्वस्याधिपतिर् हि सः  ॥ २६।११९ ॥</p>
<p>[२६।११ पुत्राणां वर्णानुरूपेण विशेषः]<br>
विप्रेण क्षत्रिया-जातो<br>
जन्म-ज्येष्ठो गुणान्वितः।<br>
भवेत् समांशः क्षत्रेण<br>
वैश्या-जातस् तथैव च  ॥ २६।१२० ॥</p>
<p>न प्रतिग्रह-भूर् देया<br>
क्षत्रियादि-सुताय वै।<br>
यद्य् अप्य् एषाम् पिता दद्यान्<br>
मृते विप्रा-सुतो हरेत्  ॥ २६।१२१ ॥</p>
<p>शूद्र्यां द्वि-जातिभिर् जातो<br>
न भूमेर् भागम् अर्हति।<br>
सजाताव् आप्नुयात् सर्वम्<br>
इति धर्मो व्यवस्थितः  ॥ २६।१२२ ॥</p>
<p>निषाद एक-पुत्रस् तु<br>
विप्रस्य स तृतीय-भाक्।<br>
द्वौ सकुल्याः सपिण्डा वा<br>
स्वधा-दाताथ संहरेत्  ॥ २६।१२३ ॥</p>
<p>कुल्याभावे स्वधा-दाता<br>
आचार्यः शिष्य एव वा।<br>
सर्वास्व् आपत्सु तान् वर्णांस्<br>
तथैव प्रतिपादयेत्  ॥ २६।१२४ ॥</p>
<p>अनपत्यस्य शुश्रूषुर्<br>
गुणवाञ् शूद्र-योनिजः।<br>
लभेताजीवनं शेषं<br>
सपिण्डाः समवाप्नुयुः  ॥ २६।१२५ ॥</p>
<p>[२६।१२ दुहितुः दायार्हत्वम्]<br>
भर्तुर् धन-हरी पत्नी<br>
तां विना दुहिता स्मृता  ॥ २६।१२६ ॥</p>
<p>अङ्गाद् अङ्गात् सम्भवति<br>
पुत्रवद् दुहिता नृणाम्।<br>
तस्मात् पितृ-धनं त्व् अन्यः<br>
कथं गृह्णीत मानवः  ॥ २६।१२७ ॥</p>
<p>तद्-अभावे तु दुहिता<br>
यद्य् अनूढा भवेत् तदा।<br>
अपुत्र-पौत्र-सन्ताने<br>
दौहित्रा धनम् आप्नुयुः  ॥ २६।१२८ ॥</p>
<p>यथैवात्मा तथा पुत्रः<br>
पुत्रेण दुहिता समा।<br>
तस्याम् आत्मनि तिष्ठन्ति<br>
कथम् अन्यो धनं हरेत्  ॥ २६।१२९ ॥</p>
<p>पौत्र-दौहित्रयोर् लोके<br>
विशेषो नास्ति धर्मतः।<br>
अनेनैव विधानेन<br>
सुतं चक्रे ऽथ पुत्रिकाम्  ॥ २६।१३० ॥</p>
<p>पुमान् पुंसो ऽधिके शुक्ले<br>
स्त्री भवत्य् अधिके स्त्रियाः  ॥ २६।१३१ ॥</p>
<p>सदृशी सदृशेनोढा<br>
साध्वी शुश्रूषणे रता।<br>
कृताकृता वा पुत्रस्य<br>
पितुर् धन-हरी तु सा  ॥ २६।१३२ ॥</p>
<p>यथा पितृ-धने स्वाम्यं<br>
तस्याः सत्स्व् अपि बन्धुषु।<br>
तथैव तत्-सुतो ऽपीष्टे<br>
मातृ-मातामहे धने  ॥ २६।१३३ ॥</p>
<p>तद्-अभावे भ्रातरस् तु<br>
भ्रातृ-पुत्राः सनाभयः।<br>
सकुल्या बान्धवाः शिष्याः<br>
श्रोत्रियाश् च धनार्हकाः  ॥ २६।१३४ ॥</p>
<p>[२६।१३ अपुत्रस्य धन-विभागः]<br>
अनपत्यस्य पुत्रस्य<br>
माता दायम् अवाप्नुयात्।<br>
भार्या-सुत-विहीनस्य<br>
तनयस्य मृतस्य तु  \<br>
माता रिक्थ-हरी ज्ञेया  # भ्राता वा तद्-अनुज्ञया  ॥ २६।१३५ ॥</p>
<p>पुत्राभावे तु पत्नी स्यात्<br>
पत्न्य्-अभावे तु सोदरः।<br>
तद्-अभावे तु दायादः<br>
पश्चाद् दौहित्रकं धनम्  ॥ २६।१३६ ॥</p>
<p>समुत्पन्नाद् धनाद् अर्धं<br>
तद्-अर्थं स्थापयेत् प्र्थक्।<br>
मास-षाण्मासिके श्राद्धे<br>
वार्षिके वा प्रयत्नतः  ॥ २६।१३७ ॥</p>
<p>बहवो ज्ञातयो यत्र<br>
सकुल्या बान्धवास् तथा।<br>
यस् त्व् आसन्नतरस् तेषां<br>
सो ऽनपत्य-धनं हरेत्  ॥ २६।१३८ ॥</p>
<p>भ्राता वा भ्रातृ-पुत्रो वा<br>
सपिण्डः शिष्य एव वा।<br>
सह पिण्ड-क्रियां कृत्वा<br>
कुर्याद् अभ्युदयं ततः  ॥ २६।१३९ ॥</p>
<p>स्वेच्छा-कृत-विभागो यः<br>
पुनर् एव विसंवदेत्।<br>
स राज्ञांशे स्वके स्थाप्यः<br>
शासनीयो ऽनुबन्धकृत्  ॥ २६।१४० ॥</p>
<p>साधारण-ऋण-न्यास-<br>
निह्नवे छद्मना क्रियाम्।<br>
पार्श्व-हानि-कारीं कृत्वा<br>
बलान् नैव प्रदापयेत्  ॥ २६।१४१ ॥</p>
<p>मायाविनो धृत-धनाः<br>
क्रूरा लुब्धाश् च ये नराः।<br>
सम्प्रीत्या साधनीयास् ते<br>
स्वार्थ-हान्या छलेन वा  ॥ २६।१४२ ॥</p>
<p>साहसं स्थावर-स्वाम्यं<br>
प्राग्-विभागश् च रिक्थिनाम्।<br>
अनुमानेन विज्ञेयं<br>
न स्युर् यत्र च साक्षिणः  ॥ २६।१४३ ॥</p>
<p>[२६।१४ विभक्त-क्रिया]<br>
तेषाम् एताः क्रिया लोके<br>
प्रवर्तन्ते स्व-रिक्थिषु।<br>
विभक्तान् अवगच्छेयुर्<br>
लेख्यम् अप्य् अन्तरेण तान्  ॥ २६।१४४ ॥</p>
<p>अविभक्तैश् च कर्तव्या<br>
वैश्वदेवादिकाः क्रियाः  ॥ २६।१४५ ॥</p>
<p>बलानुबन्ध-व्याघात-<br>
होढं साहस-भावकम्।<br>
स्वस्य भोगः स्थावरस्य<br>
विभागस्य पृथग्-धनम्  ॥ २६।१४६ ॥</p>
<p>पृथग्-आय-व्यय-धनाः<br>
कुसीदं च परस्परम्।<br>
वणिक्-पथं च ये कुर्युर्<br>
विभक्तास् ते न संशयः  ॥ २६।१४७ ॥</p>
<p>कार्यम् उच्छ्रावणालेख्यं<br>
विभक्तैर् भ्रातृभिर् मिथः।<br>
साक्षिणो वा विरोधार्थं<br>
विभजद्भिर् अनिन्दिताः  ॥ २६।१४८ ॥</p>
<p>येनांशो यादृशो भुक्तस्<br>
तस्य तं न विचालयेत्  ॥ २६।१४९ ॥</p>
<p>[२७ द्यूतम्]<br>
[२७।]<br>
द्यूतं निषिद्धं मनुना<br>
सत्य-शौच-धनापहम्।<br>
तत् प्रवर्तितम् अन्यैस् तु<br>
राज-भाग-समन्वितम्  ॥ २७।१ ॥</p>
<p>सभिकाधिष्ठितं कार्यं<br>
तस्कर-ज्ञान-हेतुना।<br>
एष एव विधिर् ज्ञेयः<br>
प्राणि-द्यूत-समाह्वये  ॥ २७।२ ॥</p>
<p>[२७।१ सभिक-वृत्तिः]<br>
सभिको ग्राहकस् तत्र<br>
दद्याज् जेत्रे नृपाय च।<br>
राज-वृद्धिः सकितवात्<br>
सभिकाद् दशकं शतम्  ॥ २७।३ ॥</p>
<p>यथा-समयं वा स्यात् ।<br>
॥॥ ॥॥  ॥ २७।४ ॥</p>
<p>[२७।२ स्वामिनोर् जय-पराजयः]<br>
द्वन्द्व-युद्धेन यः कश्चिद्<br>
अवसादम् अवाप्नुयात्।<br>
तत् स्वामिना पणो देयो<br>
यस् तत्र परिकल्पितः  ॥ २७।५ ॥</p>
<p>रहोजितो ऽनभिज्ञश् च<br>
कूटाक्षैः कपटेन वा।<br>
मोच्यो ऽभिज्ञो ऽपि सर्वस्वम्<br>
जितं सर्वं न दाप्यते  ॥ २७।६ ॥</p>
<p>[२७।३ कूट-द्यूत-दण्डः]<br>
कूटाक्ष-देविनः पापा<br>
राज-भाग-हराश् च ये।<br>
गणनावञ्चकाश् चैव<br>
दण्ड्यास् ते कितवाः स्मृताः  ॥ २७।७ ॥</p>
<p>ग्रहः प्रकाशः कर्तव्यो<br>
निर्वास्याः कूट-देविनः।<br>
व्यापादने तु तत्-कारी<br>
वधं चित्रम् अवाप्नुयात्  ॥ २७।८ ॥</p>
<p>[२७।४ सन्दिग्ध-जय-पराजय-निर्णयः]<br>
स एव साक्षी सन्दिग्धौ<br>
सभ्यैश् चान्यैस् त्रिभिर् वृतः।<br>
उभयोर् अपि सन्दिग्धं<br>
कितवास् तु परीक्षकाः  ॥ २७।९ ॥</p>
<p>यदा विद्वेषिणस् ते तु<br>
तदा राजा विचारयेत्  ॥ २७।१० ॥</p>
<p>एवं वादि-कृतान् वादान्<br>
प्रपश्येत् प्रत्यहं नृपः।<br>
नृपाश्रयास् तथा चान्ये<br>
विद्वद्भिर् ब्राह्मणैः सह  ॥ २७।११ ॥</p>
<p>[२८ समाह्वयः]<br>
[२८।]<br>
अन्योन्य-परिगृहीताः<br>
पक्षि-मेष-वृषादयः।<br>
प्रहरन्ते कृत-पणास्<br>
तं वदन्ति समाह्वयम्  ॥ २८।१ ॥</p>
<p>द्वन्द्व-युद्धेन यः कश्चिद्<br>
अवसादम् अवाप्नुयात्।<br>
तत्-स्वामिना पणो देयो<br>
यस् तत्र परिकल्पितः  ॥ २८।२ ॥</p>
<p>[२९ प्रकीर्णकम्]<br>
[२९।]<br>
एष वादि-कृतः प्रोक्तो<br>
व्यवहारः समासतः।<br>
नृपाश्रयं प्रवक्ष्यामि<br>
व्यवहारं प्रकीर्णकम्  ॥ २९।१ ॥</p>
<p>वाग्-धिग्-दण्डं वधं चैव<br>
चतुर्धा कल्पितं दमम्।<br>
पुरुषं दोष-विभवं<br>
ज्ञात्वा सम्परिकल्पयेत्  ॥ २९।२ ॥</p>
<p>सुवर्ण-शतम् एकं तु<br>
वधार्हो दण्डम् अर्हति।<br>
अङ्ग-च्छेदे तद्-अर्धं तु<br>
विवासे पञ्चविंशतिम्  ॥ २९।३ ॥</p>
<p>हस्ताङ्घ्रि-लिङ्ग-नयनं<br>
जिह्वा-कर्णौ च नासिका।<br>
जिह्वा पादार्ध-सन्दंश-<br>
ललाटौष्ठ-गुदं कटिः  ॥ २९।४ ॥</p>
<p>स्थानान्य् एतानि दण्डस्य<br>
निर्दिष्टानि चतुर्दश।<br>
ललाटाङ्को ब्राह्मणस्य<br>
नान्यो दण्डो विधीयते  ॥ २९।५ ॥</p>
<p>अधार्मिकांस् त्रिभिर् न्यायैर्<br>
निगृह्णीयात् प्रयत्नतः।<br>
निरोधनेन बन्धेन<br>
विविधेन भयेन च  ॥ २९।६ ॥</p>
<p>वेधेनापि यदा त्व् एतान्<br>
निगृहीतुं न शक्नुयात्।<br>
तदैषु सर्वम् अप्य् एतत्<br>
प्रयुञ्जीत चतुष्टयम्  ॥ २९।७ ॥</p>
<p>वाग्-दण्डं प्रथमं कुर्याद्<br>
धिग्-दण्डं तद्-अनन्तरम्।<br>
तृतीयं धन-दण्डं तु<br>
वध-दण्डम् अतः परम्  ॥ २९।८ ॥</p>
<p>बन्धनानि च सर्वाणि<br>
राज-मार्गे निवेशयेत्।<br>
दुःखिता यत्र दृश्यन्ते<br>
विकृताः पाप-कारिणः  ॥ २९।९ ॥</p>
<p>दशमांशं हरेद् अर्थं<br>
पञ्चमं सर्वम् एव वा।<br>
मृतस्य वित्ताद् आदद्याद्<br>
अज्ञातिः शव-दहकः  ॥ २९।१० ॥</p>
<p>बहु-रक्षस्य दशमम्<br>
अल्प-रक्षस्य पञ्चमम्।<br>
अपुत्र-पितृ-भार्यस्य<br>
सर्वम् एवेति शौनकः  ॥ २९।११ ॥</p>
<p>षड्-भागस् तर-शुल्कं च<br>
गते देयस् तथैव च।<br>
सङ्ग्राम-चौर-भेदी च<br>
सस्य-घातन-कृत् तथा  ॥ २९।१२ ॥</p>
<p>निष्कृतीनाम् अकरणं<br>
आज्ञा-सेध-व्यतिक्रमः।<br>
वर्णाश्रमाणां लोपश् च<br>
वर्ण-सङ्कर-लोपनम्  ॥ २९।१३ ॥</p>
<p>निधिर् निष्कुल-वित्तं च<br>
दरिद्रस्य धनागमः।<br>
अनाम्नातानि कार्याणि<br>
क्रिया-वादाश् च वादिनाम्  ॥ २९।१४ ॥</p>
<p>प्रकृतीनां प्रकोपश् च<br>
सङ्केतश् च परस्परम्।<br>
अशास्त्र-विहितं यच् च<br>
प्रजायां सम्प्रकीर्त्यते  ॥ २९।१५ ॥</p>
<p>साक्षि-सभ्यार्थ-सन्नानां<br>
दूषणे दर्शनं पुनः।<br>
स्व-वाचैव जितानां तु<br>
नोक्तः पौनर्भावो विधिः  ॥ २९।१६ ॥</p>
<p>वेदार्थोपनिबद्धत्वात्<br>
प्राधान्यं तु मनोः स्मृतम्।<br>
मन्व्-अर्थ-विपरीता या<br>
स्मृतिः सा न प्रशस्यते  ॥ एन्द् ॥</p>

  </div>
</article>


        

        



    <aside class="card border noPrint" id="section-tree-item-dharmaH_smRtiH_bRhaspatiH_vyavaharakANDam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/smRtiH/bRhaspatiH/vyavaharakANDam/">vyavahArakANDam </a>
            <a data-toggle="collapse" href="#section-tree-item-body-dharmaH_smRtiH_bRhaspatiH_vyavaharakANDam_md" role="button" aria-expanded="false" aria-controls="section-tree-item-body-dharmaH_smRtiH_bRhaspatiH_vyavaharakANDam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_smRtiH_bRhaspatiH_vyavaharakANDam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: vyavahArakANDam</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
