+++
title = "०४"
+++
**चतुर्थो ऽध्यायः**

आश्रमाणां समुच्चयपक्षम् आश्रित्याश्रमिणः पुरुषस्य यदायुस्तच् (?) चतुर्धा विभज्येदम् आह ।

**चतुर्थाम् आयुषो भागम् उषित्वाद्यं गुरौ द्विजः ।  
द्वितीयम् आयुषो भागं क्र्तदारो गृहे वसेत् ॥ ४.१ ॥**

ब्रह्मचर्यकालस्य विहितत्वात् "**चतुर्थम् आयुषो भागम्**" इत्य् एतद् उत्तरविवक्षार्थम् उद्दिष्टसङ्कीर्तनम् । एतेन द्वितीयभागो व्याख्यातः । "गृहे वसेद् द्विजः" इत्य् अनेन तृतीयाध्यायविहितस्य पञ्चमहायज्ञादेः कर्मणो ऽनुष्ठानम् उच्यते । तच् च पुनर् अनुष्ठानं कर्मणो वित्तसाधनं यस्माद् अर्थवृत्तिनियमशास्त्रम् इदं प्रक्रियते । 

**अद्रोहेणैव भूतानाम् अल्पद्रोहेण वा पुनः ।  
या वृत्तिस् तां समास्थाय विप्रो जीवेद् अनापदि ॥ ४.२ ॥**

"मैत्रो ब्राह्मण उच्यते" (म्ध् ११.३५) इति एतस्माद् अल्पद्रोहाभ्यनुज्ञानम् अप्य् अयुक्तम् । यतो ऽस्मात् सामर्थाद् इयान् द्रोह उपरोधार्थं कल्पते च हिंसायाम् । एवं च सत्य् अनुपरोधेन भूतानां प्रथमं प्रवर्तितव्यं सर्ववृत्तिषु वक्ष्यमाणासु सर्वार्थत्वाद् अस्य विधेर् उदाहरणम् अयाचितलाभस् तदभावोल्पापराधेनायाचितलाभेनैव सर्ववृत्तिष्व् एतद् विज्ञेयम् । एवं च (?) पुत्रदाराच् च त्ययप्राप्तिः (??) धर्मसङ्ग्रहश् च । तद्विपर्ययस् त्व् अनापत्तिः स्याद् **अनापदीत्य्** एतद् विसेषणम् अस्मिन् वृत्तिप्रकरणे ऽधिकारार्थं जीवन्न् अपि चैवम् ।

**यात्रामात्रप्रसिद्ध्यर्थं स्वैः कर्मभिर् अगर्हितैः ।  
अक्लेशेन शरीरस्य कुर्वीत धनसञ्चयम् ॥ ४.३ ॥**

**अक्लेशेन शरीरस्य** यात्राप्रमाणो **धनसञ्चयः** कार्यो नाधिकृतनियम उच्यते । शास्त्रोक्तयात्राप्रमाणत्वं च कर्तव्यं यावान् नित्यकर्मावच्छित्यै पुत्रदारस्थित्यै धनसञ्चयः कल्प्यते, तावान् एवास्य स्यान् न ततो ऽधिकः । केन । **स्वैः कर्मभिर् अगर्हितैः** । स्वैः शास्त्रवद्भिर् (?) इत्य् अर्थः । यस्माद् उच्यते –

**ऋतामृताभ्यां जीवत् तु मृतेन प्रमृतेन वा ।  
[१६१] सत्यामृताभ्याम् अपि वा न श्ववृत्त्या कथञ्चन ॥ ४.४ ॥**

अनापदि वर्तते नानृतादीन् अप्रसिद्धाण् स्वयम् एव श्लोकद्वयेन व्याकरोति ।

**ऋतम् उञ्छशिलं ज्ञेयम् अमृतं स्याद् अयाचितम् ।  
मृतं तु याचितं भैक्षं प्रमृतं कर्षणं स्मृतम् ॥ ४.५ ॥  
सत्यानृतं तु वाणिज्यं तेन चैवापि जीव्यते ।  
सेवा श्ववृत्तिर् व्याख्याता तस्मात् तां परिवर्जयेत् ॥ ४.६ ॥**

**उञ्छशिलम्** इति द्वन्द्वैकवद्भावः पदार्थद्वयविषयः । **अमृतादि**शब्दाश् **चायाचित**लाभादिष्व् अर्थेषु केनचित् सामान्येन व्याकरणीयाः । याचितप्रतिग्रहवचनात् तत्सहचरिते याजनाध्यापने ऽप्य् अत्र गृह्येते । तथा च वक्ष्यति "चतुर्थस् तु ब्रह्मसत्रेण जीवति" इति । "**सेवा श्ववृत्तिर् व्याख्याता**" इति ब्राह्मणापेक्षम् एतत् प्रकरणाद् विज्ञेयम् । उक्तम् हि "द्विजातिमुख्यवृत्तीनां विधानं श्रूयताम्" (म्ध् ३.२८६) इति । यतो नेतरवर्णविषयम् । तथा च गौतमः- "सर्वे चोत्तरोत्तरं परिचरेयुः" (ग्ध् १०.६५) इत्य् आह । प्रकृत्यपेक्षार्थश् चायं ब्राह्मणस्य सेवाप्रतिषेधः । अनापदीति । तथा च प्रकरणम् उक्तम् अनापदीति । एभिश् च वृत्तिपदार्थैर् यथा योगशास्त्रविहितस्य कर्मणः कर्तव्यापेक्षया ।

**कुसूलधान्यको वा स्यात् कुम्भीधान्यक एव वा ।  
त्र्यहैहिको वापि भवेद् अश्वस्तनिक एव वा ॥ ४.७ ॥**

आभिर् वृत्तिभिः सञ्चयविकल्पो ऽयम् उपदिश्यते । ज्ञानवैराग्यवतो हि गृहस्थस्य कृतार्थत्वापेक्षया **कुसूला**दिग्रहणं सञ्चयपरिमाणोपलक्षणपरं न नियमार्थं सञ्चयाधिकरणस्य । **त्र्यहैकिक**पदं तु व्युत्पाद्यते । इह भवम् ऐहिकम् । किं तत् । वृत्तिकर्म प्रकृतम् । त्र्यहैहिकं यस्य सो ऽयं **त्र्यहैहिको** गृहस्थः । **अश्वस्तनिकस्** तु सम्प्रक्षालनको विज्ञेयः । <u>अपरे</u> तूक्तश्लोकार्धम् एवं पठन्ति- "त्र्यहैहिको ह्य् अश्वस्तनिक एव वा" इति । तेषाम् उत्तरश्लोकविरोधः । येनास्मिन् पाठे पञ्च इत्य् एके पठन्ति न चत्वारः । "चतुर्णाम् अपि चैतेषाम्" (म्ध् ४.८) इति वक्ष्यति । यत्र मात्रा प्रसिद्ध्यर्थम् इत्य् अत्र । <u>नन्व्</u> इदम् उक्तम् एव यतो नारभ्यमात्रोक्तं परिहारः । ज्ञानवैराग्यतो गृहस्थस्य कृतार्थत्वापक्षायाः सञ्चयविकल्पो ऽयम् उपदिश्यत इति । अथ वा पूर्वस्थित्यपेक्षो धसञ्चय उक्तः । तथा च यात्राग्रहणम् । तत्र यात्राग्रहणात् तिथिर् (?) इति प्रसिद्धा । इह तु विहितः सुकर्मणः कृतकर्तव्यापेक्षयाथ वार्थवादार्था । पुनः श्रुत्युक्तम् (?) आह –

**चतुर्णाम् अपि वैतेषां द्विजानां गृहमेधिनाम् ।  
[१६२]** **ज्यायान् परः परो ज्ञेयो धर्मतो लोकजित्तमः ॥ ४.८ ॥**

वृत्तिसङ्कोचस्तुतिः ज्ञानवैराग्यविवेकप्राचुर्यापेक्षया । एवं च सत्य् अकृतार्थकर्माङ्गसञ्चयभूयस्त्वव्यपेक्षया कश्चित्,

**षट्कर्मैको भवत्य् एषां त्रिभिर् अन्यः प्रवर्तते ।  
द्वाध्याम् एकश् चतुर्थस् तु ब्रह्मसत्त्रेण जीवति ॥ ४.९ ॥**

वृत्तिप्रकरणात् तावत् याजनादीनां षण्णाम् इह ग्रहणम् । ये ह्य् आहुर् याजनाध्यापनप्रतिग्रहात् त्रीणि कर्माण्य् आपद्विषयाणि, त्रीण्य् असप्तीति (?) ग्रहणं क्षत्रियवैश्यवृत्तय इति, तेषाम् अध्यापनाद् इति वचनात् प्रकृतार्थोपरोधः । सदसत्प्रतिग्रहैकत्वाच् च पश्चात् कुतदृषत्वं (?) । ये ऽपि च ऋतशब्दालाबेन कल्पना न(?) यावन् नयन्ति, तेषाम् अपीमानि पञ्च भवन्ति कुसीदगोरक्षाग्रहणे च सप्त । यत इदं कर्मणां षष्ठम् उच्यते । शिलोञ्छे द्वे कर्मणि या पिता याचते द्वे एव । तथा च कृषिवाणिज्ये एवं षट् कर्माणि भवन्ति, प्रकृतत्वाद् एतेषाम् । अथ वाच्यत्वाद् एकं शिलोञ्छम् अर्थप्रयासत्त्योच्यते । एवं याचितया चित्तप्रतिग्रहो निमित्तभेदे ह्य् एकः याजनाध्यापने तु प्रतिग्रहोदाहरणसामर्थाद् अर्थतो ऽधिकृतसाहचर्येणात्र कृषिवाणिज्ये च द्वे एव । यतो ऽनया कल्पनया षट्कर्माथ वोक्तन्यायोपचारेण शिलोञ्छैकत्वाद् याजनाध्यापनप्रतिग्रहकृषिवाणिज्यानां च पञ्चत्वात् षट्कर्म शिलोञ्छप्रतिग्रहयोर् वा द्विजैकत्वविपर्ययेण एतद् वाच्यं षट् कर्मत्वम् । अपरा तु व्याख्या । याजनाध्यापनप्रतिग्रहास् त्रयः कृषिवाणिज्यकुसीदानि च त्रीणि एवं वा षट्कर्माणि । तथा च गौतमो ऽनापद्य् एवाह "कृषिवाणिज्ये चास्वयङ्कृते, कुसीदं च" (ग्ध् १०.५–६) इति । "**त्रिभिर् अन्यः प्रवर्तते**" इति प्रसिद्धानि त्रीणि याजनाध्यापनप्रतिग्रहा वक्ष्यमाणाः ब्रह्मसत्रसाहचर्यात् गृह्यन्ते । तथा च "प्रतिग्रहः प्रत्यवरः" (म्ध् १०.१०९) इति प्रतिग्रहस्याचोदितत्वाद् द्वाभ्याम् एक इति । याजनाध्यापने गृह्येते । चतुर्थस् तु "**ब्रह्मसत्रेण जीवति**" (म्ध् ४.९) इत्य् अध्यापनं ब्रह्मसत्रं जीवतीति लिङ्गात् । तस्य च नुत्यर्थत्वात् । एतेषां च कर्मणां परस्य ज्यायस्त्वं शास्त्रन्यायसिद्धम् । "निवृत्तिस् तु महाफला" (म्ध् ५.५६) इत्यात्मसंयमः । सङ्कोचेनेति शिलोञ्छायाचितानां च ब्राह्मणवृत्तीनां दर्शनात् । सर्वो ऽयं कृषिवाणिज्यादिवृत्तिप्रपञ्चो ब्राह्मणविषय एवानापदि, प्रकरणात् स्वयङ्कृतो द्रष्टव्यः । तथा च कृत्वोक्तं "द्विजातिमुख्यवृत्तीनां विधानं श्रूयताम् इति" (म्ध् ३.२८६) ।

**वर्तयंश् च शिलोञ्छाभ्याम् अग्निहोत्रपरायणः ।  
इष्टीः पार्वायणान्तीयाः केवला निर्वपेत् सदा ॥ ४.१० ॥**

अथ वा कृतार्थो विरक्तश् च सर्वा एवान्याय्यवृत्तीः परित्यज्य शिलोञ्छाभ्याम् **[१६३]** एव वर्तयेत् । यथा कथञ्चिद् यापयन् वृत्त्यात्मनाग्निहोत्रपरायण एव स्याद् इष्टीश् च कुर्यान् न काम्याः । किं तर्हि । **पार्वायणान्तीयाः** । पर्व चायनं च पर्वायणे । तयोर् अन्तः पर्वायणान्तः । तत्र भवाः **पार्वायणान्तीयाः** दर्शपूर्णमासनवयज्ञाग्रायणाः (?) । एवं च सति सर्वकाम्यप्रतिषेधो ऽस्याम् अवस्थायां (?) न केवलम् इष्टीनाम् एव । तथा च सत्य् अयम् ।

**न लोकवृत्तं वर्तेत वृत्तिहेतोः कथञ्चन ।  
अजिह्माम् अशठां शुद्धां जीवद् ब्राह्मणजीविकाम् ॥ ४.११ ॥**

लोकवृत्तं नाम विचित्रकथापरिहासादिभिः श्लोकावर्जनम् । तत् नानुतिष्ठेत् कदाचिद् अपि वृत्तिहेतोः । न तु परानुग्रहार्थं करुणया । कथं तर्हि । **अजिह्माम्** अकुटिलां केनचिद् व्याजेनाशठां श्रद्दधानस् तथा **शुद्धां** सर्वोपधापरित्यागेनाथ वा अजिह्मार्थविवरणम् इदम् । **अशठाम्** इत्य् एवं **शुद्धां जीवेद् ब्राह्मणजीविकाम्** । जीवनार्था वृत्तिर् जीविकाशब्देनोच्यते, गुणतस् तत्प्रकरणात् । एवं च सत्य् आङ्गम् **अशठां शुद्धाम्** । इत्य् एतानि तद्वेशेषणानि द्रष्टव्यानि । सर्वस्यैवास्य वृत्तिप्रकर्षस्य वैराग्यावस्थानस्य कारणम् अधुनोच्यते । 

**सन्तोषं परम् आस्थाय सुखार्थी संयतो भवेत् ।  
सन्तोषमूलं हि सुखं दुःखमूलं विपर्ययः ॥ ४.१२ ॥**

निरतिशयादृष्टसुखार्थी दृष्टशमसुखार्थी चैवं संयतो भवेत् यथावोचाम । यस्माद् इह लोके दृष्टं "**सन्तोषमूलं हि सुखं दुःखमूलं विपर्ययः**" इति । दृष्टाच् च दृष्टम् अपि अनुमेयम् एवं च न सुखार्थम् असत्प्रतिग्रहेष्टे प्रसज्येत सत्प्रतिग्रहादिषु यावतातिरेकेण ।

**अतो ऽन्यतमया वृत्त्या जीवंस् तु स्नातको द्विजः ।  
स्वर्ग्यायुष्ययशस्यानि व्रतानीमानि धारयेत् ॥ ४.१३ ॥**

पूर्वोक्तप्रकरणोपसंहारोपन्यासार्थः श्लोकः । <u>अत्र केचिद्</u> **अन्यतमयेति** वचनाद् वृत्तिसमुच्चयं नेच्छन्ति । तद् अयुक्तम् "षट्कर्मैको भवत्य् एषाम्" (म्ध् ४.९) इत्य् एवमादिनात्र साक्षाद् एव समुच्चयश्रवणात् । तस्माद् या एता वृत्तयो ऽभिहितास् ता सामन्यतमया लोके यथापदेशं समस्तया व्यस्तया वा जीवन् इत्य् उक्तानुवादमात्रम् एतत् । <u>अपरे</u> पुनः "**अन्यरया**" (?) इति पठन्ति । तद् अयुक्तम् । बहुत्वाद् वृत्तीनाम् असम्पदो हाल्पदोहापेषयैतद् युक्तम् । सर्ववृत्तिविशेषणत्वाद् एतयोस् तथा । कृतं तयोस् तद्विशेषणव्याख्यानम् अनेकवृत्त्युपदेशं च साक्षान् न श्रुतं त्वया (?) । नूनं षट्कर्मैको भवति इत्य् एवमादि । येनैवम् आचक्ष्वेति "**व्रतानीमानि धारयेत्**" इत्य् अस्य विधेः स्तुत्युपचयपक्षेणेदम् आरभ्यते ।

**[१६४]  
वेदोदितं स्वकं कर्म नित्यं कुर्याद् अतन्द्रितः ।  
तद् धि कुर्वन् यथाशक्ति प्राप्नोति परमां गतिम् ॥ ४.१४ ॥**

वेदोदितानि होत्रादेर् अनुवादो ऽयं दृष्टान्तो ऽर्थवादार्थः । यथैव हि वेदोदितम् अग्निहोत्राद्यत्यन्तोकृष्टसाधनानुष्ठानैर् एवं वक्ष्यमाणव्रतधारणम् इत्य् एव स्तुतिर् एवम् एव तत् । तथा च "**स्वर्ग्याणीमानि**"(म्ध् ४.१३) इत्य् उक्तम् अथ वोपलम्भप्रसङ्गात् स्मरणस्य लोकवद् वोदिदितम् एवेदं व्रतधारणम् । उत्सन्नस्मरणपक्षे वेदलिङ्गप्रभवत्वे ऽपि वा स्मरणस्यानुमानपक्षम् आश्रित्य पूर्ववद् अस्य स्तुत्यर्थता वचनीया । स्वातन्त्र्यपक्षे ऽपि स्मृतेर् वेदलिङ्गतायाः प्रामाण्याद्द्युक्तापूर्वा (?) (प्रामाण्यम् उक्तपूर्वम्?) । यद् अस्य स्तुतिर् अप्रयुक्तोपमा वैतत् । कथम् । वेदोदितम् इव वेदोदितम् । किं पुनस् तत् । इदं वक्ष्यमाणं व्रतधारणं स्वकं कर्म । कस्य । स्नातकस्य पुरुषधर्माख्यम् । यस्माद् अतो **नित्यं कुर्याद्** एतद् **अतन्द्रितः** । अस्य फलविधिस् **तद् धि कुर्वन् यथाशक्ति प्राप्नोति परमां गतिम्** इति यतश् चैतद् एवम् अतस् तानीमानीय् उच्यन्ते ।

**नेहेतार्थप्रसङ्गेन (?)**

शीतादिना धर्मार्थम् अपि 

> **न विरुद्धेन कर्मणा ।  
न कल्पमानेष्व् अर्थेषु नार्त्याम् अपि यतस् ततः ॥ ४.१५ ॥**

अयाजयाजनादिना । धर्मार्थम् अपीति वर्तते । नाकल्प्यम् आत्मार्थे ऽप्य् अप्रार्थितो ऽवनतान् अपि सतः नार्त्याम् अपि पुत्रदारात्ययधर्मतन्त्रविवक्षायां (?) यतस् तत इत्य् असत्प्रतिग्रहप्रतिषेधः । एवं च सहसैव कार्यो ऽयम् असत्प्रतिग्रहः तत् त्व् अत्यन्तप्रतिषेधः । यस्माद् आपद्येतं वक्ष्यति ।

**इन्द्रियार्थेषु सर्वेषु न प्रसज्येत कामतः ।**

न केवलं जिह्वोपस्थविषय एव प्रसङ्गो वार्यते । किं तर्ह्य् अन्येष्व् अपि शीतादिषु श्रोत्रादिविषयेषु । अतः सर्वग्रहणम् ।

**अतिप्रसक्तिं चैतेषां मनसा सन्निवर्तयेत् ॥ ४.१६ ॥**

अप्रतिषिद्धेष्व् अपि स्वदारगमनादिषु सन्निवर्तयेद् इति परमार्थप्रसङ्ख्याने नाध्यात्मविद्यानुशासनाख्यो नेति । कस्मात् पुनर् एतत् । "एवं यत्नतः" इत्य् अत्रोच्यते । कथं नामायम् एवं तत् (?) ।

**सर्वान् परित्यजेद् अर्थान् स्वाध्यायस्य विरोधिनः ।**

विषयसङ्गाख्यान् यथा तथा यापयन्तः स्थितिमात्रसन्तुष्टः स्वाध्यायपरः **[१६५]** स्याद् येन,

**यथा तथाध्यापयंस् तु सा ह्य् अस्य कृतकृत्यता ॥ ४.१७ ॥**

यं (?) नित्यस्वाध्यायत्वम् । तथा च ब्राह्मणम् "यं यं क्रतुम् अधीते तेन तेन हास्य क्रतुनेष्टं भवति" इति । 

**वयसः कर्मणो ऽर्थस्य श्रुतस्याभिजनस्य च ।  
वेषवाच्बुद्धिसारूप्यम् आचरन् विचरेद् इह ॥ ४.१८ ॥**

येषां शुश्रूषाकल्पनादिर् वाक्परिहसनं नर्मकथा (?) बुद्धिर् धर्मार्थकामेषु प्रसक्तिः एते वेषवाग्बुद्धयः आचाराविरोधिन्यो लोकप्रसिद्ध्या वयआदीनां पुरुषधर्माणाम् आनुरूप्येणानुष्ठेया इति नियम उच्यते । शास्त्रेण च श्लोकस्य सर्वो ऽयं लोकव्यवहारो विषयः प्रसमीक्ष्य यथा योगं सर्वतः प्रयोक्तव्यः ।

**बुद्धिवृद्धिकराण्य् आशु धन्यानि च हितानि च ।  
नित्यं शास्त्राण्य् अवेक्षेत निगमांश् चैव वैदिकान् ॥ ४.१९ ॥**

**शास्त्राण्य्** अङ्गानि गृह्यन्ते । वेदशास्त्राविरोधीनि च । तदुपसर्जनानि न्यायशास्त्राणि । **निगमास्** तु प्रसिद्धा एवानवगतशब्दार्थपर्यायोपदेशार्थाः । अथ वा निगम्यत एभिर् वेदार्थ इति निगमाः तदङ्गानि शास्त्राणि न त्व् अङ्गव्यतिरिक्तानि वेदशेषाण्य् एव गृह्यन्ते न्यायशास्त्रादीनि ।

**यथा यथा हि पुरुषः शास्त्रं समधिगच्छति ।  
तथा तथा विजानाति विज्ञानं चास्य रोचते ॥ ४.२० ॥**

"बुद्धिवृद्धिकराण्य् आशु धन्यानि च हितानि च" (म्ध् ४.१९) इति पूर्वशोकोतार्थवादस्यास्योपचयपक्षेणेयम् अपरा शास्त्राधिगमस्तुतिः, "नित्यं शास्त्राण्य् अवेकेत" (म्ध् ४.१९) इत्य् अस्य पूर्वश्लोकोक्तस्य विधेः ।

**ऋषियज्ञं देवयज्ञं भूतयज्ञं च सर्वदा ।  
नृयज्ञं पितृयज्ञं च यथाशक्ति न हापयेत् ॥ ४.२१ ॥**

वैश्वदेवादिकानां महायज्ञानाम् अभ्यासार्थ आरम्भ इति <u>केचित्</u> । तत् पुनर् युक्तम् अयुक्तं वेति विचारणीयम् । <u>वयं</u> पुनर् ब्रूमः । शेषविध्यर्थ एषां पुनर् उपन्यासस्तुत्यर्थो वा । तथा च प्रदर्शयिष्यामः ।

**एतान् एके महायज्ञान् यज्ञशास्त्रविदो जनाः ।  
अनीहमानाः सततम् इन्द्रियेष्व् एव जुह्वति ॥ ४.२२ ॥[१६६]**  

ये सर्वप्रकारस्य यज्ञस्य शास्त्रजाश् ते नाधिकृतत्वाद् अनीहमानास् तान् । महायज्ञात् सततं यावज्जीवम् "**इन्द्रियाग्निषु (?) जुह्वति**" । किं पुनस् तदास्तिक्यश्राद्धाभिनिवेशो वा ग्रहेण तन्मयाम् आहुतिमयं चास्य प्रपञ्चो वृत्तिस्थाने भवति \

**वाच्य् एके जुह्वति प्राणं प्राणे वाचं च सर्वदा ।  
वाचि प्राणे च पश्यन्तो यज्ञनिर्वृत्तिं अक्षयाम् ॥ ४.२३ ॥**

वायुवागिन्द्रिययोः (?) परस्परविरोधेन वृत्तिर् अर्थलक्षणा । तां दर्शयति । येन वाचि प्रवर्तमानायाम् अध्ययनादिषु प्राणस्य तदुपयोगो दृष्टस् तत् । गुणत्वाद् अहुतेः । आहुतिश् चात्मओपमर्देनाग्न्याबिश् (?) च वा न दृष्टः । यत इदं गुणवृत्त्योच्यते । "**वाच्य् एके जुह्वति प्राणम्**" एवं विपर्ययेण "**प्राणे वाचं च सर्वदा**" इति वक्तव्यम् । अत्र कारणम् आह "**वाचि प्राणे च पश्यन्तः**" । अनया शास्त्रोपासनयाधिकृतयज्ञानि वृत्तिम् अक्षयां शास्त्रस्यानतिशङ्क्यत्वाद् उपासनाविधेर् वायम् उपदेशस्तुतिपरं चैतत् । "इन्द्रियाग्निष्व् जुह्वति" (म्ध् ४.२२) इत्य् अस्य पूर्वश्लोकं विधेर् निदर्शनं चैतत् सर्वेन्द्रियप्राणवृत्त्योर् विज्ञेयं पक्षद्वये ऽपि । तथा च कौषीतकिब्राह्मणम् "यावद् वै पुरुषो न भाष्यते न तावत् प्राणितुं शक्नोति प्राणं तदा वाचि जुहोति यावद् वै पुरुषः प्राणिति न तावत् भषीतुं शक्नोति वाचं तदा प्राणेषु जुहोति एते अनन्ते अमृते जुहोति जाग्रच् च स्वपंश् च सततं जुहोत्य् अथ या अन्या आहुतयोन्तवत्यस् ताः कर्मयो (?) भवन्त्य् एवं एवं ह स्मैतत् पूर्वे विद्वांसो ऽग्निहोत्रं न जुहुवां चक्रुः" । श्रुतिपरम् एतत् कथम् एवं नामैते नित्याः । येनानधिकृता एव कर्मभिर् एतैर् अन्येन प्रकारेण यजन्ते नैषाम् उच्छितिर् अस्तीति मन्यमानः । सैषानुष्ठानस्तुतिर् एव । तेषाम् उपासनाविधिर् व्यानधिकृतपुरुषविषया (?) । युक्ता चैवम् इयं स्मृत्यर्थकल्पना, यस्माच् छ्रुताव् अपि –

**ज्ञानेनैवापरे विप्रा**

अधिकृतेभ्यो ऽनधिकृता इत्य् अर्थः ।

> **यजन्ते तेन तैर् मखैः ।**

यान् वक्ष्यामो ऽनन्तरश्लोके सदा यावज्जीवम् अत्र कारणम् आह –

**ज्ञानमूलां क्रियाम् एतां पश्यन्तः **

केन प्रकारेण ।

> **ज्ञानचक्षुषा ॥ ४.२४ ॥[१६७]**  

ज्ञायते ऽनेनेति **ज्ञानं** शास्त्रम् । करणे ल्युट् । तद् एव चक्षुस् तेन **ज्ञानचक्षुषा** शास्त्रेण तद् इदम् उच्यते । विद्वान् यजत इत्य् एवं च सति यद्य् अधिकारिश्रुतिर् इतीयम् अथापि फलविशेषप्रयोजनेत्य् उभयथापि श्रुतिविज्ञानसंयुक्तैवम् अन्यदाप्य् उदाहरणीयम् । "यो वा एतद् अक्षरं गार्ग्य् अविदित्वा यजते एवम् एते विदुः" इत्य् एवमादि चोदाहरणीयम् । "यं यं क्रतुम् अधीते तेन तेन हास्य क्रतुनेष्टं भवति," "य एवं विद्वान् स्वाध्यायम् अधीते" न ह्य् अकस्मात् स्तुतिः प्रवर्तत इति कृत्वाइतद् उदाहृतम् । विकल्पवच् च श्रुतं ज्ञानं "यो ह वैवं विद्वान् एतत् कर्म कुरुते यो वैतद् एवं वेद" इत्य् अत्रापि "सैव यो जना इदं चापरं यद् एव विद्यया करोति श्रद्धयोपनिषदा तद् एवं वीर्यवत्तरं भवत्" इति । तथा च व्यासभगवान् गीतास्व् आह ।

> श्रेयान् द्रव्यमयाद् यज्ञाद् ज्ञानयज्ञः पर्न्तप ।  
> सर्वं कर्माखिलं पार्थ ज्ञाने परिसमाप्यते ॥ [भ्ग् ४.३३]

तस्माद् एवम् उपपन्नम् उक्तम् । **ज्ञानमूलां क्रियाम्** इत्य् अस्योदाहरणम् ।

**अग्निहोत्रं च जुहुयाद् आद्यन्ते द्युनिशोः सदा ।  
दर्शेन पक्षमासान्ते पौर्णमासेन चैव ह ॥ ४.२५ ॥  
सस्यान्ते नवसस्येष्ट्या तथर्त्वन्ते द्विजो ऽध्वरैः ।  
पशुना ह्य् अयनस्यान्ते समान्ते सौमिकैर् मखैः ॥ ४.२६ ॥**

अग्निहोत्रे यज्ञशब्दो जुहोतिशब्देन पाठः । दर्शपूर्णमासादिषु तु श्रुतो ऽपि यजतिशब्दः शास्त्राद् विज्ञेयः । कथम् । "**द्विजो ऽध्वरैः**" इति सौमिकेषु चातुर्मासेष्व् अयम् अध्वरशब्दो वेदितव्यः, एवं च सत्य् अनधिकृतो ऽप्य् अत्र यथोक्तो वासनया परिप्रापयत्य् एवांस् तया (?) यथोक्तया एवं महायज्ञान् अपि परिप्रापयेद् इति स्तुत्यर्थम् इदम् अनधिकृतं वा प्रत्ययम् उपदेशः । एवं कृतशास्त्रन्यायविरोधसामर्थाइनयस्येष्टिपशुप्रसङ्गेन वेदम् अपरं श्लोकद्वयं प्रकृतार्थानुग्रहाय दृष्टान्तत्वेनोच्यते । 

**नानिष्ट्वा नवसस्येष्ट्या पशुना वाग्निमान् द्विजः ।  
नवान्नम् अद्यान् मांसं वा दीर्घम् आयुर् जिजीविषुः ॥ ४.२७ ॥  
नवेनानर्चिता ह्य् अस्य पशुहव्येन चाग्नयः ।  
प्राणान् एवात्तुम् इच्छन्ति नवान्नामिषगर्धिनः ॥ ४.२८ ॥**

इदम् अप्य् अनेनानौपासनयैव परिप्रापणीयम् इति स्तुतिपरम् एतद् उपदेशपरं वेत्य् एतद् उक्तम् । अन्ये तु "अग्निहोत्रं च जुहुयात्" (म्ध् ४.२५) इत्येवमादिम(?) श्लोकानाम् अर्थम् आहुः । अग्निहोत्रादीनां श्रुतौ नित्यत्वस्य प्रत्यक्षतो ऽनुप्रवेशाद् इह मानुस(?)नवान्नादनेन सह चतुर्भिः श्लोकैर् **[१६८]** नित्यतैषाम् उच्यते । तत् त्व् एतं न्याय्यम् अन्याय्यम् एवेति विचारणीयम् । महायज्ञप्रसङ्गेन नृयज्ञस्य शेषवक्तव्यतयेदम् आरभ्यते ।

**आसनाशनशय्याभिर् अद्भिर् मूलफलेन वा ।  
नास्य कश्चिद् वसेद् गेहे शक्तितो ऽनर्चितो ऽतिथिः ॥ ४.२९ ॥**

पाषण्डापवादार्थम् अतीतार्थस्य पुनर्वचनम् । अतस् तत्प्रतिषेधार्थम् इदम् आरभ्यते ।

**पाषण्डिनो विकर्मथान् बैडालव्रतिकाञ् छटान् ।  
हैतुकान् बकवृत्तींश् च वाङ्मात्रेणापि नार्चयेत् ॥ ३.३० ॥**

**पाषण्ड**शब्दो हि यदा निन्दार्थः कल्प्यते । यथान्यत्र न पाषण्डजना कान्त इत्य् एवमादि तदा **विकर्मस्था**दिशब्दास् तत्पर्यायाः सन्तः निन्दातिशयार्था लोकवद् वेदं च प्रयोजनत्वाद् अनुवादनकल्पनायाम् एषाम् अपुनरुक्तविभक्तन्यायं चैतद् उभयम् । पूर्वो गोबलीवर्दन्यायपक्षो ऽपि (म्?) अप्रतषेधादरार्थो विज्ञेयाः । यदा पुनराय (?) पाषण्डिशब्दो लिङ्गिपर्यायस् तदा तस्योभयथाभावात् तद्विशेषणं युक्तम् इदम् । ये ये **विकर्मस्थाः पाषण्डिनो** लिङ्गिनस् तान् **वाङ्मात्रेणापि नार्चयेत्** । नितराम् एतस्यां च व्याख्यामा (अ. व.) याम् उत्तरो ऽपि कर्मस्थप्रपञ्चः प्रतिषेधादरार्थः पूर्ववद् गमनीयः । कविकर्मस्थत्वहेत्वप्रपञ्चो वा । कथं बैडालव्रतिकान् (त्स्व्? उन्च्लेअर्) वत् (?) परातिसन्धानार्थम् आश्रमद्वारेण प्रच्छन्नोपधा मार्जारलिङ्गिनः नरा (?) धिया । यद्य् अपि चेदं शृण्वन्तश् च तदर्थहेतुकानि । तत्स्तुत्यै (?) । आगमलोकायतिकादयः (?) बकवृत्तयः च भन्नभन्न्कारस् (?) तदेकधा कारणे भेदोपवर्णनार्थम् उत्तरः प्रपञ्चो विज्ञेयः । तत्प्रयोजनं च विजितविकर्मस्थभेदस्य प्रयत्नतस् तत्परिहारः । यदि चैते अश्रोत्रियास् तत एषाम् अप्राप्तप्रतिषेधानयुक्ता (?) यतः श्रोत्रियत्वेन प्राप्तातिथ्यानाम् अनेन कर्मणा यः प्रतिषेधो युक्तारम्भः । किम् अयम् अत्यन्तप्रतिषेध एव तेभ्यो दानस्य नेत्य् आहात्यन्तप्रतिषेधे निःशक्तितो वचमानेभ्य (?) इत्य् एतद् विरुध्येत । तथा च प्रदर्शयिष्यामः । प्रकृतस्य प्रतिषेधो युक्तः । प्रकृतं च सायम् अतिथिभ्यां तदागमनं पूर्वश्लोकेनास्य (आह?) कश्चित् । "गृहे वसेच् छक्तितो ऽनर्चितो ऽतिथिः" इति वचनात् प्रातर्दानम् । तर्हि ननु प्राप्तम् एषाम् अप्रतिषेधात् सर्वत्रेति यत्नत इदम् आरभ्यते । व्रतस्नातो ऽपि (??)

**वेदविद्याव्रतस्नातान् श्रोत्रियान् गृहमेधिनः (गृहम् आगतान्) ।  
[१६९] पूजयेद् धव्यकव्याभ्यां विपरीतांस् तु वर्जयेत् ॥ ४.३१ ॥**

वेद एव विद्या वेदविद्या । वेदविद्या च व्रतानि च (?) वेदविद्याव्रतानि । तैः स्नातो **वेदविद्याव्रस्नातास्** त्रिप्रकारा अपि स्नातका गृह्यन्ते । तत्र च व्रत्स्नातापेक्षा श्रोत्रियानीत्येवदम् (?) अर्थवत् भवति येन व्रतस्नातकः । परिसमाप्य वेदविद्यां यःस्नाति स उच्यते । इतरयोर् अपि व पक्षयोर् इदम् उच्यते । वेदविद्याव्रतस्नातानीति वचनात् । सत्यं श्रोत्रियत्वं सिद्धं तद्वचनं तु पुनर् अतिशयार्थं यथाभिरूपाय कन्या दीयताम् इत्य् उक्ते ऽभिरूपतरायेति गम्यते । यस्माद् अनभिरूपाय कन्यादानम् एव नास्ति, एवम् इहापि सिद्धे सति पूर्वेणैव श्रोत्रियत्वे साङ्गवेदविज्ञानार्थः श्रोत्रियशब्दः पुनर् वक्तव्य एव । तथा च सति हव्यकव्ययोर् अन्यत्रैषां दिवान्नदानम् अप्रतिषिद्धं वेदितव्यम् । पाषण्डिनो भोजनाभ्यनुज्ञातसन्धेन (ज्ञानवचनेन?) च विहितस्यापि श्रोत्रियातिथिदानस्य पुनर् उपदेशो युक्त इति । तस्माद् अस्ति तेभ्यो ऽन्नदानं दिवैव हव्यकव्याभ्याम् अन्यत्र चेति पतितादिभ्यो ऽपि चान्नदानोपदेशाद् विज्ञायते । विशेषप्रतिषेधो ऽयं नात्यन्तप्रतिषेधः । इतश् चैषां नात्यन्तप्रतिषेधो, यद् अयम् आह –

**शक्तितो ऽपचमानेभ्यो दातव्यं गृहमेधिना ।  
संविभागश् च भूतेभ्यः कर्तव्यो ऽनुपरोधतः ॥ ४.३२ ॥**

तच् चैतद् (?) अत्यन्तप्रतिषेधे विरुध्येत यस्माद् इह्**आपचमानाः** पाषण्डिन एव प्रकृताः । भूतग्रहणं च सम्मानलिङ्गं तेन च विज्ञायते । वेदविद्याव्रतस्नातकेभ्यो ऽन्यत्रायं दानचोदनहव्यकव्याभ्यां चेतरथा ह्य् अनारम्भसमं प्रसज्येतोक्तत्वात् तदन्नदानस्येति । "**संविभागश् च भूतेभ्यः**" इत्य् एतच् चान्नदानव्यतिरेकेणान्यद् दिव्यदानं गम्यते । इतरथा ह्य् अनारम्भसमं प्रसज्येत । तत् पूर्वेणैव सिद्धत्वाद् इति ।

**राजतो धनम् अन्विच्छेत् संसीदन् स्नातकः क्षुधा ।  
याज्यान्तेवासिनोर् वापि न त्व् अन्यत इति स्थितिः ॥ ४.३३ ॥**

"अराजन्यप्रसूतितः" (म्ध् ४.८४) इति प्रतिषेधात् क्षत्रियाद् राज्ञः प्रतिलाभं वक्ष्यति । कस्येदं **संसीदन्न्** इति लिङ्गाद् आपद्धर्मविषयतोच्यते । सर्वाश्रमेषु च क्षत्रियाद् इत्याद्य् उक्त्वा तत्प्रतिग्रहस्यापद्धर्मविषयताथ वा दीक्षिताम्प्रतिषेधवत् (?) प्रतिषेधः । सीदत् कव्यम् इच्छद् द्विर् इति चास्यैवोत्तरविधित्सयापद्धर्मेषु ग्रहणम् । याज्यान्तेवासिनोर् उपकारकत्वाद् अप्रतिषेधः । अस्माच् च यत्नात् सत्प्रतिग्रहपक्षे यं प्रथमः कल्पः । "न राज्ञः प्रतिगृह्णीयात्" (म्ध् ४.८४) इति ब्राह्मणवैश्ययोस् तु राज्ञो ऽसत्प्रतिग्रहपक्षे प्रतिषेधः । तथा "यो राज्ञः प्रतिगृह्णीयाल् लुब्धस्योच्छास्त्रवर्तिनः" (म्ध् ४.८७) इति लिङ्गात् तयोर् **[१७०]** एवायम् अपवादः । अस्य श्लोकस्यैतम् अर्थम् आहुर् उपाध्यायविष्णुस्वामिपादाः । अहं तु ब्रुवे – "राजतो धनम् अन्विच्छेत्" इत्य् अनेन क्षत्रियाद् राज्ञो यथाशास्त्रवर्तिनश् च सकाशाद् अयं प्रतिग्रह उच्यते । किं पुनर् अत्र कारणं यस्माद् अक्षत्रियाद् राज्ञो ऽत्रैव स्नातकधर्मप्रकरणे प्रतिग्रहणप्रतिषेधं वक्ष्यति "न राज्ञः प्रतिगृह्णीयाद् अराजन्यप्रसूतितः" (म्ध् ४.८४) इति, "यो राज्ञः प्रतिगृह्णीयाल् लुब्धयोच्छास्त्रवर्तिनः" (म्ध् ४.८७) इति च । अनेन क्षत्रियस्यापि सत उच्छास्त्रवृत्तेश् च प्रतिग्रहप्रतिषेधात् । तस्माद् विज्ञायते नायम् असत्प्रतिग्रहपक्षः । यथोपाध्याय आह । येनान्यत् क्षत्रियाद् राज्ञः प्रतिग्रहशास्त्रम् अस्ति । स्नातकस्येदम् उक्तत्वाद् यतो नापद्धर्मविषयतास्य । इदं तर्हि कथं "**संसीदन् स्नातकः क्षुधा**" इत्य् उच्यते । नायम् अस्माद् असद्राजप्रतिग्रहो विज्ञातुं युक्तः । कस्मात् । प्रकरणात् प्राप्तिशास्त्रत्वाच् चान्स्येत्य् उक्तम् ¦ एतावत् तु शक्यम् अस्माद् विज्ञातुं नान्यस्मिन् प्रशस्तद्विजातिप्रतिग्रहे सति न्याय्याद् अपि राज्ञो ग्रहीतव्यं गुरुतरत्वात् सद्राजप्रतिग्रहस्यापि सतः इतरेभ्यो द्विजातिप्रतिग्रहेभ्यः । महोपमात्वात् साधोर् अपि राज्ञस् तन्त्रस्य दीक्षितान्नवद् वा साधुकारत्वे ऽपि सद्राज्ञः प्रतिग्रहस्य ईषद्गुरुत्वं विज्ञेयम् उक्तहेतुत्वाद् वा नायम् असत्प्रतिग्रहः स वायं प्रतिषिद्धस्यासत्प्रतिग्रहस्य प्रतिप्रसवस् तस्योपदेशाद् वापद्धर्मेषु । वक्ष्यति हि "सर्वतः प्रतिगृहणीयाद् ब्राह्मणो वृत्तिकर्षितः" (म्ध् १०.१०२), "सीदद्भिः कुप्यम् इच्छद्भिः" (म्ध् १०.१११३) इत्येवमादि । नमद्विप्रतिषेधार्थः प्रतिप्रसवो युक्तस्नातकधर्मेष्व् आपद्धर्मेषु च पौनरुक्त्यं हि । तथा स्याद् व्रतकरणोपरोधश् च प्रकरणस्नातकसमेषु याज्यान्ते । वासिनो सकं (?) "**राजतो धनम् अन्विच्छेत्**" इति वर्तते प्रतिग्रहेण याजनाध्यापनाभ्यांवा तत्सञ्ज्ञां प्रतिलाभहेतुत्वाद् ध्य् एतयोः । एवं च सति राज्ञो याज्यान्तेवासिभ्यां (?) सह विकल्पोपदेशात् तद्वत् साधुत्वे सति नायम् असत्प्रतिग्रहो विज्ञायते । न च समानानां तुल्यविकल्पो युक्तः । नाभावविकल्पः । यतश् चाह – **न त्व् अन्यत** इति । **स्थितिर्** इति अप्रशस्तद्विजातिभ्य इत्य् अर्थः । धनम् इच्छेद् इत्य् अन्येनास्य सम्बन्धो ऽथ वा **संसीदन्न्** इत्य् अनेन धर्मतन्त्रसङ्ग उच्यते । नात्मादीनाम् अवसादो यथा श्रुतिः उक्तसामर्थात् । तथा च वृत्तिकर्षितस्यापद्धर्मं वक्ष्यति । 

> अवृत्तिकर्षितः सीदन्न् इमं धर्मं समाचरेत् ।  
> सर्वतः प्रतिगृह्णीयाद् ब्राह्मणस् त्व अनयं गतः ॥ (म्ध् १०.१०१–०२)

इत्येवमादि । युक्तं चैतद् एव कल्पयितुम् । न ह्य् असत्प्रतिगृह्णातुर् धर्मानुष्ठानं युक्तम् । उत्तरप्रतिषेधात् "ये शूद्राद् अधिगम्यार्थम्" (म्ध् १२.४२) इत्येवमादि । आत्मकुटुम्बधारं तु वचनसामर्थाद् उक्तं न वचनस्यातिहारो (-चारो?) ऽस्ति । तथा च कृत्वेदं युक्तरूपं भवति ।

**न सीदेत् स्नातको विप्रः क्षुधा शक्तः कथञ्चन ।  
न जीर्णमलवद्वासा भवेच् च विभवे सति ॥ ४.३४ ॥[१७१]**  

अनेनात्मादीनां (?) क्षुदवसादः प्रतिषिद्धो न पूर्वेण यस् तत्प्रतिकारार्थम् इमाम् अवस्थाम् आपन्नस्य स्नातकस्यापद्धर्मान् वक्ष्यति ।

**कॢप्तकेशनखश्मश्रुर् दान्तः शुक्लाम्बरधरः शुचिः ।  
स्वाध्याये चैव युक्तः स्यान् नित्यम् आत्महितेषु च ॥ ४.३५ ॥**

**नखश्मश्रु**प्रभृतीनां कल्पनेन शुचिस्नानाद् एवं च नाकस्मात् श्मश्रुप्रभृतीनि धारयेद् अशुद्धित्वात् तद्धारणस्य लिङ्गोपदेशो वायम् । तथा चेदम् अपरलिङ्गधारणम् आह स्नातकस्य ।

**वैणवीं धारयेद् यष्टिं सोदकं च कमण्डलुम् ।  
यज्ञोपवीतं वेदं च शुभं रौक्मे च कुण्डले ॥ ४.३६ ॥**

**वैणवीं धारयेद् यष्टिम्** इत्य् अत्र विशिष्टजातिसन्नियोगेन तद्वतः पदार्थस्य धारणं नियम्यते । **सोदकं च कमण्डलुम्** इत्य् एतत् पुनः किं अदृष्टायैवास्य धारणं कुण्डलादिवद् दृष्टाय शौचाय च यज्ञोपवीतादिवद् इत्य् अत्र आह कश्चित् । व्यर्थत्वाद् वाक्यस्य ब्रह्मचारिशास्त्राद् यज्ञोपवीतस्योपस्पर्शनाङ्गता, नाकस्मात् कमण्डलोर् अपि । किं तर्हि । ब्रह्मचारिशास्त्राद् एव शौचात्मधर्मसंस्कारसाधननियमो विज्ञेयः । अन्यथा हि शास्त्रवद् ग्रहणैर् मेखलादिभिर् अस्य प्रतिपत्तिनियमसाम्यम् अयुक्तम् आपद्येत कमण्डलुग्रहणस्याशास्त्रलक्षणत्वाद् उक्तम्-

> मेखलाम् अजिनं दण्डम् उपवीतं कमण्डलुम् ।  
> अप्सु प्राप्य विनष्टानि गृहीतान्यानि मन्त्रवत् ॥ [म्ध् २.६४]

अथ पुनर् धारणमात्रस्यापि ब्रह्मचारिणो ऽनेन शास्त्रेणादृष्टप्रयोजनमेखलादिवद् एव कल्प्यते । को दोषः स्यात् । इह पुनर्वचनम् अनर्थकम् अस्य प्रसज्येत । यत् कारणम् अनुवृत्तिशास्त्रेणैव केषाञ्चिद् ब्रह्मचारिधर्माणाम् उत्तरत्र पठितत्वात् । तद् उक्तं हि-

> अग्नीन्धनं बैक्षचर्याम् अधःशय्यां गुरोर् हितम् ।  
> आ समावर्तनात् कुर्यात् कृतोपनयनो द्विजः ॥ [म्ध् २.१०८]

तथा च स्मृत्यन्तरम्- "उत्तरेषां चैतद् अविरोधि" (ग्ध् ३.१०) इति । नन्व् अस्य कमण्डलुग्रहणस्य शौचार्थत्वाद् अदृष्टार्थता सम्भवेद् अनुपदेशार्हत्वं प्राप्नोति प्रनाडिकया स्याद् अदृष्टार्थत्वम् अस्य नियमशास्त्रस्य यथोपस्पर्शनस्येह भवेद् एवं चाहन्यादीनां (?) नियमश् चान्योदकाधिकरणस्य समानस्य निवृत्त्यर्थः । यथा लोकशास्त्रयोर् नासमानस्य । तथा च गौतमः- "सन्निधायोदकम्" (ग्ध् २.४१) इत्य् आह । न चार्थलक्षणत्वाद् अन्यद् उदकाधिकरणम् उपदेशार्हं ब्रह्मचारिणो भोजनकाले ऽन्यद् अतः कमण्डलोर् एवं च नैष्ठिकब्रह्मचारिवानप्रस्थभिक्ष्वाश्रमिणां कमण्डलुग्रहणन्यायाद् भवति न च सत्यां विशिष्टस्मृताव् एतेषाम् अपि सन्निधानेन कमण्डलुनात्मसंस्कारसाधनं शौचे एवम् उपपद्यते । तथा च स्मृत्यन्तरम्-

> कमण्डलुं परिहरेत् सर्वावस्थो ऽप्य् अशौचतः ।  
> न त्व् एनं कुत्सयेद् विद्वान् न शङ्केतापि दूषयेत् ॥  
> यथैव सोमसंयोगाल् लोमशः शुचिर् इष्यते ।  
> अपां तथैव संयोगान् नित्यमेध्यं **[१७२]** कमण्डलुः ॥  
> ब्राह्मणाः सर्वतो मेध्यास् तेषां चैव कमण्डलुः ।   
> ब्राह्मणाव् इति तं पूर्वम् इत्य् अयं धर्मनिश्चयः (?) ॥

व्यासश् च दानधर्मेषु स्तुतिम् आह तद्दानस्य-

> उपस्पर्शनषड्भागं लभते नात्र संशयः । इति ।

त्रिप्रकारश् च धर्मः – श्रौतः स्मार्तः शिष्टाचरितश् च । यतो ऽयम् एव शिष्टाचरितत्वात् प्रमाणम् । तथा च स्मृत्यन्तरम् [एद्. अत्र ग्रन्थलोप इव प्रतीयते कस्यापि पद्यस्यानुद्दृतत्वात्]

शिष्टाचारश् च शास्त्राविरुद्धाह् प्रमाणम् । तथा चायम् अविरुद्धशास्त्रेण । एवं च सति शिष्टाचारप्रमाणत्वात् तद्धारणस्य दृष्टार्थे तद्धारणं युक्तम् एव स्याद् आत्मसंस्कारप्रयोजनत्वम् अपि ब्रह्मचारिशास्त्राद् यज्ञोपवीतवद् इति सामर्थ्यं चात्रैवम् एव बहुधा वचनीयं शास्त्रन्यायाविरोधेनेति । <u>वेदो दर्भवटुः वेदेन पुरोडाशं समूहतीति</u> [एद्. पाठो ऽत्रातीव भ्रष्ट इव] मन्त्रब्राह्मणराशेस् तु ग्रहणे पुनरुक्तदोषः स्याद् उक्तत्वात् । तस्य "**शुभे रौक्मे च कुण्डले**" नाकारतः, किं तर्हि । वर्णतः शुभत्वं विज्ञेयम् इति ।

**नेक्षेतोद्यन्तम् आदित्यं नास्तं यान्तं कदाचन ।  
नोपरक्तं न वारिस्थं न मध्यं नभसो गतम् ॥ ४.३७ ॥  
न लङ्घयेद् वत्सतन्त्रीं न प्रधावेच् च वर्षति ।  
न चोदके निरीक्षेत स्वं रूपम् इति धारणा ॥ ४.३८ ॥  
मृदं गां दैतं विप्रं घृतं मधु चतुष्पथम् ।  
प्रदक्षिणानि कुर्वीत प्रज्ञातं च वनस्पतिम् ॥ ४.३९ ॥**

शास्त्रे लोके वा देवताधिष्ठानेन ।

**नोपगच्छेत् प्रमत्तो ऽपि स्त्रियम् आर्तवदर्शने ।  
समाने शयने चैव न शयीत तथा सह ॥ ४.४० ॥  
रजसाभिप्लुतां नारीं द्विजस्याभ्युपगच्छतः ।  
प्रजा तेजो यशश् चक्षुर् आयुश् चैव प्रहीयते ॥ ४.४१ ॥  
तां विवर्जयतस् तस्य रजसा समभिप्लुताम्   
प्रज्ञा तेजो यशश् चक्षुर् आयुश् चैव प्रवर्धते ॥ ४.४२ ॥**

उभयथा वाक्यस्वाभाव्याद् वर्जनस्तुतिः ।

**नाश्नीयाड् भार्यया सार्धं नैनां वीक्षेत वाश्नतीम् ।  
क्षुवतीं जृम्भमाणां वा न चासीनां यथासुखम् ॥ ४.४३ ॥**

"नित्यम् आस्यं शुचि स्त्रीणाम्" (म्ध् ५.१३०) इतीदम् अवशिष्टम् अप्य् अनुज्ञातम् अनेन प्रतिषेधेन रतिविषयं विज्ञायते । रत्याम् (?) इह भार्यया सह भुज्यते । इतरथा हि स्त्रीशूद्रोच्छिष्टप्रतिषेधाद् एव **[१७३]** भार्यया सह भोजनप्रतिषेधे सिद्धे पुनः प्रतिषेधो ऽनर्थकः स्यात् । न चानेन हनिन्यादि (?) स्त्रीभिः सह भोजनम् अनुज्ञायते नापि भोजनाद् अन्यत्र भार्योच्चिष्ठस्यानुज्ञानम् । एवं च सति न्यायात् स्मृत्याचारात् त्रिसन्ध्यं च प्रज्ञा नश्यति मे भुक्तः । ततश् च ।

**नाञ्जयन्तीं स्वके नेत्रे न चाभ्यक्ताम् अनावृताम् ।  
न पश्येत् प्रस्रवन्तीं च तेजस्कामो द्विजोत्तमः ॥ ४.४४ ॥  
नान्नम् अद्याद् एकवासा न नग्नः स्नानम् आचरेत् ।  
न मूत्रं पथि कुर्वीत न भस्मनि न गोव्रजे ॥ ४.४५ ॥  
न फालकृष्टे न जले न चित्यां न पर्वते ।  
न जीर्णदेवायतने न वल्मीके कदाचन ॥ ४.४६ ॥  
न ससत्त्वेषु गर्तेषु न गच्छन् नापि च स्थितः ।  
न नदीतीरम् आसाद्य न च पर्वतमस्तके ॥ ४.४७ ॥  
वाय्वग्निविप्रम् आदित्यम् अपः पश्यंस् तथैव गाः ।  
न कदाचन कुर्वीत विण्मूत्रस्य विसर्जनम् ॥ ४.४८ ॥  
तिरस्कृत्योच्चरेत् काष्ठलोष्ठपत्रतृणादिना ।  
नियम्य प्रयतो वाचं संवीताङ्गो ऽवगुष्ठितः ॥ ४.४९ ॥  
मूत्रोच्चारसमुत्सर्गं दिवा कुर्याद् उदङ्मुखः ।  
दक्षिणाभिमुखो रात्रौ सन्ध्ययोश् च तथा दिवा ॥ ४.५० ॥  
छायायाम् अन्धकारे वा रात्राव् अहनि वा द्विजः ।  
यथासुखमुखः कुर्यात् प्राणबाधाभयेषु च ॥ ४.५१ ॥  
प्रत्यग्निं प्रतिसूर्यं च प्रतिसोमोदकद्विजान् ।  
प्रतिगां प्रतिवातं च प्रज्ञा नश्यति मेहतः ॥ ४.५२ ॥  
नाग्निं मुखेनोपधमेन् नग्नान्नेक्षेत च स्त्रियम् ।  
नामेध्यं प्रक्षिपेद् अग्नौ न च पादौ प्रतापयेत् ॥ ४.५३ ॥  
अधस्तान् नोपदध्याच् च न चैत्नम् अभिलङ्घयेत् ।  
न चैनं पादतः कुर्यान् न प्राणाबाधम् आचरेत् ॥ ४.५४ ॥  
नाश्नीयात् सन्धिवेलायां न गच्छेन् नापि संविशेत् ।  
[१७४]** **न चैव प्रलिखेद् भूमिं नात्मनो ऽपहरेत् स्रजम् ॥ ४.५५ ॥  
नाप्सु मूत्रं पुरीषं वा ष्ठीवनं वा समुत्सृजेत् ।  
अमेध्यलिप्तम् अन्यद् वा लोहितं वा विषाणि वा ॥ ४.५६ ॥  
नैकः स्वपेच् छून्यगृहे न श्रेयांसं प्रबोधयेत् ।  
नोदक्ययाभिभाषेत यज्ञं गच्छेन् न चावृतः ॥ ४.५७ ॥**

> 	[एद्. भारुचिव्याख्यातमनुस्मृतिपाठमात्रगोचरः श्लोकः]

**नमस्कर्तुं व्रजेत् कामं दिदृक्षुर् यज्ञकर्म च ।  
कुलात् कुलं रजस्यार्थी सञ्चरेन् नानिमित्ततः ॥  
अग्न्यगारे गवां गोष्ठे ब्राह्मणानां च सन्निधौ ।  
स्वाध्याये भोजने चैव दक्षिणं बाहुम् उद्धरेत् ॥ ४.५८ ॥  
न वारयेद् गां (?) धयन्तीं न चाचक्षीत कस्यचित् ।  
न दिवीन्द्रायुधं दृष्ट्वा कस्यचिद् दर्शयेद् बुधः ॥ ४.५९ ॥  
नाधर्मिके वसेद् ग्रामे न व्याधिबहुले तथा ।  
प्रपद्येताटवीं नैको न चिरं पर्वते वसेत् ॥ ४.६० ॥  
न शूद्रराज्ये निवसेन् नाधार्मिकजनावृते ।  
न पाषण्डिजनाक्रान्ते नोपसृष्टे ऽन्त्यजैर् नृभिः ॥ ४.६१ ॥  
न भुञ्जीतोद्धृतस्नेहं नातिसौहित्यम् आचरेत् ।  
नातिप्रगे नातिसायं न सायं प्रातराशितः ॥ ४.६२ ॥  
न कुर्वीत वृथा चेष्टां न वार्य् अञ्जलिना पिबेत् ।  
नोत्सङ्गे भक्षयेद् भक्ष्यान् न जातु स्यात् कुतूहली ॥ ४.६३ ॥  
न नृत्येद् अथ वा गायेन् न वादित्राणि वादयेत् ।  
नास्फोटयेन् न च क्षेडेन् न च रक्तो विरावयेत् ॥ ४.६४ ॥  
न पादौ धावयेत् कांस्ये कचिद् अपि भाजने ।  
न भिन्नभाण्डे भुञ्जीत न भावप्रतिदूषिते (?) ॥ ४.६५ ॥  
उपानहौ च वासश् च घृतम् अन्यर् न धारयेत् ।  
[१७५]** **उपवीतम् अलङ्कारं स्रजं करकम् एव च ॥ ४.६६ ॥  
नाविनीतैर् व्रजेद् भुर्यैर् न च क्षुद्व्याधिपीडितैः ।  
न भिन्नाक्षिक्षुरैर् वापि न वालधिव्रूपितैः ॥ ४.६७ ॥  
विनीतैस् तु व्रजेन् नित्यम् आसुगैर् लक्षणान्वितैः ।  
वर्णरूपोपसम्पन्नैः प्रतोदेनातुदन् भृशम् ॥ ४.६८ ॥  
बालातपः प्रेतधूमो वर्ज्यं भिन्नं तथासनम् ।  
न छिन्द्यान् नखरोमाणि दन्तैर् नोत्पाटयेन् नखान् ॥ ४.६९ ॥  
न मृल्लोष्टं विमृद्नीयान् न छिन्द्यात् करजैस् तृणम् ॥  
न कर्म निष्फलं कुर्यान् नायत्याम् असुखोदयम् ॥ ४.७० ॥  
लोष्टमर्दी तृणच्छेदी नखखादी च यो नरः ।  
स विनाशं प्रयात्य् आशु (?) सूतको ऽशुचिर् एव च ॥ ४.७१ ॥  
न विगृह्यकथां कुर्यात् बहिर्माल्यं न धारयेत् ।  
गवां च यानं पृष्ठेन सर्वं चैव विगर्हितम् ॥ ४.७२ ॥  
अद्वारेण च नातीयाद् ग्रामं वा वेश्म वावृतम् ।**

> 	[एद्. एष भागः अधिकमषीपातनाद् दुष्पाठ्यः]

**रात्रौ च वृक्षमूलानि दूरतः परिवर्जयेत् ॥ ४.७३ ॥  
नाक्षैः क्रीडेत् कदाचित् तु स्वयं नोपानहौ हरेत् ।  
शयनस्थो न भुञ्जीत न पाणिस्थं न चासने ॥ ४.७४ ॥  
सर्वं च तिलसम्बद्धं नाद्याड् अस्तमयं प्रति ।  
न च नग्नः शयीतेह न चोच्छिष्टः कथञ्चन ॥ ४.७५ ॥  
आर्द्रपादस् तु भुञ्जीत संविशेन् न कदाचन ।  
नार्द्रपादस् (?) तु भुञ्जानो दीर्घम् आयुर् अवाप्नुयात् ॥ ४.७६ ॥  
अचक्xउर्विषयं दर्शं (?) न पर्पद्येत कर्हिचित् ।  
न विण्मूत्रम् उदीक्षेत न बाहुभ्यां नदीं तरेत् ॥ ४.७७ ॥  
अधितिष्ठेन् न केशांस् तु न भस्मास्थिकपालिकाः ।  
न कार्पासास्थि न तुषान् दीर्घम् आयुर् जिजीविषुः ॥ ४.७८ ॥  
[१७६]** **न संवसेच् च पतितैर् न चण्डालैर् न पुल्कसैः ।  
न मूर्खैर् नावलिप्तैश् च नान्त्यैर् नान्त्यावसायिभिः (?) ॥ ४.७९ ॥**

यमनियमार्थाः श्लोकाः स्नातकस्य ऋजूत्वान् न व्याख्याताः ।

**न शूद्राय मतिं दद्यान् नोच्छिष्टं न हविष्कृतम् ।  
न चास्योपदिशेद् धर्मं न चास्य व्रतम् आदिशेत् ॥ ४.८० ॥**

"**न शूद्राय मतिं दद्यात्**" इत्य् अप्रवृत्तस्य धर्मे शूद्रस्य वृत्त्यर्थम् उपदेशम् अनिच्छतो न कुर्यात् । "पृच्छतस् तु कथयेत् । प्रायश्चित्तोपदेशवत्" इति कश्चिद् आह । तद् असत्, शास्त्रान्तरासिद्धत्वात् । उक्तं हि "नापृष्टः कस्यचिद् ब्रूयात्" (म्ध् ३.११०) इति । कस् तर्ह्य् अस्यार्थः । अदृष्टार्थम् इति दानम् अनेन सर्वप्रकारं वार्यते । न तु लौकिकं कटकरणादि धर्मोपदेशप्रतिषेधसामर्थ्यात् । **नोच्छिष्टम्** इति । भुक्तम् इति भुक्तशिष्टं भुञ्ज्य(?)धिकरणस्थं प्रतिषिध्यते । भुञ्जानस्यैव इति (?) केचित् । तद् अयुक्तम्, अनुज्ञातत्वाद् अस्य । वक्ष्यति हि "उच्छिष्टम् अन्नं दातव्यम्" (म्ध् १०.१२५) इति । तद् अनेन विरुध्यते । एते प्रतिषेधानुज्ञानस्मृती परस्परविरोधिन्यौ मा भूताम् इति, यतो ऽयम् नर्थः । अपि स्यात् – अनुज्ञानस्मृतिर् अन्यार्थातिथ्यादिभुक्तशिष्टात् पाकाच् छूद्राय देयम् एवं चाविरोध इति, तद् एतद् असत् । प्रदेशान्तरसिद्धत्वाद् अस्यार्थय्स् "वैश्यशूद्राव् अपि प्राप्तौ" (म्ध् ३.११२) इत्येवमादिना । तथा च तदवस्थो विरोधः । आज्ञाय चैनं स्मृत्यर्थम् उक्तत्वे (?) "शूद्राणां मासिकं कार्यं वपनं न्यायवर्तिनां" (म्ध् ५.१४०) इत्य् अवच्छेदविकल्पश् च । "द्विजोच्छिष्टं च भोजनम्" (म्ध् ५.१४०) इत्य् अतः वक्ष्यति । अतो ऽन्यतरेणेदम् अर्थेन भवितव्यम् इदानीं चापरं लिङ्गात् । शूद्रायोच्छिष्टदानस्य श्राद्धप्रकरणे ह्य् उक्तम् उच्छोषणं भूतम् अजिह्मअस्याशठस्य (?) दासवर्गस्य तत् पित्रे भागधेयं प्रवक्ष्यत इति सर्वस्मृतिधर्मेषु चाविमानेन शूद्रादयः ब्राह्मणोच्छिष्टम् अनुज्ञातं न शक्यं प्रत्यख्यातुम् अन्तरेण प्रमाणम् । तथा च गौतमः- "उच्छिष्टाशनं शिल्पवृत्तिश् च" (ग्ध् १०.५९–६०) इत्य् आह । किं च "श्राद्धं भुक्त्वा य उच्छिष्टं वृषलाय प्रयच्छति ***?" (म्ध् ३.२४९) इत्य् अयं च विशेषप्रतिषेधाद् दर्शयति । श्राद्धाद् अन्यत्रोच्छिष्टदानप्राप्तिर् अस्तीति ॥ इतरथा हि "नोच्छिष्टम्" (म्ध् २.५६) इत्य् अनेनैव सिद्धो ऽन्यत्र च सामान्येनैवोच्छिष्टम् इत्य् अयम् प्रतिषेधाद् विशेषप्रतिषेधार्थो निर्विषयत्वा अस्येत्य् अभ्यनुज्ञायवादेन वेदम् उच्यते । अथ मन्यसे, नित्यार्थो ऽयं श्राद्धप्रतिषेधो भविष्यत्य् एवं च "**नोच्छिष्टम्**" इत्य् अयं प्रतिषेधत्वनित्यत्वसिद्धाव् अन्यत्र श्राद्धात् पाक्षिकं दानम् अनुजानाति । एवं चोभयं प्रतिषेधसिद्धिः । तेद् एतद् अयुक्तम्, उक्तन्यायशास्त्रविरोधात् । असति तस्मिन् एतत्समञ्जसं स्याद् अप्य् अनुज्ञात चैतद् अनित्यम् उच्यते । हविःशेषम् अप्य् उच्छिष्टं शूद्राय दीयते तद् धि श्राद्दोच्छिष्टाद् अन्यं न दीयते । समाचारविरोधात् । तस्माद् अयम् उक्तस्मृत्यर्थः । <u>अन्ये</u> तु, देवताभ्यो दत्तम् अशेषं पुरोडाशाद्युच्छिष्टं प्रतिषिध्यत **[१७७]** इति मन्यन्ते । तद् अयुक्तम् । अप्रसिद्धत्वाद् रूढितो वायम् अर्थः प्रकल्प्यते, उच्छिष्टशब्दस्य व्युत्पत्तितो वा । न च लोकशास्त्रयोर् अयं शब्दार्थः प्रसिद्धः । न च प्रकृतिप्रत्ययार्थप्रसङ्गेन व्युत्पत्तितः पाकवन् न च समर्थः प्रकरणाद्य् अस्ति (?) किञ्चिच्छब्दार्थव्यवस्थायां न च वाचकीभूततद्व्यव्स्थान्वया (?) अप्य् अनुज्ञाय चैतद् उच्यते । "**न हविष्कृतम्**" इत्य् अनेनोत्तरपदेन न त्व् अयम् अर्थो यथोपदिष्टः सम्पद्यते कथं हविष्कृतं चार्थ्यते (?) तत्र हविःशेषस्य कुतः प्राप्तिः । अतो न किञ्चिद् एतत् । कस् तस्यार्थः । नोच्छिष्टम् अर्थः स्यात् इति (?) ब्रूमः । न सर्वम् उच्छिष्टं सामान्यतो ऽनेन प्रतिषिध्यते । किं तर्हि । शिष्टं किं पुनस् तद् धुतशिष्टं ब्राह्मणोच्छिष्टं शूद्राय न देयं स्नातकेन । कथं गम्यते । परिशेषानुमानसामर्थ्यात् । सामान्येन तावत् सर्वोच्छिष्टप्रतिषेधे ऽनुज्ञानश्राद्धस्मृती बाध्येयातां यथोक्तेन न्यायेन तयोर् बाधेष्यते । अन्यश् चोच्छिष्टपदार्थानां स्त्रियोपचादी (?) भवेत् सामान्यस्योच्छिष्टदानस्य शिष्यते चेत्य् (?) अतो हविःशेषस्य पुरोडाशादेर् ब्राह्मणस्येदं ग्रहणम् । समाचारश् चैवम् एव शिष्टानां विरोधश् च स्मृत्यन्तरेणास्य नास्ति सामर्थ्यं चोपपद्यते । अथ प्रत्यनीकं यतो ऽयम् एव शास्त्रार्थः । किं च "शूद्रेण हि समस् तावद् यावद् वेदेन जायते" (म्ध् २.१७२) इति शूद्रसामान्याद् अनुपनीतेब्यो ऽपि द्विजातिभ्यो न दीयते । तस्माद् अयम् एवार्थः । हविष्कृतम् इत्य् अस्य पदान्तस्य सन्निधिसामर्थ्याद् अयम् एवार्थः सुतरां विज्ञायते । तच् च सामर्थ्यम् अस्यैव पदस्य व्याख्यान उत्तरत्र प्रदर्शयिष्यामः । स्याद् एतत् । <u>नन्व् एवं</u> पुनरुक्तं भवति **नोच्छिष्टम्** इत्य् उत्तरेण पदेन । ननु **हविष्कृतम्** इत्य् अनेन भवति । कुतः । पदान्तरत्वाद् अस्य हविःशिष्टा (?) तत्संसृष्टाच् चोपदेशपरत्वाच् च शास्त्रस्य यथोपदेशं प्रवृत्तिर् अर्थेषु श्रोतुर् अतो न हविःशेषसंसृष्टाच् चोपदेशपरत्वाच् च शास्त्रस्य यथोपदेशं प्रवृत्तिर् अर्थेषु श्रोतुः [रेपेअतेद् ?] । अतो न हविःशेषसंसृष्टाप्रतिषेधेन तदुच्छिष्टप्रतिषेधः शक्यते विज्ञातुम् । एवं च न हविष्कृतम् इत्य् अनेनाप्रतिषिद्धं तद् इदं युक्तम् । पदान्तरेण प्रतिषेद्धुं **नोच्छिष्टम्** इत्य् अनेन । तथा च सामान्यस्मृतेर् अपवादो ऽयम् । कथम् । "उच्छिष्टम् अन्नं दातव्यम्" (म्ध् १०.१२५) इतीयं स्मृतिः सामान्यविषया । उत्सर्गः तद्विशेषेण यो वादो (?) नोच्छिष्ठेनोच्छिष्टम् इति । यथा श्राद्धोच्छिष्टम् अन्यद् उच्छिष्टं देयम् इहापीति । तद् एवम् उत्सर्गापवादधर्मेणैते समञ्जसे भवत इति सिद्धम् । अथ वा "उच्छिष्टम् अन्नं दातव्यम् (म्ध् १०.१२५) इत्य् अमुष्य ब्राह्मणाश्रितस्य शूद्रस्य प्रकरणे विधानाद् एतद्विषयम् उच्छिष्टाभ्यनुज्ञानप्रति*पेद्य्स्मृतयः*(?) सामञ्जस्यायायं (?) कल्पनीयः । तथा हि (च?) प्रकरणम् अनुगृहीतं भवति । अथ वा शूद्रायोच्छिष्टं विशिष्टप्रतिषिद्धत्वाद् विकल्पः । उभयोः शास्त्रयोर् अर्थत्वायाश्रितान् आश्रितशूद्रव्यव्यस्थया सर्वत्र विकल्पप्राप्ते इदानीं श्राद्धे प्रतिषेधो नित्यार्थः । व्याख्यातं पदं नोच्छिष्टम् इत्य् एतन् न (?) । हविष्कृतम् इत्य् एतद् अधुना व्याख्यायते । हविषे कृतं व्याख्यातम् । न शूद्राय देयम् इति कश्चिद् आह । तद् अयुक्तम् । सामान्येनैव सर्वेषां प्रतिषिद्धत्वाद् अभक्ष्यप्रकरणे । "देवान्नानि हवींषि च" (म्ध् ५.७) इत्येवमादि च विशेषप्रतिषेधः **[१७८]** शूद्रार्हो ऽयं न युज्यते । कस् तर्ह्य् अस्यार्थः । हविषा हविःशेषेणेत्य् अर्थः । पुरोडाशादिना संसृष्टं यद् हविष्कृतं तन् न देयम् (?) । शूद्रायैवं चोभ्यम् अप्रतिषिध्यते सामर्थ्याद् हविःशेषं च केवलं तत्संसृष्टं च किं पुनः सामर्थ्यम् इदं तद् उच्यते । यत्र हविःशेषसंसृष्टं वारयति तत्र हविःशेषस्य कृते (?) दातृप्राप्तिर् इति यथा विषसंसृष्टप्रतिषेधे विषप्रतिषेधः । तथा स्मृत्यन्तरम्, तथाचाराः । एवं च सति त्रिकम् अत्र प्रतिषिध्यते । शूद्रस्य हविःशेषं च पुरोडाशादि तत्संसृष्टं च हविःशेषम् अपि तद् एव द्विः षट्प्रकारम् अप्य् उच्छिष्टम् इति । "**न चास्योपदिशेद् धर्मम्**" इति धर्मप्रयोजनस्य शास्त्रस्य प्रवचनव्याकरणे प्रतिषिद्धे (?) । तत् तर्हि कथं "**न शूद्राय मतिं दद्यात्**" इति गोबलीवर्दन्यायेनायं (?) सामान्यविशेषधर्मप्रतिषेधाद् एवार्थः । अथ वा "**न चास्योपदिशेद् धर्मम्**" इति प्रवचनम् अत्र वार्यते, पूर्वत्र तदर्थव्याकरणात् । तथा च मतिदानं पूर्वत्र श्रूयते । तच् च ग्रन्थव्याख्यानलिङ्गं श्रुतिर् वोत्तरं पूर्वत्र स्मृतिः । तथा च मतिदानम् उक्तम् । लिङ्गग्रन्थतो चोत्तरत्र ग्रन्थोक्तं (?) पूर्वत्र धर्मव्याकरणं प्रतिषिद्ध्यते । मतिदानं च लिङ्गत्वेनोक्तम् । शूद्रमतिदानप्रतिषेधो वा स्त्रीमतिदानाभ्यनुज्ञानपरः । किं प्राप्तम् । ताभ्यो मतिदानं प्राप्तं सह शिष्टत्वात् प्रतिषेधस्य । स्त्रीशूद्रं तन् नाधीयीतेति यत एवमर्थं प्रतिषेधः । यथा चार्थवादत्वलिङ्गम् "इत्य् उक्त्वानुशासनासि मैत्रेयि तावद् अरे खलु मुक्तत्वम् इति हे त्वा याज्ञवल्क्यः पप्रच्छ" (??) इति [एद्. पाठो ऽत्रातीव भ्रष्टः । बृहदारण्यकोपनिषद्गतं वाक्यम् एतत्- "इत्य् उक्तानुशासनासि मैत्रेयि एतावद् अरे खल्व् अमृतत्वम् इति होत्क्वा याज्ञव्ल्क्यो विजहार (४.५.१५) इत्याकारकम्] नित्यार्थं वा "**न चास्योपदिशेद् धर्मम्**" इति नित्यं धर्मार्थं शास्त्रं "शुद्राय नानुवक्तव्यम्" न व्याकरणीयम् अर्थतः । एवं च मतिदानप्रतिषेधस्यानित्यत्वम् अग्रग्रन्थोक्तस्य (?) सिद्धं भवति । यथा जालपादप्रतिषेधाद् एव हंसचक्रवाकप्रतिषेधे सिद्धे हंसचक्रवाकग्रहणं पुनर् नित्यार्थं स्याद् अन्येषां मत्स्यादीनां जालपादानां पाक्षिकप्रवृत्तेः क्षुत्परीतस्यावस्थितस्य भक्षणम् अनुजानाति न अनापदि । एवम् अस्यापि क्षुदवसन्नात्मकलत्रपुत्रस्य परस्मिन् दौर्गत्येकवृत्तिमानस्य वृत्तेर् युक्त्यर्थं स्याद् अनुग्रन्थओकं (?) शूद्रमतिदानम् एकदा तद्धर्मे । तथा च गौतमः- "सर्वथा तु शूद्रवृत्तिर् अशक्ता" (ग्ध् ७.२२) प्रीतियुक्तं चैतद् एवं कर्तुं येन ब्राह्मणस्य वृत्त्कर्शितेन जीवितात्ययम् आपन्नात्मकुटुम्बस्यासत्प्रतिग्रहो विशिष्यते । शास्त्रे "सर्वतः प्रतिगृह्णीयात् ब्राह्मणस् त्व् अनयं गतः" (म्ध् १०.१०२) इत्य् अभोज्यभोजनम् अपि "जीवितात्ययम् आपन्नो यो ऽन्नम् अत्ति यतस् ततः" (म्ध् १०.१०४) इति । चौर्यम् अपि तथैव । <u>सप्तमे भक्तेति । किम् उतावृत्ते वृत्त्यर्थः</u> (?) शूद्रमतिदानम् आचस्थिकं (?) यथा सर्वस्वं वा देवदेवेति ब्रह्मघप्रायश्चित्तार्थवत्त्वाय ब्राह्मणस्यानयं गतस्यासत्प्रतिग्रहस्याधिकारः (?) शास्त्र इष्यते उपदेशसामर्थात् । ब्राह्मणस्यैवम् **[१७९]** इहापि निस्तीर्णोदपपश् च (?) तस्यानिवृत्तिशास्त्रम् अस्तीति वर्तेत यः शक्तिमान् इति । युक्तं चैतद् एवं कल्पयितुं शास्त्रे शूद्रस्य धर्मोपदेशसामर्थ्यात् । इतरथा ह्य् अनर्थक उपदेशस् तद्धर्मः स्यात् । कथम् । शूद्रस् तावद् अनुपदिष्टः स्वधर्मं न शक्तः प्रवक्तुम् (?) । ब्राह्मणस्य च तदुपदेशः प्रतिषिद्धः आर्षसिद्धदर्शने चास्य स्वधर्मो (ऽनन्तः महर्षिवन्त्ताचा) शक्तः महर्षिवत् तच् चान्यधर्मप्रतिपत्त्युपायः कः स्याद् अस्याः स्त्रीत्य् अनर्थकः तदुपदेशस्मृतौ प्राप्नोति । न चैतद् इष्टम् अतो ऽवश्यं प्रतिपादनीयो ऽयम् । यथाव्याख्यातः स्मृत्यर्थः । अस्मात् सामर्थाद् इति । यद् चैतद् एवं भवति, तत एतत् सङ्गच्छते । शूद्रशास्त्रधर्मे च वस्तुधर्मज्ञा "यथा यथा हि सद्वृत्तम् आतिष्ठत्य् अनसूयकः" (म्ध् १०.१२८), "शूद्राणां मासिकं कार्यं वपनं न्यायवर्तिनाम्" (म्ध् ५,१४९), इति चैवम् अन्याः शूद्रस्मृतयः शास्त्र उपदिष्टा युज्यन्त (?) इति । "**न चास्य व्रतम् आदिशेत्**" इत्य् अत्र कश्चिद् आह । कर्मक्रियोपदिष्टां शूद्रस्य स्मृत्यध्ययनम् अर्थात् प्रापयति तद् अपि य (?) विद्याग्रहणं व्रतादेशनम् इति । यतः एवं प्राप्तस्य प्रतिषेधो ऽयं "**न चास्य व्रतम् आदिशेत्**" इति, तद् एतद् अयुक्तम् । तस्माद् वेदाध्ययनधर्म एष न स्मृतेः । तथा च नामधेयं वेदव्रतानि वेदग्रहनार्थानि व्रतानि वेदव्रतानि । "न चानुपनीतस्य व्रतादेशनम् इष्यते" (२.१७३) इति वचनात् ।उपनयनं चास्य पर्युदास्य प्रतिषिद्धं पूर्वत्र । तच् चोपोद्बलयति (?) इत्य् (?) अपरे । वाक्ये उत्तरत्र "ब्राह्मणः क्षत्रियो वैश्यः" (म्ध् १०.४) इति । अतो न किञ्चिद् एतत् । कस् तर्ह्य् अस्यार्थः । नित्यार्थ एवास्यारम्बो वेदितव्यः । कथम् । सूक्ष्मव्प्रतिषेधः स्याद् अनित्यत्वात् स्नातकधर्मव्रतादेशनम् अस्य प्राप्तं तत् प्रतिषिध्यते शूद्रस्य, प्रकरणसामार्थात् । तथा च "धर्मेप्सवस् तु धर्मज्ञाः" [म्ध् १०.१२७) इत्य् एवमादि । "यथा यथा हि सद्वृत्तम् आतिष्ठत्य् अनसूयकः" (म्ध् १०.१२८) इति चानेन शास्त्रसामर्थ्येनोत्कृष्यमाणस्याचारतः शूद्रस्य "वैणवीं धारयेद् यष्टिम्" (म्ध् ४.३६) इत्येवमादिस्नातकव्रतम् अस्य नादिशेत् । सम्भवन्त्याम् अपि प्राप्तौ यथामयोम् (?) । तथा च राजधर्मेषूपविष्टम् इदम् एव दण्डार्थम् "शूद्रांस् तु द्विजलिङ्गिनः" (म्ध् ९.२२४) इति यतो ऽयम् एव स्मृत्यर्थो वेदितव्यः । अथ वा व्रतं प्रायश्चित्तं वक्ष्यति हि "एतैर् व्रतैर् अपोहेत" (११.१६९) इति वचनात् अत्ं नोपदिशेद् इत्य् अर्थः । "यथा यथा हि सद्वृत्तम्" (१०१२८) इत्य् अनेन शास्त्रेण सद्वृत्तप्रारेथनायां तत्रास्थितस्य् व्यतिक्रमे प्रायश्चित्तं नोप्दिशेद् इत्य् अर्थः प्रकरणाच् च गम्यते । एतेषाम् एव धर्माणां प्रतिषिद्धानां व्यतिक्रमे अभोज्यादि भोजनादीनां व्यतिक्रमप्रायश्चित्तं नोपदिशेत् । न तु पातकोपपातकादिव्यतिक्रमप्रकरणसामर्थ्याद् इत्य् उक्तम् ।

**यो ह्य् अस्य धर्मम् आचष्टे यश् चोपदिशति व्रतम् ।  
सो ऽसंवृतं नाम तमः सह तेनैव गच्छति ॥ ४.८१ ॥[१८०]**  

यदि शूद्रस्यानेन न्यायेनानुज्ञायते धर्मोपदेश एकदावस्थितेर् अस्तु नायम् अपवादो युक्तः । "**सो ऽसंवृतं नाम तमः सह तेनैव गच्छति**" इत्य् अधिकारविरोधाद् युक्तम् एतन् निन्दावचनम् । अतो ऽन्यथोपदेष्टुर् यथाधिकारं धर्मोपदेशस्तुत्यर्थः ।

**न संहताभ्यां पाणिभ्यां कण्डूयेतात्मनः शिरः ।  
न स्पृशेच् चैतद् उच्छिष्टो न च स्नायाद् विना ततः ॥ ४.८२ ॥**

संहतोपदेशाद् असंहतयोर् अप्रतिषेधः । कण्डूयतेः प्रतिषेधात् स्पर्शनादिक्रियान्तराणाम् अप्रतिषेधः । आत्मग्रहणात् परस्य संहताभ्याम् अपि हस्ताभ्यां कण्डूयनाप्रतिषेधः । शिरोग्रहणाच् चान्यावयवकण्डूयनाप्रतिषेधः । संहताभ्याम् अप्य् आत्मनः न संस्पृशेद् एतद् उच्छिष्ट उपसंहतासंहताभ्याम् अपि पाणिभ्यां "न च स्नायाद् विना ततः" नित्यनैमित्तिकयोर् न तु दृष्टार्थेनानेन सामर्थ्याच् च । सर्वत्रैष (?) गुरुलघुभावो दर्शयितव्यः ।

**केशग्रहान् प्रहारांश् च शिरस्य् एतान् विवर्जयेत् ।  
शिरःस्नातश् च तैलेन नाङ्गं किञ्चिद् अपि स्पृशेत् ॥ ४.८३ ॥  
न राज्ञः प्रतिगृह्णीयाद् अराजन्यप्रसूतिनः ।  
सूनाचक्रध्वजवतां वेशेनैव च जीवताम् ॥ ४.८४ ॥**

अक्षत्रियाद् राज्ञः शूद्राद् अनापदि प्रतिग्रहप्रतिषेधः । येन राज्ञो ऽपत्यं राजन्यः क्षत्रिय एवोच्यते । तस्य प्रसूतिस् तत्प्रसूतिस् तज्जातिर् एवोच्यते । न राजन्यप्रसूतिर् अराजन्यप्रसूतिस् तस्माद् अराजन्यप्रसूतिनः शूद्राद् इत्य् अर्थः । अनेन राज्याभ्युत्पत्तिसामर्थ्येनोच्यते । एवं "राजतो धनम् अन्विच्छेत्" (म्ध् ४.३३) इत्य् अनेन शास्त्रेण प्राप्तस्य प्रतिषेधः । इत्य् अनेन शास्त्रेण प्राप्तस्य प्रतिषेधः । सूनादीनां चार्थात् प्राप्तः प्रतिषिध्यते । 

**दशसूनासमं चक्रं दशचक्रसमो ध्वजः ।  
दशध्वजसमो वेशो दश वेशसमो नृपः ॥ ४.८५ ॥  
दशसूनासहस्राणि यो वाहयति सौनिकः ।  
तेन तुल्यः स्मृतो राजा घोरस् तस्य प्रतिग्रहः ॥ ४.८६ ॥**

अक्षत्रियाद् राज्ञः प्रतिग्रहनिन्दैषा निवृत्त्यर्था । **दशसूनासमम्** इति परस्परस्य शुद्धता । तस्माद् यत्नाद् विज्ञेया राजनिन्दार्था वा । सूनाग्रहणं दशगुणोत्तरवृद्ध्यास्मिन्न् अपि पक्षे तेषाम् अपि निन्द्यतार्थसिद्धा । एवं सति

**यो राज्ञः प्रतिगृह्णाति लुब्धस्योच्छास्त्रवर्तिनः ।  
[१८१] स. पर्यायेण यातीमान् नरकान् एकविंशतिम् ॥ ४.८७ ॥  
तामिस्रम् अन्धतामिस्रं महारौरवरौरवौ ।  
नरकं कालसूत्रं च महानरकम् एव च ॥ ४.८८ ॥  
सञ्जीवनं महावीचिं तपनं सम्प्रतापनम् ।  
संहातं च सकाकोलं कुद्दालं पूतिमृत्तिकम् ॥ ४.८९ ॥  
लोहशङ्कुम् ऋजीषं च पन्थानं शाल्मलीं नदीम् ।  
असिपत्रवनं चैव लोहदारकम् एव च ॥ ४.९० ॥  
एतद् विदित्वा विद्वांसो ब्राह्मणा ब्रह्मवादिनः ।  
न राज्ञः प्रतिगृह्णन्ति प्रेत्य श्रेयो ऽभिकाङ्क्षिणः ॥ ४.९१ ॥**

अक्षत्रियाद् राज्ञो ऽनापदि प्रतिग्रहप्रतिषेधः प्रकरणाद् वेदितव्यः । कारणाच् च प्रतिग्रहप्रतिषेधं ब्रुवन् दर्शयति य उच्छास्त्रवर्ती न भवति तस्माद् अनुजानाति प्रतिग्रहं शूद्राद् अपि यश् च क्षत्रियो ऽप्य् उच्छास्त्रवर्ती तस्माच् च प्रतिग्रहप्रतिषेधस् तुल्यत्वात् कारणस्य । इत्य् एवं च सति धर्माधिकारणे च जाते गुणभावो वेदितव्यः ॥

**ब्राह्मे मुहूर्ते बुध्येत धर्मार्थौ चानुचिन्तयेत् ।  
कायक्लेशांश् च तन्मूलान् वेदतत्त्वार्थम् एव च ॥ ४.९२ ॥**

**ब्राह्मो मुहूर्तः** पश्चिमयामो रात्रेः प्रसिद्धो योगशास्त्रादिषु । प्रतिबुद्धश् च तत्र **धर्मार्थाव् अनुचिन्तयेत्** क्लेशानुष्ठानतया साध्यसाधनभावेन परस्पराविरोधेन चेति **कालक्लेशांश् च** धर्मानुष्ठानमूलांश् च **वेदतत्त्वार्थम् एव च** षड्भिर् अङ्गैः । को ऽत्र विधिः । को ऽर्थवादप्रतिप्रसवः । किमर्थश् च । को ऽनुवादः । इयं कर्मविद्या उपनिषदि हि कर्मशेषा । इयं पुनर् अकर्मशेषा स्वतन्त्रा फलसम्बन्धिनी । इदं जानम् एतेन समुच्चीयते । कर्मणेदं विकल्प्यते । अस्यानेनाधिकारः । कर्मणा नास्येदं चास्यं फलम् अभ्युदयं निश्रेयसं चेति । कर्माङ्गदेवता चेत्थम्भूता । केवलकर्मकृत्क्षयिणो (?) लोकज्ञानसमुच्चयकारिणस् तु ब्रह्मत्वम् इत्य् एवमादिपदार्थांश् चिन्तयेत् । तस्मिन् काले प्रसन्नबुद्धिर अनुपसृष्टमोहादिभिः (?) । एवम्

**उत्थायावश्यकं कृत्वा कृतशौचः समाहितः ।  
पूर्वां सन्ध्यां जपंस् तिष्ठेत् स्वकाले चापरां चिरम् ॥ ४.९३ ॥[१८२]**  

अस्य स्तुतिः ।

**ऋषयो दीर्घसन्ध्यत्वाद् दीर्घम् आयुर् अवाप्नुयुः ।  
प्रज्ञां यशश् च कीर्तिं च ब्रह्मवर्चसम् एव च ॥ ४.९४ ॥**

अग्निहोत्रकामस्य सन्ध्योपासनकालस्योपरोधाशङ्कया पुनर्वचनम् अस्याश् चिरकालविधानार्थं ब्रह्मचारिणो ऽप्य् अन्यः सन्ध्योपासनकालः । स च ऋक्षविभागनाद् (?) इति । उदितहोमपक्षे च नैवं सन्ध्योपरोधो ऽग्निहोत्रकालेनेति ।

**श्रावण्यां प्रौष्ठपद्यां वाप्य् उपाकृत्य यथाविधि ।  
युक्तश् छन्दांस्य् अधीयीत मासं विप्रो ऽर्धपञ्चमान् ॥ ४.९५ ॥**

अयम् उपकरणविधिर् युक्तः । प्रयत्नवान् **विप्र**ग्रहणाच् च क्षत्रियवैश्ययोर् निवृत्तिमात्रं दर्शयत्य् **अर्धपञ्चमान्** इति चोभयत्र ज्ञेयम् । व्यवस्थितविकल्पश् चायम् अध्वर्यूनां **श्रावण्याम्** उपाकर्म **प्रौष्ठपद्यां** छन्दोगानाम् ।

**पुष्ये तु छन्दसां कुर्याद् बहिर् उत्सर्जनं द्विजः ।  
माघशुक्लस्य वा प्राप्ते पूराह्णे प्रथमे ऽहनि ॥ ४.९६ ॥**

उत्सर्गविध्यर्थो निगदार्थः श्लोकः ।

**यथाशास्त्रं तु कृत्वैवम् उत्सर्गं छन्दसां बहिः ।  
विरमेत् पक्षिणीं रात्रिं तद् एवैकम् अहर्निशम् ॥ ४.९७ ॥**

उभयत्राहः पक्षापक्षिणी अहोरात्रं च (?) ।

**अत ऊर्ध्वं तु छन्दांसि शुक्लेषु नियतः पठेत् ।  
वेदाङ्गानि च सर्वाणि कृष्णपक्षे तु सम्पठेत् ॥ ४.९८ ॥**

उत्सर्गाद् ऊर्ध्वम् अयं प्रविभागः पृथक् ब्राह्मणस्यावचनात् छन्दोग्रहणं ब्राह्मणार्थम् अपि स्यात् । तस्मिन् श्लोकत्रये ऽपि विभक्तमन्त्रब्राह्मणसामर्थात् । क्वचिद् वेदे ।

**नाविस्पष्टम् अधीयीत न शूद्रजनसन्निधौ ।  
न निशान्ते परिश्रान्तो ब्रह्माधीत्य पुनः स्वपेत् ॥ ४.९९ ॥**

वृषलसन्निधौ प्रतिषेधाद् उत्तरत्र, इह "**स्त्रीजनसन्निधौ**" इति युक्तः पाठः । अथ वा त्व् अधार्मिकस् तत्र गृह्यते वृषलव्युत्पत्त्या न जातिवृषलः । ततो ऽयम् एव ज्यायान् पाठः ।

**यथोदितेन विधिना नित्यं छन्दस्कृतं पठेत् ।  
ब्रह्मछन्दस्कृतं चैव् द्विजो युक्तो ह्य् नापदि ॥ ४.१०० ॥[१८३]**  

उपसंहारार्थः श्लोकः । ब्रह्मब्राह्मणछन्दस्कृतं मन्त्रा गायत्रछन्दोऽनुगतः उभयत्र छन्दसि ब्राह्मणे च ।

**इमान् नित्यम् अनाध्यायान् अधीयानो विवर्जयेत् ।  
अध्यापनं च कुर्वाणः शिष्याणां विधिपूर्वकम् ॥ ४.१०१ ॥**

आदरार्थं नित्यग्रहणम् । अनध्यायाध्ययनवर्जनः प्रयत्नतो यथा स्याद् इति । अथ वा नित्यग्रहणं वारिषिकाद् अध्ययनाद् अन्यत्रापि वक्ष्यमाणः अनध्यायप्रकरणार्थं तत्रैव –

**कर्णश्रवे ऽनिले रात्रौ दिवा पांसुसमूहने ।  
एतौ वर्षास्व् अनध्यायाव् अध्यायज्ञाः प्रचक्षते ॥ ४.१०२ ॥**

एतेन या (?) यन्निमित्तम् अनध्यायौ वर्षास्व् एव ।

**विद्युत्स्तनितवर्षेषु महोल्कानां च सम्प्लवे ।  
आकालिकम् अनध्यायम् एतेषु मनुर् अब्रवीत् ॥ ४.१०३ ॥**

न सर्वस्मिन् काले । अशनिसन्निपाते ।

**एतांस् त्व् अभ्युदितान् विद्याद् यदा प्रादुष्कृताग्निषु ।  
तदा विद्याद् अनध्यायम् अनृतौ चाह दर्शने (चाभ्र-) ॥ ४.१०४ ॥**

**एतांस् तु** विदुः दादन् (?) । सन्ध्याकाले यदा पश्येत् तदानध्यायः । अधिकाराद् आकालिकम् एवानर्थक्याच् चान्यत्र । वर्षाभ्यो ऽयम् अनध्यायो गम्यते । तेषु विद्यादिषु (?) सन्ध्याकाले वर्षास्व् अन्यत्र वाकालिक उक्तः । अतः सम्ध्याकाले पुनर् विधीयमानो ऽनर्थकः स्यात् तस्मात् वर्षास्व् अनधिकारो निवर्तते । आकालिकाधिकार एष्व् (?) अनुवर्तते इत्य् उच्यते । अथ वास्त्य् एवात्रानृताव् इति ग्रहणाद् उभयार्थं करिष्यामस् तथा च सति । चकार उपरिपरिकल्पः । अनृताप्रदर्शने चेति केचित् । वयं पुनः पूर्वश्लोकशेषतया मकं(?) कल्पयामः अनुवादादिष्टकालविशेषणार्थम् (?) ।

**निर्घाते भूमिचलने ज्योतिषां चोपसर्जने ।  
एतान् आकालिकान् द्विद्याद् अनाध्यायान् ऋताव् अपि ॥ ४.१०५ ॥**

निर्घातादीनां वर्षासु प्रायेण दर्शनाद् **ऋताव् अपीत्य्** उच्यते । **अपि**शब्दाद् अनृताव् अपि ।

**प्रादुष्कृतेष्व् अग्निषु तु विद्य्त्स्तनितनिःस्वने ।  
सज्योतिः स्याद् अनाध्यायः शेषं रात्रौ यथा दिवा ॥ ४.१०६ ॥**

अपरस् तु कल्पः । उद्यतेष्व् अग्निषु जुहुयाद् अपि विद्युत्स्तनितशब्दयोर् अन्यतरनिमित्तोपनिपाते ऽपि **सज्योतिः स्याद् अनध्यायः** । दिवैवेत्य् अर्थः । शेषं त्रयस्य प्रकृतस्य **[१८४]** विद्युत्स्तनितवर्षेषु । अत्र श्लोके विद्युत्स्तनितयोर् वर्षं तस्मिन् उपजाते **रात्राव्** अपि **दिवा**नध्यायः स्याद् अथ वा शेषे दृश्यमाने रात्राव् अपीति पूर्वसन्ध्यातो वा पश्चिमसन्ध्याशेषं तत्र भवत्वाद् विद्युत्स्तनितयोर् अपि शेषशब्द एवं च कृत्वा तच्छेषम् अपि गृह्यमाणं रात्राव् अनध्यायं करोति यथा दिवा पूर्वसन्ध्याभवं विद्युत्स्तनितम् इदं च विध्यन्तरक्रमाणाम् इत्य् अयं विकल्पः सर्वस्मिन् अध्यायप्रकरणे ऽनधिकृतो वेदितव्यः । विकल्पलिङ्गानि चात्रैव प्रतिश्लोकं दर्शयिष्यामः ।

**नित्यानध्याय एव स्याद् ग्रामेषु नगरेषु च ।  
धर्मनैपुण्यकामानां पूतिगन्धे च सर्वशः ॥ ४.१०७ ॥  
अन्तःशवगते ग्रामे वृषलस्य च सन्निधौ ।  
अनध्यायो रुद्यमाने समवाये जनस्य च ॥ ४.१०८ ॥  
उदके मध्यरात्रे च विण्मूत्रस्य विसर्जने ।  
उच्छिष्टः श्राद्धभुक् चैव मनसापि न चिन्तयेत् ॥ ४.१०९ ॥**

अशूद्राणाम् अपि । [एद्. अत्र ग्रन्थपात इव] वृषलश् च व्याख्यातः पूर्वत्र । **उदके मध्यरात्रौ** **च** विसर्जयन्न् **उच्छिष्टः** (?) **श्राद्धं** भुक्त्वैव **मनसापि न चिन्तयेत्** । अविकल्पार्थम् इदम् आदरवचनम् । न त्व् अनेनान्येष्व् अनध्यायेषु मनोवृत्त्याध्ययनम् अनुज्ञायते । 

**प्रतिगृह्य द्विजो विद्वान् एकोद्दिष्टस्य केतनम् ।  
त्र्यहं च कीर्तयेद् ब्रह्म राज्ञो राहोश् च सूतके ॥ ४.११० ॥**

एकोद्दिष्टं नवश्राद्धं यत्रैकवन् मन्त्राणाम् ऊहस् तदा मन्त्रणं **प्रतिगृह्य** **विद्वान्** अपीति शब्दलोपः । <u>केचित्</u> त्व् आहुः- न त्र्यहम् । किं तर्हि ।

**यावद् एकानुदिष्टस्य स्नेहो लेपश् च तिष्ठति ।  
विप्रस्य विदुषो देहे तावत् ब्रह्म न कीर्तयेत् ॥ ४.१११ ॥**

एकानुद्दिष्टस्य त्र्यहं वानध्यायः । स्नेहावगमो वा तावत् ।

**शयानः पौढपादश् च कृत्वा चैवावस्क्थिकाम् ।  
नाधीयीतामिषं जग्ध्वा सूत्कान्नाद्यम् एव च ॥ ४.११२ ॥**

अश्राद्धार्थम् अमिषस्य ग्रहणम् । सूतकान्नादनेनानध्यायवचनाद् अन्येष्व् अभोज्यभोजनेषु नास्त्य् अनाध्यायः ।

**नीहारे बाणशब्दे च सन्ध्ययोर् एव चोभयोः ।  
अमावास्याचतुर्दश्योः पौर्णमास्यष्टकासु च ॥ ४.११३ ॥[१८५]**  

**बाणो** वीणा, "बाणं वितन्वति (वादयति?)" इति प्रयोगदर्शनाच् छास्त्रान्तरे ऽपि चान्यातोद्यसाहचर्याद् **बाणो** विणा । भेरीमृदङ्गगर्त्तार्त्तशब्देष्व् (??) इति वचनाद् आतोद्यशब्दोपलक्षणपरं वैतद् बाणग्रहणम् । न स्वार्थम् एतत् तृचाष्टकाग्रहणम् अष्टमीनवम्यर्थम् अमावास्यादिसाहचर्यात् । एवं च सत्य् अष्टकादिष्व् अहोरात्रम् इत्य् एतद् अर्थवद् भवति ।

**अमावास्या गुरुं हन्ति शिष्यं हन्ति चतुर्दशी ।  
ब्रह्माष्ट्कपौर्णमास्यौ (?) तस्मात् ताः परिवर्जयेत् ॥ ४.११४ ॥**

विशेषवचनाद् अविकल्पो ऽनध्ययस्य चतुर्दश्यादिषु गम्यते । तथा शखलिखितौ नित्यानधायं पर्वस्व् आहतुः (?) ।

**पांसुवर्षे दिशां दाहे गोमायुविरुते तथा ।  
श्वखरोष्ट्रे रुवति च पङ्क्तौ च न पठेद् द्विजः ॥ ४.११५ ॥  
नाधीयीत श्मशानान्ते ग्रामान्ते गोव्रजे तथा ।  
वसित्वा मैथुनं वासः श्राद्धिकं प्रतिगृह्य च ॥ ४.११६ ॥  
प्राणि वा यदि वाप्राणि यत् किञ्चिच् छ्राद्दिकं भवेत् ।  
तद् आलभ्याप्य् अनध्यायः पाण्यास्यो हि द्विजः स्मृतः ॥ ४.११७ ॥  
चोरैर् उपप्लुते ग्रामे सम्भ्रमे चाग्निकारिते ।  
आकालिकम् अनध्यायं विद्यात् सर्वाद्भुतेषु च ॥ ४.११८ ॥**

अद्भुतानि दिव्यन्तरिक्षभौमान्य् अथर्ववेदाद् उपलब्धव्यानि यजुर्वेदे च केषाञ्चिद् एतानि सूत्रकारैर् उपदिष्टानि ।

**उपाकर्मणि सोत्सर्गे त्रिरात्रं क्षेपणं स्मृतम् ।  
अष्टकासु त्व् अहोरात्रम् ऋत्वन्तासु च रात्रिषु ॥ ४.११९ ॥**

अष्टकास् तु चतस्रश् "चतुरष्टको हेमन्तः" इति वचनात् । यत्यष्टक इत्य् <u>अपरे</u> । **ऋत्वन्त्यासु च रात्रिष्व्** अनध्यायः । 

**नाधीयीताश्वम् आरूढो न वृक्षं न च हस्तिनम् ।  
न नावं न खरं नोष्ट्रं नेरिणस्थो न यानगः ॥ ४.१२० ॥**

अश्वादियानोपदेशात् तेभ्यो ऽन्यद् यानं गन्त्र्याद्य् उपदिश्यते सामर्थ्यात् ।

**[१८६]  न विवादे न कलहे न सेनायां न सङ्गरे ।  
न भुक्तमात्रे नाजीर्णे न समित्वा न शुक्तके ॥ ४.१२१ ॥**

**विवादकलहयोर्** आत्मगतयोर् अनध्यायः । असैनिको ऽपि **सेनायाम्** अलक्षितो (?) नाधीयीत । तथा **सङ्गरे** । कः पुनर् अनयोर् विशेषः । अप्रवृत्तयुद्धा **सेना** । प्रवृत्तयुद्धाह् **सङ्गरः** । गोबलीवर्दन्यायेन व्याख्येयौ ।

**अतिथिं चानुज्ञाप्य मारुते वाति वा भृशम् ।  
रुधिरे च श्रुते गात्राच् छस्त्रेण च परिक्षते ॥ ४.१२२ ॥  
सामध्वनाउ चर्ग्यजुषी नाधीयीत कदाचन ।  
वेदस्याधीत्य चाप्य् अन्तम् आरण्यकम् अधीत्य च ॥ ४.१२३ ॥**

कदाचिद् अप्य् अनध्यायापेषुर् विद्वान् नैव च "वर्जयेन् नित्यम्" (म्ध् ४.१२७) इत्य् एवमादि । **आरण्यकं** चैकाकिनाप्य् **अधीत्या**नारब्धवेदाध्यय्नो ऽप्य् अत्र कद(?) कारणाभासम् अर्थवादम् आह ।

**ऋग्वेदो देवदैवत्यो यजुर्वेदस् तु मानुषः ।  
सामवेदः स्मृतः पित्र्यस् तस्मात् तस्याशुचिर् ध्वनिः ॥ ४.१२४ ॥**

अर्थवादेभ्यः केनचित् सामान्येनेदम् उच्यते । तुल्यबलानां विरोधः । यतो ऽत्र स्मृतिः श्रुत्या बाध्यते, बलीयस्त्वाच् छ्रुतेः । इत्य् एवं च सति –

**एतद् विदित्वा विद्वांसस् त्रयीनिष्कर्षम् अन्वहम् ।  
क्रमशः पूर्वम् अभ्यस्य पश्चाद् वेदम् अधीयते ॥ ४.१२५ ॥**

**एतद्** एव पितृमनुष्यात्मकत्वन्तर्या (?) एवं **विदित्वा त्रयीनिष्कर्षं** प्रणवव्याहृतिसावित्र्याख्यम् **अन्वहं** **क्रमशः पूर्वं** वेदाध्ययनं त्रिर् **अभ्यस्य** ततो यं कञ्चिद् **वेदम् अधीयते** । विद्यासंशयकारणम् एवाधिक्रियमाणे देवपितृमानुष्यात्मकं ब्रह्मलोकत्रयावजयाय (?) तस्याध्ययनेनैवं गुणवतः कल्पितं भवति । अन्या सम्पादशिष्यवौ (?) । आचार्यप्रकरणे एवायम् अर्थो वक्तव्यः सन्न् अर्थवादोपजिजीविषया पूर्वस्य प्रतिषेधो ऽपीहोक्त इति ।

**पशुमण्डूकमार्जाराश्वसर्पनकुलेषु च ।  
अन्तरागमने विद्याद् अनध्यायम् अहर्निशम् ॥ ४.१२६ ॥**

पशुशब्दाच् च केचिद् विशेषण (?) सप्त ग्राम्यान् पशून् इच्छन्ति । गोऽव्याजाश्वाश्वअतरगर्दभपुरुषान् सप्त चारण्यानुष्ठादीन् (?) । **[१८७]** 

> [एद्. भारुचिव्याख्यातमनुस्मृतिपाठमात्रगोचरः श्लोकः]

<u>अपरे</u> तु पशुयागम् एव "पशुना यजेत" इत्य् अत्र सामान्यचोदनायाः विभागस्य च <u>पायामेसो ऽनुब्रूहि</u> (?) इत्य् अस्मान् मन्त्रवणाद् यथा छागः प्रतीयते, एवम् इहापि कुतस्चित् सामर्थ्यात् छागस् तावत् प्रतिपादनीय इति । पूर्वस् त्व् अविशेषचोदनार्थो ज्यायान् अत्र दृश्यते नेतरः सामर्थदर्शनाभावात् । सर्वानध्यायविकल्पार्थं त्व् इदम् अधुनोच्यते ।

**द्वाव् एव वर्जयेन् नित्यम् अनध्यायौ प्रयत्नतः ।  
स्वाध्यायभूमिं चाशुद्धाम् आत्मनश् चाशुचिं द्विजः ॥ ४.१२७ ॥**

**नित्य**ग्रहणाद् अत्र सर्वाय पूर्वानध्याये विधिः विकल्पेनेति गम्यते । सति हि प्रोयोजने आदरार्थं नित्यग्रहणम् नोपपद्यते । किं तर्हि । पूर्वानध्यायान् नित्यार्थम् एव तथा चोक्तानि तत्र तत्रानित्यत्वलिङ्गानीति कृतार्थत्वापेक्षया चायम् अध्येतॄणां विकल्पानध्यायानां द्रष्टव्यः । नात्मेच्छया तु वेदाध्ययननियमः, स्मृत्युपदेशसामर्थ्याद् इति । श्रुतेश् च "तस्य ह वा ये त्व् अन्यब्रह्मसत्रस्य द्वावेसान स्याद् (?) येन यद् आत्माशुचिर् यद्देश" इति । यदि ब्रह्मसत्रविषयम् एतत् कल्प्यते स्मृतिवचनम् अनध्यायार्थं ततः पूर्वैर् लिङ्गैर् एवानध्यायानिन्द्यता बोद्धव्या । नानेन "**द्वाव् एव वर्जयेन् नित्यम्**" इत्य् एवमादिनाचारप्रसङ्गात् तम् अनध्यायप्रकरणं परिसमाप्य तदुपदेश एव भूयो ऽयम् उच्यते ।

**अमावास्याम् अष्टमीं च पौर्णमासीं चतुर्दशीम् (?) ।  
ब्रह्मचारी भवेन् नित्यम् अप्य् ऋतौ स्नातको द्विजः ॥ ४.१२८ ॥**

पर्वकालेन तु कालातिक्रमाद् युक्तः पर्वसु परिहारार्थः । पाठो यम् अपि – "**ऋतौ स्नातको द्विजः**" इति । तथा चोक्तम् – "पर्ववजं व्रजेच् चैनाम्" (म्ध् ३.४५) इत्य् अतश् च । "**अनृतौ**" इत्य् अयम् अन्यः पाठः उत्सृज्यते, व्यर्थानर्थसमानार्थम्, आर्षं न वचो यत इति ।

**न स्नानम् आचरेद् भुक्त्वा नातुरो न महानिशि ।  
न वासोभिः सहाजस्रं नाविज्ञाते जलाशये ॥ ४.१२९ ॥**

अदृष्टार्थस्य स्नातस्यायं विधिः । शौचार्थस्य स्नानस्य नैमित्तिकत्वान् निमित्तानां च नियतकालत्वात् सर्वदा प्रतिषेधः । **आतुर**वचनम् अप्रायश्चित्तार्थम् एतस्माद् एव यतो ऽन्यत्रातुरस्यासति वचने नियमातिक्रमात् । प्रायश्चित्तीय्[ते?]र् सिद्धा (?) न महान् इत्य् अर्धरात्रे नैमित्तिकम् अपि निवासो (निर्वासाः?) हि नित्यं तुर्वास (बहुवासाः?) <u>स्मृतीयं स्नातकस्य नित्यागगत पश्यन् प्रतिशेधति</u> (?) । 

**[१८८]  
देवतानां गुरो राज्ञः स्नातकाचार्ययोस् तथा ।  
नाक्रामेत् कामतश् छायां बभ्रुणो दीक्षितस्य च ॥ ४.१३० ॥**

अमूर्तत्वाद् देवतानां तत्प्रकृतये दृढं ते ऽनेनैव दर्शनेन च्छत(?)प्रकृतीः शिष्टाः पूजयति बभ्रुर् इति यतः सोमस्य कर्माङ्गभूतस्येयम् आख्या तदाप्य् अयं बभ्रुशब्दो न श्रूयते । कपिला वा गौर् बभ्रुशब्देनोच्यते । "सा बभुं लिङ्गाक्षी" इति श्रुतेः । ब्रह्मचारिणम् अपरे बभ्रुशब्दार्थम् आहुः । कपिलशिरोरुहत्वाद् इति कामत इति च । अकामतः प्रायश्चित्तनिवृत्त्यर्थम् इदं वचनं सामर्थात् गम्यते ।

**मध्यन्दिने ऽर्धरात्रे च श्राद्धं भुक्त्वा च सामिषम् ।  
सन्ध्ययोर् उभयोश् चैव न सेवेत चतुष्पथम् ॥ ४.१३१ ॥  
उद्वर्तनम् अपस्नानं विण्मूत्रे रक्तम् एव च ।  
श्लेश्मनिष्ठूतवान्तानि नाधितिष्ठेत् तु कामतः ॥ ४.१३२ ॥  
वैरिणं नोपसेवेत सहायं चैव वैरिणः ।  
अधार्मिकं तस्करं च परस्यैव च योषितम् ॥ ४.१३३ ॥  
न हीदृशम् अनायुष्यं लोके किञ्चन दृश्यते ।  
यादृशं पुरुषस्येह परदारोपसेवनम् ॥ ४.१३४ ॥**

प्रतीतार्थाः श्लोकाः । **कामत** इति व्याख्यातम् । 

**क्षत्रियं चैव सर्पं च ब्राह्मणं च बहुश्रुतम् ।  
नावमन्येत वै भूष्णुः कृशान् अपि कदाचन ॥ ४.१३५ ॥**

**क्षत्रियसर्पयोर्** दृष्टान्तार्थम् उपादानं च गुणवद्ब्राह्मणपरिवारस्य (?) ।

**एतत् त्रयं हि पुरुषं निर्दहेद् अवमानितम् ।**

दृष्टादृष्टसम्बन्धे नेदम् उच्यते ।

**तस्माद् एतत् त्रयं नित्यं नावमन्येत् बुद्धिमान् ॥ ४.१३६ ॥**

<u>अन्ये</u> ऽप्य् आहुः । त्रयाणाम् अप्य् अदृष्टार्थं सति क्षत्रियसर्पयोः सामर्थ्याद् व्यवस्थितानाम् अबहुश्रुतानाम् अप्य् अयं प्रतिषेधो गम्यते । हीनाङ्गादीनाम् आक्षेपप्रतिषेधाद् उत्तरत्र दण्डापूपिकया क्षत्रियादीनाम् अनाक्षेपः सिद्धः । उत्कृष्टत्वात् तु विशेषप्रतिषेधो ऽयं प्रायश्चित्तविशेषनार्थो वा क्षत्रियादीनां प्रतिषेधः ।

**[१८९]  
नात्मानम् अवमन्येत पूर्वाभिर् असमृद्धिभिः ।  
आ मृत्योः श्रियम् अन्विच्छन् नैनां मन्येत दुर्लभाम् ॥ ४.१३७ ॥**

आत्मा नावमन्तव्य इत्य् अदृष्टार्थो ऽयं नियमः । आत्मावमानाच् च कदाचिद् अप्य् अयं विषभक्षणादिष्व् अप्य् आकार्येषु प्रवर्तते ।

**सत्यं ब्रूयात् प्रियं ब्रूयान् न ब्रूयात् सत्यम् अप्रियम् ।  
प्रियं च नानृतं ब्रूयाद् एष धर्मः सनातनः ॥ ४.१३८ ॥**

तत्र **सत्यं ब्रूयाद्** इत्य् एतद् उक्तम् । सत्यवच् चेदम् अन्यपदार्थान्तरवक्तव्यतया तद्विशेषार्थं विधीयते, "**प्रियं ब्रूयात्**" इति । सो ऽयम् अधुनोच्यते विसेषः । **न ब्रूयात् सत्यम् अप्रियम्** । यथा "ब्राह्मण, कन्या ते गर्भिणी" इति । अयं तावत् सत्यवचनापवादाद् अप्रियवचनम् इदानीम् अपोह्यते । "**प्रियं च नानृतं ब्रूयात्**" यथा कन्यायां जातायाम् "ब्राह्मण, पुत्रस् ते जातः" इति । तत्रानेन सत्यां गतौ अज्ञानम् आश्रयितव्यम् । असत्यं तु परपीडातः । अत्र वीद्धः (?) परम् इति यतः कारुण्यात् परदुःखोत्पत्तिपरिहारार्थम् अनृतम् आश्रयितव्यम् । एवं सर्वाप्रियेषु बन्धुमरणादिषु वेदितव्यम् । साक्षिवचने तु व्यवहारत एकस्य पीडापरम् इति स्याद् (?) अनुग्रहो ऽवश्यं भाव्यम् उभयत्रापि । तत्र युक्तं शक्यम् एव वक्तुं नानृतम् अत्र दोषाद् वदनानुषङ्गाद् इति विषयविवेकात्मकम् एवं चेदं सत्यम् प्रिययोर् उक्तम् । नापूर्वविप्यत्मिः (नानृतम् इत्यादिभिः?) सत्यस्य (?) ।

**भ्रद्रं भद्रम् इति ब्रूयात् भद्रम् इत्य् एव वा वदेत् ।  
गृहवैरं विवादं च न कुर्यात् केनचित् सह ॥ ४.१३९ ॥**

अभद्रं भद्रम् इत्य् उक्तम् आदरार्थम् । तथा च गौतमः- "अभद्रं भद्रम् इत्य् आहुः" (ग्ध् ९.२०) । एवं च सत्य् अत्र न शब्दनियमः भद्रम् इति चेद् द्वितीयं भद्रशब्दग्रहणं शब्दनियमार्थं तथा त्व् **एव**कारग्रहणम् । **भद्रम् इत्य् एव वा वदेद्** इत्य् अत्र इदम् अशब्द एवं नियम्यते ।

**नातिकल्यं नातिसायं नातिमध्यन्दिने स्थिते ।  
नाज्ञातेन समं गच्छेन् नैको न वृषलैः सह ॥ ४.१४० ॥  
हीनाङ्गान् अतिरिक्ताङ्गान् विद्याहीनान् वयोऽतिगान् ।  
रूपद्रविणहीनांश् च जातिहीनांश् च नाक्षिपेत् ॥ ४.१४१ ॥  
न स्पृशेत् पाणिनोच्छिष्टो विप्रो गोब्राह्मणानलान् ।  
न चापि पश्येद् अशुचिः स्वस्थो ज्योतिर्गणान् दिविन् ॥ ४.१४२ ॥  
[१९०] स्पृष्ट्वाइतान् अशुचिर् नित्यम् अद्भिः प्राणान् उपस्पृशेत् ।  
गात्राणि चैव सर्वाणि नाभिं पाणितलेन तु ॥ ४.१४३ ॥**

एवं दृष्ट्वा ज्योतींष्य् अशुचिर् एतद् एव कुर्याद् उभयस्य प्रतिषिद्धत्वात् तुल्यव्यतिक्रमप्रायश्चित्तम् अधिकारसामर्थात् ।

**अनातुरः स्वानि खानि न स्पृशेद् अनिमित्ततः ।  
रोमाणि च रहस्यानि सर्वाण्य् एव विवर्जयेत् ॥ ४.१४४ ॥**

स्वनिगदव्याख्यातः श्लोकः ।

**मङ्गलाचारयुक्तः स्यात् प्रयतात्मा जितेन्द्रियः ।  
जपेच् च जुहुयाच् चैव नित्यम् अग्निम् अतन्द्रितः ॥ ४.१४५ ॥**

दुःखस्वप्नदर्शनादिषु यत् क्रियते तदुपघाताय तन्मङ्गलम् अथ वा क्रियमाणम् अभ्युदयाय रोचताम् इति । संस्पर्शः शिरआदीनाम् अक्रियमाणो वा क्रियमाणो वा प्रत्यवाय । यथा तद् एव मङ्गलाचारः सत्यवचनादिः । यदि उक्तौ मङ्गलाचारस् ततो ऽस्य पुनःश्रुतिर् अर्थवादार्था । अथ युक्तस् ततो युक्तम् एवास्य वचनम् अपूर्वविध्यर्थम् । तथा च वक्ष्यति । अथ वा सादनाभावपक्षम् आश्रित्य गृहस्थस्यैतद् उच्यते । आत्मैकसाधनसाध्यम् अपराधीनं क्रमेत्य् अस्य स्तुतिः (?) ।

**मङ्गलाचारयुक्तानां नित्यां च नियतात्मनाम् ।  
जपतां जुह्वतां चैव विनिपातो न विद्यते ॥ ४.१४६ ॥**

तद् इदम् आचारमुख्यत्वप्रदर्शनायोच्यते तस्य ।

**वेदम् एव जपेन् (?) नित्यं यथाकालम् अतन्द्रितः ।  
तं ह्य् अस्याहुः परं धर्मम् उपधर्मो ऽन्य उच्यते ॥ ४.१४७ ॥**

अन्याचारनिन्दा वेदाध्ययनस्तुत्यर्था । 

**वेदाभ्यासेन सततं शौचेन तपसैव च ।  
अद्रोहेणैव भूतानां जातिं स्मरति पौर्विकीम् ॥ ४.१४८ ॥  
पौर्विकीं संस्मरन् जातिं ब्रह्म चाभ्यस्यति द्विजः ।  
ब्रह्माभ्यासेन चाजस्रम् अनन्तं सुखम् अश्नुते ॥ ४.१४९॥**

वेदाभ्यासस्य् पुनर्वचनं स्तुत्यर्थम् ।

**सावित्राञ् छान्तिहोमांश् च कुर्यात् पर्वसु नित्यशः ।  
पितॄंश् चैवाष्टकास्व् अर्चेन् नित्यम् अन्वष्टकासु च ॥ ४.१५० ॥[१९१]**  

**सावित्राञ् छान्तिहोमांश् चेति** (?) वचनाद् आज्येन कर्तव्याद् अमुख्यस्यान्यस्य 

होमसाधनस्य ।

**दूराद् आवसथं मूत्रं दूरात् पादावनेजनम् ।  
उच्छिष्टान्ननिषेकं च दूराद् एव समाचरेत् ॥ ४.१५१ ॥**

प्रसिद्धार्थः श्लोकः ।

**मैत्रं प्रसाधनं स्नानं दन्तधावनम् अञ्जनम् ।  
पूर्वाह्ण् एव कुर्वीत देवतानां च पूजनम् ॥ ४.१५२ ॥**

नियमार्थः शास्त्रारम्भः ।

**देवतान्य् अभिगच्छेत धार्मिकांश् च द्विजोत्तमान् ।  
ईश्वरं चैव रक्षार्थं गुरून् एव च पर्वसु ॥ ४.१५३ ॥  
अभिवादयेत वृद्धांश् च दद्याच् चैवासनं स्वकम् ।  
कृताञ्जलिर् उपासीत गच्छतः पृष्ठतो ऽन्वियात् ॥ ४.१५४ ॥**

उत्तरार्थम् आचारस्य पुनर्वचनम् ।

**श्रुतिस्मृत्युदितं धर्मं निबन्धं स्वेषु कर्मसु ।  
धर्ममूलं निषेवेत सदाचारम् अतन्द्रितः ॥ ४.१५५ ॥**

सर्वस्यास्य फलसिद्धिः ।

**आचाराल् लभते ह्य् आयुर् आचाराद् ईप्सिताः प्रजाः ।  
आचाराद् धनम् अक्षय्यम् आचारो हन्त्य् अलक्षणम् ॥ ४.१५६ ॥  
दुराचारो ह्य् पुरुषो लोके भवति निन्दितः ।  
दुःखभागी हि स्ततं व्याधितो ऽल्पायुर् एव च ॥ ४.१५७ ॥  
सर्वलक्षणहीनो ऽपि यः सदाचारवान् नरः ।  
श्रद्दधानो ऽनसूयश् च शतवर्षाणि जीवति ॥ ४.१५८ ॥**

आचारानुष्ठानप्रशंसनार्थाश् चत्वारः श्लोकाः उभयथा वाक्यस्वाभाव्याद् विज्ञेयाः । प्रथमे ऽध्याये आचारस्तुतिः शास्त्रस्तुत्यर्थोक्ता "आचारः परमो धर्मः" (म्ध् १.१०८) इत्येवमादि । इह त्व् आचारविधिप्रकरणे स्तुतिः स्वार्थप्रकरणप्राप्ता वेदितव्या ।

**यद् यत् परवशं कर्म तत् तद् यत्नेन वर्जयेत् ।[१९२]**  

कः कृतकरणीयः विशेषतो यक्ष्यो दास्य इत्य् एवम् (?) अभिप्रायः । प्रतिग्रहादिषु प्रवर्तेत ।

**यद् यद् आत्मवशं तु स्यात् तत् तत् सेवेत यत्नतः ॥ ४.१५९ ॥**

लोके ऽपि चैतद् दृष्टम् ।

**सर्वं परवशं दुःखं सर्वम् आत्मवशं सुखम् ।  
एतद् विद्यात् समासेन लक्षणं सुखदुःखयोः ॥ ४.१६० ॥**

उपर्य् एव स्वविषयोपभोगार्थं द्रव्यादानं प्रतिग्रहादिभिर् आत्मवशम् इन्द्रियसंयमः (?) सन्तोषपरतया सो ऽयम् अपरेण प्रकारेणेन्द्रियसंयम उक्तो ऽपि पुनः श्लोकद्वयेनानूद्यते । अधिकृताचारानुष्ठानसुतिसम्बन्धेनाचारबहुत्वे ऽपि सति –

**यत् कर्म कुर्वतो ऽस्य स्यात् परितोषो ऽन्तरात्मनः ।  
तत् प्रयत्नेन कुर्वीत विपरीतं तु वर्जयेत् ॥ ४.१६१ ॥**

विहितकर्मविशेषम् एतद् विपरीतवन् मनश् चानुष्ठीयमानं यद् अप्रत्यवायाय । तद्विषयस्तुत्यर्थं भावप्रसादस्य ।

**आचार्यं च प्रवक्तारं पितरं मातरं तथा ।  
न हिंस्याद् ब्राह्मणान् गांश् च सर्वांश् चैव तपस्विनः ॥ ४.१६२ ॥**

सर्वत्रानपकारिषु हिंसा नेष्यते । आचार्यादीन् ह्य् अन्यापकारिणो ऽपि सतो न हिंस्यात् । प्रतिकूलाचरणं चाचार्यादीनां हिंसेत्य् उच्यते न वधः । तथा चोक्तम् "प्रतिरोद्धा गुरोश् चैव" (म्ध् ३.१५३) इत्यर्थः (इत्यादिना?) प्राप्तस्य प्रतिषेधः । तथा च भारते- प्रतिकूलाचरणम् एवार्जुनेन युधिष्ठिरस्य हन्ति (??) ।

**नास्तिक्यं वेदनिन्दां च देवतानां च कुत्सनम् ।  
द्वेषं स्तम्भं च मानं च क्रोधं बैक्ष्यं च वर्जयेत् ॥ ४.१६३॥**

**द्वेष**विशेषप्रदर्शनार्थं तत् । परिवर्जनार्थम् आचार्यादिभ्यश् चान्यत्रापि ।

**परस्य दण्डं नोद्यच्छेत् क्रुद्धो नैनं निपातयेत् ।  
अन्यत्र पुत्राच् छिष्याद् वा शिष्ट्यर्थं ताडयेच् च तौ ॥ ४.१६४ ॥  
ब्राह्मणायावगुर्यैव द्विजातिर् वधकाङ्क्षया ।  
शतं वर्षाणि तामिस्रे नरके परिवर्तते ॥ ४.१६५ ॥  
[१९३] ताडयित्वा तृणेनापि संरम्भात् मतिपूर्वकम् ।  
एकविंशतिम् आजातिं पापयोनिष् जायत् ॥ ४.१६६ ॥  
अयुध्यमानस्योत्पाद्य ब्राह्मणस्यासृग् अङ्गतः ।  
दुःखं सुमहद् आप्नोति प्रेत्याप्राज्ञतया नरः ॥ ४.१६७ ॥  
यावतः शोणितं पांसून् सङ्गृह्णाति महीतलात् ।  
तावतो ऽब्दान् अमुत्रान्यैः शोणितोत्पादको ऽद्यते ॥ ४.१६८ ॥**

अन्यैर् इति व्याग्राटादिभिर् (?) इत्य् अर्थः । 

**न कदाचिद् द्विजो विप्रांस् तस्माद् अवगुरेद् अपि ।  
न ताडयेत् तृणेनापि न गात्रात् स्रावयेद् असृक् ॥ ४.१६९ ॥**

सर्वप्राणिपीडापरिहारार्थं चेदं ब्राह्मणनिदर्शनाद् द्रष्टव्यम् । तथा च प्रायश्चित्तं वक्ष्यति । राजदण्डं च न सर्वप्राणिहिंसायां न केवलं ब्राह्मणस्यैवेति । प्रकर्षार्थं तु व्यतिक्रमस्य ब्राह्मणग्रहणम् । तथा च लोके दृष्टम् ।

**अधार्मिको नरो यो हि यस्य चाप्य् अनृतं धनम् ।  
हिंसारतिश् च यो नित्यं नेहासौ सुखम् एधते ॥ ४.१७० ॥**

एवं च सति –

**न सीदन्न् अपि धर्मेण**

व्यवस्थारूपेणात्मसङ्कोचाख्येन 

> **मनो ऽधर्मे निवेशयेत् ।**

शास्त्रव्यवस्थाभङ्गरूपे । कस्य हेतोः –

**अधार्मिकाणां पापानाम् आशु पश्यन् विपर्ययम् ॥ ४.१७१ ॥**

दृष्टं चेद् अदम् (?) अदृष्टं शास्त्रतः । किं कारणम् । येन –

**नाधर्मश् चरितो लोके सद्यः फलति गौर् इव ।**

गौर् विषाणीव पृथिवी । साधर्म्यवैधर्म्याभ्यां दृष्टान्तेन वचनीयौ (?) प्रकृतार्थसिद्धये ।

**शनैर् आवर्तमानस् तु **

कार्यम् आरभ्यमाणं देशकालप्राये(कार?)णाद्यपेक्षया 

> **कर्तुर् मूलानि कृन्तति ॥ ४.१७२ ॥[१९४]**  

मूलकर्तनं गुणवादो ऽतिशयार्थः । कर्तारम् अपुनर्भावं नयति । एवं च सति –

**यदि नात्मनि पुत्रेषु न चेत् पुत्रेषु नप्तृषु ।  
न त्व् एव तु कृतो ऽधर्मः कर्तुर् भवति निष्फलः ॥ ४.१७३ ॥**

इह फलदर्शनान् नानर्थकम् (?) अनिष्टकर्म प्रत्येतव्यम् । किं तर्हि । एवं पुत्रपौत्रान् इष्टफलभोगेन शनैर् विपच्यते ऽनिष्टं कर्मार्थवादश् चायम् अकृताभ्यागमतः विप्रणाशदोषप्रसङ्गाच् छास्त्रविरोधाच् चैव पुत्रादीनाम् अनिष्टफलसम्बन्धप्रदर्शनेन विभीषिकैषा अकार्यनिवृत्त्यर्था । तथा च न चेह (?) शास्त्रम् अपरिगणय्यैवं व्यवस्थाभङ्गेन वर्तितव्यं येन धर्मेण धृते तावच् छास्त्रव्यवस्थाभ्ङ्गाख्येन (?) त्व् आत्मसमवायिना मुख्येन कृतं तन्मुखस्य वृद्धिकार्यासम्भवात् । तावाच्छब्दश् चाकाङ्क्षया शिरःकम्पोपगृहीतया व्याख्यानीयः ।

**[अधर्मेणैधते कस्चित्]? ततो भद्राणि पश्यति ।**

यथार्थम् अनिरुद्धात्मवृत्तः पदार्थस्वाभाव्यात् ।

**ततः सपत्नाञ् जयति **

द्वितीयं पुरुषार्थम् अभ्युदयाद् अनर्थोपरमं प्राप्नोति तत् स्वाभावदर्शनात् प्रत्यक्षतः । प्रायणोत्तर्कालम् अयम्,

> **समूलस् तु विनश्यति ॥ ४.१७४ ॥**

धर्माधर्मव्यवस्थाप्रामाण्यवच्छास्त्रस्य तत्प्रामाण्यात् । तथा च लोकवादः – अनुमानं चायुर्वेदशास्त्रतः लोकतश् च वचनीयः । मूलविनाशश् च व्याख्यातः पूर्वश्लोके ।

**सत्यधर्मार्यवृत्तेषु शौचे चैवारमेत् सदा ।  
शिष्यांश् च शिष्याद् धर्मेण वाग्बाहूदरसंयुतः ॥ ४.१७५ ॥**

सर्वस्नातककर्मणाम् उपहारार्थ उक्तानुवादः । "न सीदन्न् अपि धर्मेण मनो ऽधर्मे निवेशयेत्" (म्ध् ४.१७१) इत्य् अत्र श्लोकोपदिष्टः "त्रिवर्ग इति तु स्थित्ः" (म्ध् २.२२४) इति यतस् तदपेक्षय्येदम् उच्यते ।

**परित्यजेद् अर्थकामौ यौ स्यातां धर्मवर्जितौ ।  
धर्मं चाप्य् असुखोदर्कं लोकसङ्क्रुष्टम् एव च ॥ ४.१७६ ॥**

**अर्थकामौ** धर्मानुबन्धिनौ स्याताम् । तेन (तौ?) सत्य् अपि त्रिवर्गपरिग्रहधर्मं चाप्य् असुखोदर्कं वर्जयेद् असुखोदर्कम् असमर्थस्य स्वशरीरोपरोधिनी नेष्यते येन **[१९५]** त्रियात्मयोग्यस्य धनम् अपेक्ष्यते । दृष्टार्थवद् अदृष्टार्थे ऽपि शास्त्रशिष्टत्वाच् च आत्मसंरक्षणस्य लोकसङ्क्रुष्टो धर्मस् तत्सादृश्यवादार्थं यज्ञ[आ]चर्यते ऽथ वा सर्वम् अप्य् एतत् सिद्धम् । लोकसङ्क्रुष्टार्थं तु पुनर् आरभ्यते । स चेद् ज्यायान् गोवधो यथा यज्ञाङ्गप्रतिरोधे वा सोमविक्रयिणं ब्रह्मचर्यपुंश्चल्याक्रोशस् तु प्रतिषिध्यते । विधानसामर्थ्यात् तस्य शुक्ल(?)वचनप्रतिषेधाद् वा न कर्तव्यः । अपरे तु परदारम् उदाहरन्ति सत्यवचने वा प्राणिविनाशं प्रायश्चित्तोपदेशाद् "वाग्देवत्यैस् तु चरुभिः" (म्ध् ८.१०५) इत्येवमादि । एवं च सति –

**न पाणिपादचपलो न नेत्रचपलो ऽनृजुः ।  
न स्याद् वाक्चपलश् चैव न परद्रोहकर्मधीः ॥ ४.१७७ ॥**

निगदव्याख्यातः श्लोकः । इदम् अन्यत् सद्धर्मप्रतिपत्तये कारणम् अन्धुनोच्यते ।

**येनास्य पितरो याता येन याताः पितामहाः ।  
तेन यायात् सतां मार्गं तेन गच्छन् न रिष्यति ॥ ४.१७८ ॥**

**सतां मार्गम्** इति लिङ्गात् सन्तो वेदस्मृतिशास्त्रविदः पितृपितामहा उच्यन्ते । तैर् यज्ञाचार आचरितस् तम् अनुतिष्ठेत् । कथम् । यद्य् अपि स्वधर्मप्रतिपत्तये स्वयं विवेचनायाम् असमर्थस् तथापि तैर् आचरित इत् कृत्वा तद्भक्त्यापि तावत् प्रतिपद्यते । उपदेशम् अन्तरेण पूर्वप्रयोगानुशिष्ट इत्य् अपरेण द्वारेण सद्धर्मप्रतिपत्तिकारणम् उच्यते ।

**ऋत्विक्पुरोहिताचार्यैर् मातुलातिथिसंश्रयैः ।  
बालवृद्धातुरैर् वैद्यैर् ज्ञातिसम्बन्धिबान्दवैः ॥ ४.१७९ ॥  
मातापितृभ्यां जामीभिर् भ्रात्रा पुत्रेण भार्यया ।  
दुहित्रा दासवर्गेण विवादं न समाचरेत् ॥ ४.१८० ॥  
एतैर् विवादान् सन्त्यज्य सर्पापैः प्रमुच्यते ।  
एतान् जित्वा च जयति सर्वलोकान् इमान् गृही ॥ ४.१८१ ॥**

यतस् तत इमे उच्यते ।

**आचार्यो ब्रह्मलोकेशः प्राजापत्ये पिता प्रभुः ।  
अतिथिस् त्व् इन्द्रलोकेशो देवलोकस्य चर्त्विजः ॥ ४.१८२ ॥  
जामयो ऽप्सरसाम् लोके वैश्वदेवस्य बान्धवाः ।  
सम्बन्धिनो ऽपां लोकस्य पृथिव्यां मातृमातुलौ ॥ ४.१८३ ॥  
आकाशेशास् तु विज्ञेया बालवृद्धकृशातुराः ।  
भ्राता ज्येष्ठः समः पित्रा भार्या पुत्रः स्वका तनुः ॥ ४.१८४॥  
[१९६] छाया स्वा दासवर्गस् तु दुहिता कृपणं परम् ।  
तस्माद् एतैर् अधिक्षिप्तः सहेतासञ्ज्वरः सदा ॥ ४.१८५ ॥**

ऋत्विगादीनां ग्रहणं सप्तभिः श्लोकैः सम्बन्धमात्रज्ञापनार्थः ।

**प्रतिग्रहसमर्थो ऽपि प्रसङ्गं तत्र वर्जयेत् ।  
प्रतिग्रहेण ह्य् अस्य ाशु ब्रह्मतेजः प्रशाम्यति ॥ ४.१८६ ॥**

"यात्रामात्रप्रसिद्ध्यर्थम्" (म्ध् ४.३) इत्य् अत्रोक्तम् अपि तद् एतत् पुनर् उच्यते । कृतकरणीयस्य विशेषप्रतिषेधार्थं विशेषतो वक्ष्ये । दास्य (?) इत्य् एवं च सति सत्प्रतिग्रहाद् अपि वृत्तिनियमस्याभ्युदयविशेषार्था उत्तरार्थं वा प्रतिग्रहविशेषाभिधित्सया । तथा च दर्शयति ।

**न द्रव्याणाम् अविज्ञाय विधिं धर्म्यं परिग्रहे ।  
प्राज्ञः प्रतिग्रहं कुर्याद् अवसीदन्न् अपि क्षुधा ॥ ४.१८७ ॥**

**धर्म्यो विधिर्** यज्ञार्थत्वम् । धनस्य एतद् विज्ञाय द्रव्यदेवताम् वा "वरुणायाश्वं रुद्राय गाम्" इत्य् एवम् आरभ्य **द्रव्याणां** देवताभिहिता शास्त्रान्तरे । **प्रतिग्रहम्** अन्तं वा सामान्यं विनष्टं वा । "**अवसीदन्न् अपि क्षुदा**" इत्य् अर्थवादो ऽयं प्रतिग्रहविधिस्तुत्यर्थः । एवं च क्षुधावसादे अबुद्ध्यापि गृह्यमाणो (?) न प्रत्यवायाय । एतद् अपि शब्दात् । तद् इदानीं प्रतिग्रहद्रव्यं दर्शयति ।

**हिरण्यं भूमिम् अश्वं गाम् अन्नं वासस् तिलान् घृतम् ।  
प्रतिगृह्णन्न् अविद्वांस् तु भस्मीभवति दारुवत् ॥ ४.१८८ ॥**

एतद् द्रव्यविषयो वा । अयं विधिर् उत्पाते तेषां द्रव्याणां निदर्शनार्थत्वाद् वै तेषां ग्रहणस्य सामान्येनेव स्तुत्यर्थः । प्रकृतस्य प्रतिग्रहविधेः । तथा च हिरण्यादिग्रहणं विवक्षितम् अस्य विशेषप्रतिषेधार्थाद् आदरार्थम् अयम् उच्यते ।

**हिरण्यम् आयुर् अन्नं च भूर् गौश् चाप्य् ओषतस् तनम् ।  
अश्वश् चक्षुस् त्वचं वासो घृतं तेजस् तिलाः प्रजाः ॥ ४.१८९ ॥**

यतश् चैतद् एवम् ।

**अतपास् त्व् अनधीयानः प्रतिग्रहरुचिर् द्विजः ।  
अम्भस्य् अश्मप्लवेनेव सह तेनैव मज्जति ॥ ४.१९० ॥**

एवं च सति तपोविज्ञानसहायम् अत्रोपदेशाद् विज्ञेयम् । पूर्वविधिवद् अध्यनग्रहणं च विज्ञानाधिकारसामर्थ्यात् । तदर्थं विज्ञेयं स्वार्थं वा तपसो विशेषणार्थं वा । अतपस्वी यो **ऽनधीयान** इति प्रकृतार्थोपसंहारम् इदानीं करोति ।

**तस्माद् अविद्वान् बिभियाद् यस्मात् तस्मात् प्रतिग्रहात् ।  
स्वल्पकेनाप्य् अविद्वान् हि पङ्के गौर् इव सीदति ॥ ४.१९१ ॥**

न केवलम् अभतो (?) ऽश्वादिप्रतिग्रहाद् **अल्पके नाप्य् अविद्वान्** इति च । ब्रुवन्न् अधीतवेदश् च विदुषश् च तपस्विनश् च गुरुद्रव्यप्रतिग्रहम् अपि तस्य (?) प्रतिषेधयति । वेदार्थविञाने सत्य् अपि च ।

**न वार्य् अपि प्रयच्छेत बैडालव्रतिके द्विजे ।  
न बकव्रतिके पापे नावेदविदि धर्मवित् ॥ ४.१९२ ॥**

"बैडालव्रतिकान् विप्रान् वाङ्मात्रेणापि नार्चयेत्" (म्ध् ४.३०) इत्य् अत्र सिद्धम् अप्य् एतत् पुनर् उच्यते यदर्थं तद् वक्ष्यामः । **न वार्य् अपीत्य्** अत्रापिशब्दाद् वारिणः सर्वार्थत्वं दर्शयति । तथा चोक्तम् "तृणानि भूमिर् उदकम्" (म्ध् ३.१०१) इत्य् अत्र । एवं च प्रतिप्रसिद्धस्य सर्वार्थस्य वारिणो दानप्रतिषेधेनान्यद्रव्यदानप्रतिषेधं करोतिना वारिणो ऽप्य् उक्तन्यायसामर्थ्यात् बैडालव्रतिकबकव्रतिकौलक्षतोता (?) वक्ष्यति । "**नवेदविदि**" इत्य् अनेनानधिगतवेदवेदार्थम् आह । नाधीते वेदम् अनधिगतवेदार्थम् । येनाविदुषो ऽपि श्रोत्रियस्य दानम् उक्तम् । शास्त्रेण चाधीतवेदस्य सतः अश्रुतशास्त्राथस्य । ताभ्यां साम्यम् अयुक्तम् । शास्त्रन्यायविरोधात् तदश्रुतम् [१ अक्ष् उन्च्लेअर्] त्वासामर्थ्यात् यथोक्त एवार्थो ग्रहीतव्यः । धर्मविच् चात्र प्रतिषेधशास्त्रज्ञो नेतरो ऽस्य प्रतिषेधस्य विद्वेषणार्थवादो निवृत्त्यर्थः ।

**त्रिष्व् अप्य् एतेषु दत्तं हि विधिनाप्य् अर्जितं धनम् ।  
दातुर् भवत्य् अनर्थाय परत्रादातुर् एव च ॥ ४.१९३ ॥**

न केवलं निन्दितेभ्यो तान् धर्मेणोत्पादयति तेभ्यो धर्मम् अपरं प्रतिषिद्धाचरणात् करोतीति एवं च धनवचनाद् अत्र बैडाल (?) उद्व्रतिकादिभ्यो न पूर्वाभ्यनुज्ञातस्य प्रतिषेधः । पाषण्डिश्लोकोक्तश् च विशेषप्रतिषेधन्यायः । इतरथा ह्य् अत्र सर्वप्रतिषेधे पूर्वोक्तन्यायोपरोधाद् इत्य् अथ वा विहितप्रतिषिद्धानां विकल्पे सति नियमदानं पूर्वोक्तस्य भोजनस्य नास्त्य् अतिथिवद् इत्य् एतद् दर्शयति । <u>अन्यस्</u> त्व् आह – तत्रोक्तं बैडालव्रतिकादिभ्यो न देयम् इतीह तु बैडालव्रतिकादिभ्यः प्रतिग्रहो न कर्तव्य इत्य् एवम्पर आरम्भः । यत एतद् विधिस् तयोक्तो ऽर्थः पुनर् अनूद्यते । न पुनर् (?) एषणार्थवादे हि प्रच्छन्नपापता दुर्विज्ञानायतस् तल्लक्षणविवक्षयेदं पुनर् उक्तं पूर्वश्लोके इदम् अभिहितम् । "**विधिनाप्य् अर्जितं धनम्**" एभ्यो दीयमानं नाभ्युदयाय, अनर्थाय भवतीत्य् अत्र दृष्टार्थं तदर्थं विभावमान (?)

**[१९८]  यथा प्लवेनौपलेन निमज्जत्य् उदके तरन् ।  
तथा निमज्जतो ऽधस्ताद् अज्ञौ दातृप्रतीच्छकौ ॥ ४.१९४ ॥**

कः अत्र (?) उपमानार्थः । यथा प्लव आत्मना निमज्जति तदारूढं धारयितुम् अशक्तः न्यायागतम् एभ्या (?) दीयमानं स नमन्नधो (?) गच्छति दातारं धारयितुम् असमर्थम् इत्य् अधुना प्रच्छन्नभावदोषतयैषा दुर्विज्ञानत्वात् तद्विभावम् इदं लक्षणम् आरभ्यते परिहारार्थम् ।

**धर्मध्वजी सदा लुब्धश् छाद्मिको लोकडम्भिकः (?) ।  
बैडालव्रतिको ज्ञेयो हिंस्रः सर्वातिसन्धकः॥ ४.१९५ ॥**

तत्कर्मतद्गुणयोगाद् वा केनचिद् वृत्तिसामान्येनायं तथोच्यते निन्दार्थम् । <u>अपरे</u> तु द्वितीयश्लोकं तदर्थम् एव पठन्त्य् अस्मिन् देशे-

> यस्य धर्मध्वजो नित्यं शक्रध्वज इवोच्छ्रितः ।  
> प्रच्छन्नानि च पापानि बैडालं नाम तद् व्रतम् ॥ इति (?) ।

<u>तद् अयुक्तं</u> पूर्वश्लोकेनैवार्थस्योक्तत्वात् । पुनस् तदर्थेन श्लोकेन नार्थः । न च समाम्नाये ऽपि श्रूयत इति ।

**अधोदृष्टिर् नैष्कृतिकः स्वार्थसाधनतत्परः ।  
शठो मिथ्याविनीतश् च बकव्रतचरो द्विजः ॥ ४.१९६ ॥**

असद्ब्राह्मणनिन्दार्थम् अस्योपाना (?) यद्य् अपि किञ्चिद् अत्र पूर्वश्लोकेन पुनर् उक्तं स्यात् तथापि तद् अविवक्षितं विज्ञेयम् । यस्मान् न ह्य् अनेन किञ्चिद् विधीयते प्रतिषिध्यते वेत्य् एवं च सति ।

**ये बकव्रतिनो विप्रा ये च मार्जारलिङ्गिनः ।  
ते पतन्त्य् अन्धतामिस्रे तेन पापेन कर्मणा ॥ ४.१९७ ॥**

परातिसन्धानफलार्थेन पातश् चैतद् एवम् अतस् तत्समम् अन्यद् अपि सोपधं कर्म परिहारार्थं निद्यते ।

**न धर्मस्यापदेशेन पापं कृत्वा व्रतं चरेत् ।  
व्रतेन पापं प्रच्छाद्य कुर्वन् स्त्रीशूद्रदम्भनम् ॥ ४.१९८ ॥**

यस्मात्

**प्रेत्येह चेदृशा विप्रा गर्ह्यन्ते ब्रह्मवादिभिः ।  
छद्मनाचरितं यच् च व्रतं रक्षांसि गच्छति ॥ ४.१९९ ॥**

तस्मान् न धर्मचरणापदेशेन प्रायश्चित्तं चरितव्यम् इतीदं चान्यत् तत्समम् ।

**अलिङ्गी लिङ्गिवेषेण यो वृत्तिम् उपजीवति ।  
[१९९] स लिङ्गिनां हरत्य् एनस् तिर्यग्योनौ प्रजायते ॥ ४.२०० ॥**

एतद् अपि तादृग् एव यतस् तथैव व्याख्येयम् अत्र प्रतिषेधाभावादिनार्थवादे विप्रतिषेध उत्प्रेक्ष्यः । साहचर्याद् एतयोः पूर्वं स्नानम् उक्तम् । "मैत्रं प्रसाधनं स्नानम्" (म्ध् ४.१५२) इत्य् अत्र श्लोके यतस् तत्साधननियमार्थम् अधुना चारभ्यते ।

**परकीयनिपानेषु स्नायान् नैव कदाचन ।  
निपानकर्तुः स्नात्वा हि दुष्कृतांशेन लिप्यते ॥ ४.२०१ ॥**

निपीयते (?) ऽस्मिन्नापान इति **निपानं** पुष्करिण्यादि । तस्मिन् **परकीये न स्नायात् कदाचनेति** कदापीत्य् अर्थः । दृष्टार्थम् अप्य् आत्मनो मृजायै (?) चण्डालादिस्पृष्टो न तच्छुद्दये किं पुनर् धर्माय यो नात्र स्नातकस् तत्**कर्तुर् दोषांशेन लिपयते** । अत्र्**आंश**शब्दश् चतुर्भागवचन उत्तरत्र तृतीयश्रवणाद् इति <u>केचित्</u> । तद् <u>अयुक्तम्</u>, अर्थवादत्वाद् अस्य । एवं च सत्य् अविवक्षितम् अत्र चतुर्थांशत्वम् । प्रत्यवायस् तु शास्त्रव्यतिक्रमकारिणः प्रतीयते । अत्र दृष्टान्तं वक्ति ।

**यानशय्यासनान्य् अस्य कूपोद्यानगृहाणि च ।  
अदत्तान्य् उपयुञ्जानस् तृतीयं हरते हि सः ॥ ४.२०२ ॥**

यथा हि स्वभोगार्थं कॢप्तानि **यानशय्यासनादीन्य् अदत्तान्य्** **उपयुञ्जानः** परं प्रत्यवाय एवं (?) परकीयनिपानान्य् **अदत्तानीति** वचनान् निपानेषु सर्वार्थतयोत्सृष्टेषु एकदा(तद्?) अनुजानाति स्नानम् अनुत्सृष्टेष्व् अपि चानुज्ञातेषु तथापि (?) शुर्या(?)दिवत् तथा च परशब्दसामर्थ्यमात्रेष्व् अनुत्सृष्टेष्व् अपि कल्पितं भवत्य् एवं च पुष्करिणीदानानि सर्वत्र लोकप्रसिद्धानि युज्यन्ते । एतस्मिन् स्मृत्यर्थे सति । इतरथा प्य् असास्त्रलक्षणान्य् एतानि स्युः । न चैतद् इष्टम् । तस्माद् यथोक्त एव स्मृत्यर्थः । इदं त्व् अधुनान्यत् तद्विशेषणार्थं स्नानसाधनम् उच्यते ।

**नदीषु देवखातेषु तटाकेषु सरःसु च ।  
स्नानं समाचरेन् नित्यं गर्तप्रस्रवणेषु च ॥ ४.२०३ ॥**

अत्र यदि नद्य उभयथा भवन्ति ततो ऽयम् एव (?) चात्र शब्दस् तद्विशेषणत्वाद् युक्तस् त्रिलिङ्गो ऽध्येतुम् इतरत्र च सामर्थ्याद् विज्ञायते । लिङ्गम् अस्याश्रुतम् अपि भवतु (?) । नैवं ततस्तशाकत्वादिविशेषणत्वाद् (?) अयं तल्लिङ्ग एवाध्येयः । (एद्. वाक्ययोर् अनयोः समुच्चितो ऽभिप्रायो ऽस्पष्टः) । **तटाकादीनि** चोभयथा प्रसिद्धान्य् एव **नित्य**शब्दश् च धर्मस्नानविशेषणार्थो नियतः । नैमित्तिकदृष्टार्थयोस् त्व् एवम् अनियमो विज्ञायते । अथ वा **नित्य**ग्रहणम् आदरार्थं विज्ञेयम् । धर्मस्नानस्य प्रथमकल्पाश्रयं कथं तावद् यतितव्यम् । प्रथमं निरुपधान्तः करणेन यथा **नद्यादिषु स्नानं** भवत्य् अद्यच्छतस् (?) त्व् एव उत्सृष्टानुज्ञातात्मनिपानेष्व् अपि धर्मस्नानं स्यात् । इतरयोस् तु नैमित्तिकदृष्टार्थयोर् एव **[२००]** भावविकल्पनियमो नास्ति । परकीयेषु पुनस् त्रयाणाम् अप्य् अत्यन्तप्रतिषेधः पूर्वश्लोकस्यारम्भसामर्थ्याद् विज्ञायते । अयं च श्लोकत्रयार्थः प्रपञ्चः शास्त्रसामर्थ्याद् विज्ञायते, न प्रतिज्ञामात्रेण । कथम् । नद्यादिषु स्नानवचनात् । परकीयनिपानप्रतिषेधे सति पुनस् तत्प्रतिषेधाद् विज्ञायते । उत्सृष्टानुज्ञायते निपानेष्व् अस्ति स्नानत्रयनियमेन न्यायेन । इतरथाप्य् अनारम्भः पूर्वस्य स्याद् दृष्टान्तश्लोकस्येत् । उक्तम् अपि चैतत् । प्रतिश्लोकं पुनर् उक्तं प्रकरणान्ते तदर्थवैस्पष्ट्याय मोहात् । उक्तः स्नातकस्य यमनियमाः । तेषां गुरुलाघवप्रदर्शनार्थम् अधुनोच्यते ।

**यमान् सेवेत सततं न नित्यं निय्मान् बुधः ।  
यमान् पतत्य् अकुर्वाणो नियमान् केवलान् यजेत् (भजन्?) ॥ ४.२०४ ॥**

अत्र निवृत्त्यात्मका यमा अहिंसादयः । प्रवृत्त्यात्मकास् तु नियमास् सन्ध्योपासनादयः । एवं च ब्रह्महत्यादौ यमलोपे सति तत्त्वान् नियमैः सन्ध्योपाननादिभिः पुरुषधर्मैर् नाधिक्रियते कर्मभिः श्रौतस्मार्तैर् नियमलोपे । तथा च गौतमः- "द्विजातिकर्मभ्यो हानिः पतनम्" (ग्ध् २१.४) इत्य् आह । एवं च यमबलीयस्त्वाद् इदम् उच्यते । तदनुष्टानादरार्थं **यमान् सेवेत सततं** नियमाल् लाघवाच् चेदं तदनुष्ठानानाम् अनित्यत्वम् एव । न नित्यं नियमान् बुध इति । न त्व् इदं नियमानुष्ठानप्रत्याख्यान्म् उभयोपदेशसामर्थ्याद् अविकल्पकं (?) शास्त्रम् । तथा च शिष्टस्मरणं पतति । नियमवान् यमेष्व् असक्तो न तु यमपालननियमालसो ऽपि सीदतीति यमनियमौ समीक्ष्य बुद्ध्या यमबहुले ऽध्वनि सन्दधीत बुद्धिं येषाम् अपि पारिभाषिका यमनियमाः । 

> अहिंसा सत्यवचनं ब्रह्मचर्यम् अकल्कता ।   
> अस्तेयम् इति पञ्चैते यमाश् चैव व्रतानि च ॥  
> अक्रोधो गुरुशुश्रूषा शौचम् आहारलाध्वम् ।  
> अप्रमादश् च नियमाः पञ्चैवोपव्रतानि च ॥

तेषाम् अप्य् अयम् एव न्यायो (नान्यो?) वेदितव्य इतीदानीम् उक्त्वा नायदु(?) नियमानाम् अनुष्ठानस्याहारशुद्धिमूलत्वाद् इदं स्नातकस्याहारशुद्धये प्रकरणम् आरभ्यते ।

**नाश्रोत्रियतते यज्ञे ग्रामयाजिकृते तथा ।  
स्त्रिया क्लीबेन च हुते भुञ्जीत ब्राह्मणः क्वचित् ॥ ४.२०५ ॥**

**अश्रोत्रियेणा**नधीतवेदेन **तते** प्रारब्धे यज्ञे । कुत एतत् । सामर्थ्यात् । कल्प्यमात्राध्ययनप्राप्ते च सत्य् अयं प्रतिषेधः । **न भुञ्जीत ब्राह्मणः** कदाचिद् इत्य् अभ्युदयश्राद्धे प्य् अत्र वा ग्रामयाजेन बहुयाजेन अश्रोत्रियेणाप्य् आरम्भसामर्थ्याद् विज्ञायते । **स्त्रियेति** च पत्न्या कुमार्या च । <u>केषां केषाञ्चिद् धोम उच्यते । स्त्रीसायम् इति वचनात्</u> (??) । पाकयज्ञेxउ छन्दोगानां यतस् तत् प्रतिषेधार्थम् **[२०१]** इदम् उच्यते । स्त्रिया हुत इति स्त्रीप्राधान्येन च यत्र यज्ञास् त्रायते यजमानेन प्रतिनिधिविषयम् एवैतत् स्त्रीग्रहणम् अश्रोत्रियत्वात् । एवं वा स्त्रीप्रतिनिषेधे सिद्धे तद्ग्रहणम् । दृष्टान्तार्थवादार्थम् । एतेन क्लीबग्रहणं व्याख्यातं श्रोत्रियत्वात् क्लीबस्य प्रतिषेधः । अश्रोत्रियत्वादिग्रहणं च सर्वदाचारप्रदर्शनार्थं विज्ञेयं असौ वाक्यशेषः ।

**अश्रीकम् एतत् साधूनां यत्र जुह्वत्य् अमी हविः ।  
प्रतीपम् एतद् देवानां तस्मात् तत् परिवर्जयेत् ॥ ४.२०६ ॥**

**अश्रीकं** अश्रीघ्रम् (अश्लाघ्ज्यम्?) एतेषां भोजनम् । केन प्रकारेण । **साधूनां** शिष्टानां (?) मतेन । **यत्र** हि **जुह्वत्य् अमी हविः** । ग्रामयाजकाः पर्युदस्ताः मन्तस् तद्धोमे । अत्र ये त्व **अश्लीलं** पठन्ति तेषां जुगुप्सितम् अश्लीलम् । तथा चोच्यते । "अश्लीलं परुषवादिता शिष्टैः शिष्टानां **प्रतीपम् एतत्** प्रतीकूलम् अशिष्टम् इति अर्थः । कस्य । **देवानाम्** । अर्थवादः पूर्वस्य (?) । "**तस्मात् तत् परिवर्जयेत्**" इत्य् एतद् धि वाक्यारम्भफलप्रसङ्गाच् च धर्मम् एवाभोज्यप्रकरणे दर्शयति । तत् चतुर्विधं परिग्रहस्वभावसंसर्गकालक्र्तम् ।

**मत्तक्रुद्धातुराणां च न भुञ्जीत कदाचन ।  
केशकीटावसन्नं च पादस्पृष्टं च कामतः ॥ ४.२०७ ॥**

**मत्तक्रुद्धातुरानाम्** इत्य् अतस् तात्पर्यं गृह्यते । मत्तादयो वा यावत् । **केश**ग्रहणं चात्र रोमनखमालादिप्रदर्शनार्थम् । **कीट**ग्रहणं तु तत्सदृशानां क्षुद्रजन्तूनां समाचाराद् विज्ञेयम् । **कामत** इति चैतत् **पादस्पृष्ट**विशेषणम् अकामतो भोजनस्यानुज्ञानार्थम् । 

**भ्रूणघ्नावेक्षितं चैव संस्पृष्टञ्चाप्य् उदक्यया ।  
पतत्रिणावलीढं च शुना संस्पृष्टम् एव च ॥ ४.२०८ ॥**

**ब्रह्मघ्नो**(भ्रूणघ?)ग्रहणं च तत्समप्रदर्शनार्थम् **ईक्षण**प्रतिषेधाच् च तत्स्पर्शनम् अप्य् अशुचिकरं सुतराम् इत्य् एतद् अर्थसिद्धम् । **उदक्या**ग्रहणं च सर्वदाशुचीनां सूतिकाद्यानां रजस्वलासंस्पृष्टप्रतिषेधाच् च तद्दृष्टस्य प्रतिषेधः । **पतत्रि**ग्रहणं च काकाद्यशुचिपक्षिग्राहकम् सन्निधानाद् विज्ञेयम् ।

**गवा चान्नम् उपघ्रातं घुष्टान्नं च विशेषतः ।  
गणान्नं गणिकान्नं च विदुषा च जुगुप्सितम् ॥ ४.२०९ ॥**

विदुषा चोपघातकहेतुसम्बन्धज्ञेन इतरेण वा प्रसिद्धेन ।

**स्तेनगायनयोश् चैव तक्ष्णो वार्धुषिकस्य च ।  
दीक्षितस्य कदर्यस्य बद्धस्य निगडस्य च ॥ ४.२१० ॥[२०२]**  

**स्तेनः** सुवर्णाद् अन्यद्रव्यापहारकः । पातकिनस् तूपरिषाद् वक्ष्यन्ते । **निगडो** वार्धुषिकः ।

**[अभिशस्तस्य षण्ढस्य पुंश्चल्या दाम्भिकस्य च ।  
शुक्तं पर्युषितं चैव शूद्रस्योच्छिष्टम् एव च] ॥ ४.२११ ॥**

**पुंश्चली** व्यभिचारिणी, न दासी । दास्याः पृथक् प्रतिषेधात् "गणिकान्नं च" [म्ध् ४.२०९] इति । **शुक्तपर्युषितयोः** प्रायश्चित्तार्थं पुनर् इह ग्रहणं विशेषार्थं वा । अभोज्यप्रकरणोक्तयोर् अपि सतोः पाकः शूद्रभुक्तशिष्टः **शूद्रोच्छिष्टः** । "**उच्छिष्टम् अगुरोस् तथाऽ** इत्य् <u>अपरे</u> पठन्ति । 

**चिकित्सकस्य मृगयोः क्रूरस्योच्छिष्टभोजिनः ।  
उग्रान्नं सूतिकान्नं च पर्याचान्तम् अनिर्दशम् ॥ ४.२१२ ॥**

अ(आ)जीवसम्बन्धौ (?) **चिकित्सक**प्रतिषेधः । **मृगयो** राज्ञस् तस्य पृथग्वचनाद् उत्तरत्र । **क्रूर**स्वभावत्व उच्छिष्टभोजिनः शूद्रस्येवेत्य् अर्थः । शास्त्रसामर्थ्याद् **उग्रो** राजा । "उग्रो मध्यशरी वा" इति लिङ्गात् । तथा च वक्ष्यति- "राजानं तेज आदत्ते" (म्ध् ४.२१८) इत्य् अर्थवादः । न चास्मिन् प्रकरणे शक्यं राजानं निर्देष्टुम् अन्यतो ऽस्मां न शरी च तत् (?) । भृत्य इत्य् एवं वक्ष्यामः । "नगरे नगरे चैवं कुर्यात् सर्वार्थचिन्तनम्" [म्ध् ७.१२१] इति चोक्तम् । राजधर्मेषु <u>केचिद्</u> यजमानम् आहुर् उग्रम् । तद् अयुक्तं दीक्षितस्येति वचनात् । **सूतकान्नं** मातापित्रो त्स्वागौ (?) च पक्षे च । मृते पत्यौ प्रसूताया स्त्रीधनभोजनप्रतिषेधो वा । **पर्याचान्तम्** आचमनव्यापृतम् । **अनिर्दिशम्** गवादीनां पयः ।

**अनर्चितं वृथामांसम् अवीरायाश् च योषितः ।  
द्विषदन्नं नगर्यन्नं (?) पतितान्नम् अवक्षुतम् ॥ ४.२१३ ॥**

अनर्चितं दातुरश्चद(नव?)धानतया शिष्टभोजनीयम् अपि तस्यातिथ्यादीनाम् अर्चनानर्हाणां (?) न तमिस्रादीनां (?) मितत्वादिभिर् एव कारणैर् वृथा मांसं च यद् आत्मप्रीत्यर्थं च तर्पितं च गृहस्थेन तच् चाभोज्यम् आतिथ्यादीनाम् एवानर्चितम् अपि सन् न कल्पयितुर् अनर्चिताभोज्यस्य सन्निधाव् अस्योपदेशात् । तथा चोत्तरत्र प्रदर्शयिष्यति । "वृथा कृसरसंयावम्" (म्ध् ५.७) इति श्लोके अनुपाकृतमांसशब्देन **वृथामांस**प्रतिषेधं कल्पयितुर् एवं चापुनरुक्तत्वम् उत्तरत्र सिद्धं भवति, "प्रोक्षितं भक्षयेत् [मांसम्]" (म्ध् ५.२७) इत्य् अत्र । **अविरयोषिद्** अपुत्रा अपतिका वा । **नगरी** वक्ष्यमाणा । राजभृत्यः । वक्ष्यति हि "नगरे नगरे चैकं" (म्ध् ७.१२१] इत्यादि । ऋज्व् अन्यत् ।

**[२०३]  
पिशुनानृतिनोश् चान्नं क्रतुविक्रयकस्य च ।  
शैलूषतुन्नवायान्नं कृतघ्नस्यान्नम् एव च ॥ ४.२१४ ॥**

**शैलूषो** ऽनर्थप्रयोगदर्शनाद् भारते- "शौलूष इव राजन्" इति । एवं च सति ब्राह्मणादयो ऽपि तत्कर्माणः तथोच्यन्ते गुणतः । भार्यापण्यम् <u>अपरे</u> **शैलूषम्** आचक्षते । 

**कर्मारस्य निषादस्य रङ्गावतारकस्य च ।  
सुवर्णकर्तुर् वेणस्य शास्त्रविक्रयिणस् तथा ॥ ४.२१४ ॥**

सर्व एते तत्कर्माणस् तच्छब्दैर् ब्राह्मणादय एवं सन्तः प्रतिषिध्यन्ते, प्राप्तप्रतिषेधसामर्थ्यात् । पूर्वत्र रङ्गोपरक्तो ऽपि **शौलूष**कर्मा तच्छब्देनोक्तः । इह पुनर् असौ पुरुषो ऽपि रङ्गावतारकर्मा निन्द्यते यायकश् च । नर्तकः पूर्वम् उक्तः । इह पुनर् नर्तकादिर् गृह्यते ।

**श्ववतां शौण्दिकानां च चैलनिर्णेजकस्य च ।  
रजकस्य नृशंसस्य यस्य चोपपतिर् गृहे ॥ ४.२१६ ॥**

कृतव्याख्यान एष श्लोकः ।

**मृष्यन्ति ये चोपपतिं स्त्रीजितानां च सर्वशः ।  
अनिर्दशं च प्रेतान्नम् अतुष्टिकरम् एव च ॥ ४.२१७ ॥**

**मृष्यन्ति ये चोपपतिम्** इत्य् अस्य शौलूषस्य चायम् विशेषः । भार्यापण्यो हि लोभात् स्त्रियं प्रेषयति । इतरस् तु वक्ष्यते ऽथ वा शैलूषो नट इत्य् उक्तः । अस्मिंश् च पक्षे पुनरुक्तदोषो नास्ति ।

**राजान्नं तेज आदत्ते शूद्रान्नं ब्रह्मवर्चसम् ।  
आयुः सुवर्णकारान्नं यशश् चर्मावकर्तिनः ॥ ४.२१८ ॥  
कारुकान्नं प्रजा हन्ति बलं निर्णेजकस्य च ।  
गणान्नं गणिकान्नं च लोकेभ्यः परिकृन्तति ॥ ४.२१९ ॥  
पूयं चिकित्सकस्यान्नं पुंश्चल्याश् चान्नम् इन्द्रियम् ।  
विष्ठा वार्धुषिकस्यान्नं शस्त्रविक्रयिणो मलम् ॥ ४.२२० ॥  
य एभ्यो ऽन्ये त्व् अभोज्यान्नः क्रमशः परिकीर्तिताः ।  
तेषां त्वगस्थिरोमाणि वदन्त्य् अन्नं मनीषिणः ॥ ४.२२१ ॥**

धर्मव्यतिक्रमात् तिर्यक्षुत्वम् (?) । नानाफलार्थवादो ऽयं निवृत्त्यर्थः । "**राजान्नं तेज आदत्ते**" इत्य् एवमादि । कथं नामायम् "निन्दितं न समाचरेत्" इति **[२०४]** भोज्यान्नानाम् अपि चैषाम् एभिर् निमित्तर् अभोज्यान्नानाम् अपि चैषाम् एभिर् निमित्तैर् अभोज्यान्नतोच्यते । एवं च सत्य् एषां निमित्तानां क्रतुविक्र्यादीनाम् अकार्यतोच्यते । अप्रतिषिद्धानां विनिन्दया । ननु धर्माविक्रयासम्भवाद् अयम् उक्तो व्यतिक्रमः भवतु वा धर्मविक्रयो मा वा भूत्, तत्क्रान्त्यासम्भवाद् अमूर्तित्वे सति सर्वथैव न कर्तव्यम् इति शास्त्रार्थः । यच् चास्मिन् प्रदेशे सामान्यनिर्देशः गोबलीवर्दन्यायेन व्याख्येयः ।

**भुक्त्वातो ऽन्यतमस्यान्नं अमत्या क्षपणं त्र्यहम् ।**

उपवसेद् (?) इत्य् अर्थः । क्षपणम् अभोजनं "**भुक्त्वातो ऽन्यतमस्यान्नम्**" इति वचनात् । यद्य् अपि परिग्रहापरिग्रहात् तूच्य्(?) उपदेशो ऽयम् । तथापि संसर्गाशुचिप्रभृतीनाम् अपि ग्रहणम् अस्य निदर्शनार्थत्वाद् विज्ञेयम् । एकम् एकप्रकरणोपदेशसामर्थ्याद् एतेषां तद्विशिष्टाभिधानाच् च ।

**मत्या भुक्त्वाचरेत् कृच्छ्रं **

तप्तं कृच्छ्रं न प्राजापत्यम् । तथा च गौतमस्मृतिमात्रोदाहरिष्यामः । 

> **रेतोविण्मूत्रम् एव च ॥ ४.२२२ ॥**

इत्य् अत्र तद् अमतिपानेन सम्बध्यते तेनाव्यवहितेन मतिपानेन स्मृत्यन्तरसामर्थ्यात् । एवं हि गौतमः- "सुराया अमत्या पाने पयोघृतम् उदकं वायुं प्रत्यहं तप्तानि सकृच्छ्रः, ततो ऽस्य संस्कारः" (ग्ध् २३.२) इत्य् उक्त्वा इदम् आह "मूत्रपुरीषकुणपरेतसां च प्राशने" एतद् एवं तप्तकृच्छ्रकं संस्कारं यतो ऽयम् एव शास्त्रार्थः । मनुर् अपि च वक्ष्यति- "अज्ञानाद् वारुणीं पीत्वा संस्करेणैव शुध्यति" (म्ध् ११.१४७) । तप्तकृच्छ्रसहितेनेत्य् अतः व्यक्तं तत् स्मृत्यन्तरसामार्थ्याद् एवं व्यक्तीकरणीयम्, न तु यथाश्रुतम् । उभयत्रास्मिन् शास्त्रे अप्रकरणोपदिष्टम् अपि चैतत् प्रायश्चित्तम् अर्थवादार्थम् इह प्रत्यवगन्तव्यम्, प्रधानतो न स्वार्थम् । अधुना साधोः शूद्रस्य गृहिणो भोजनप्रतिप्रसवार्थम् इदम् आरभ्यते, सामान्येन शूद्रप्रतिषेधे सति ।

**नाद्याच् छूद्रस्य पक्वान्नं विद्वान् अश्राद्दिनो द्विजः ।  
आमम् एवाददीतास्माद् अवृत्ताव् एकरात्रिकम् ॥ ४.२२३ ॥**

श्राद्धग्रहणम् अत्र सत्यवचनादीनां सर्वत्र शूद्रधर्माणां प्रदर्शनार्थं सामर्थ्यात् गम्यते । येन नान्यधर्मपरिवर्जितस्य शूद्रस्य श्राद्धम् एकभोज्यान्नतां कर्तुम् उत्सहते यतस् तद्ग्रहणं सच्छूद्रोपलक्षणार्थम् एवं विज्ञेयम् इतरस्माद् असच्छूद्राद् आगमम् एवाददीत न पक्वान्नम् एकरात्रिकम् एव च तन् न बाह्यवृतौ च न विद्यमानस्य बलाबलपरीक्षा प्रति केनाधुनेदं (?) श्रद्दास्तुत्यर्थम् आह –

**[२०५]  
श्रोत्रियस्य कदर्यस्य वदान्यस्य च वार्धुषेः ।  
मीमांसितोभयं देवाः समम् अन्नम् अकल्पयन् ॥ ४.२२४ ॥  
तान् प्रजापतिर् आहैवं मा कृध्वं विषमं समम् ।  
श्रद्धापूतं वदान्यस्य हतम् अश्रद्धयेतरम् ॥ ४.२२५ ॥**

उभयोर् अपि प्रतिषिद्धत्वाद् अनाद्यं श्रद्दास्तुत्यर्थत्वान् नावदान्यप्रतिप्रसवः । अथ त्व् अर्थवादलिङ्गाद् वेति (?) तदनुमात्रं शक्यं ततो भवति अर्थवादान् न प्रतिप्रसवः । यस्माच् च श्रद्धाविरहितम् अन्नं श्रोत्रियस्याप्य् अशुचिर् भवति तस्मात् ।

**श्रद्धयेष्टं च पूर्तं च नित्यं कुर्यात् प्रयत्नतः ।  
श्रद्धाकृते ह्य् अक्षये ते भवतः स्वागतैर् धनैः ॥ ४.२२६ ॥**

यतश् चैतद् एवम् अतः ।

**दानधर्मं निषेवेत नित्यम् ऐष्टिकपौर्तिकम् ।  
परितुष्टेन भावेन पात्रम् आसाद्य शक्तितः ॥ ४.२२७ ॥**

नित्यम् आभ्युदयिकं वा दानं श्रद्धया दातव्यम् तिय् आरम्भार्थं एतत् स्यात् च श्राद्धार्थकल्पनायाम् ।

**यत् किञ्चिद् अपि दातव्यं याचितेनानसूयता ।  
उत्पत्स्यते हि तत् पात्रं यत् तारयति सर्वतः ॥ ४.२२८ ॥**

**याचितेना**नपेक्ष्य (?) पात्रतां स्वल्पम् अपि दातव्यम् । **उत्पत्स्यते हि तत् पात्रम्** इति लिङ्गाद् अपात्रदानम् अप्य् अस्तीति स्त्रयति (?) ददाति साधनदेयद्रव्यस्वरूपम् इदानीं दर्शयति शार्थवादकम् ।

**वारिदस् तृप्तिम् आप्नोति सुखम् अक्xअयम् अन्नदः ।  
तिलप्रदः प्रजाम् इष्टां दीपदश् चक्षुर् उत्तमम् ॥ ४.२२९ ॥  
भूमिदो भूमिं आप्नोति दीर्घम् आयुर् हिरण्यदः ।  
वृहदो ऽग्र्याणि वेश्मानि रूपदो रूपम् उत्तअमम् ॥ ४.२३० ॥  
वासदश् चन्द्रसालोक्यम् अश्विसालोक्यम् आस्वदः ।  
अनडुद्दः श्रियं पुष्टां गोदो ब्रध्नस्य विष्टपम् ॥ ४.२३१ ॥  
यानशय्याप्रदो भार्याम् ऐश्वर्यम् अभयप्रदः ।  
[२०६] धान्यदः शास्वतं सौख्यं ब्रह्मदो ब्रह्मसार्ष्टिताम् ॥ ४.२३२ ॥  
सर्वेषाम् एव दानानां ब्रह्मदानं विशिष्यते ।  
वार्यन्नगोमहीवासस्तिलकाञ्चनसर्पिषाम् ॥ ४.२३३ ॥**

पञ्चभिः श्लोकैः सर्व एते फलार्थवादाः । फलोपदेशो वा अनुमेयत्वात् स्वर्गस्य न्यायशास्त्रविरोधिनो दृष्टवाददृष्टार्थता वेदितव्या । **वार्या**दयश् च सर्वदेयद्रव्याणां श्रद्धाप्रकारार्चितदानप्रदर्शनार्थाः । एवं चोक्तेभ्यो ऽनुक्तानि न परिसङ्ख्यायन्ते । तथा च सति –

**येन येन तु भावेन यद् यद् दानं प्रयच्छति ।  
तत् तत् तेनैव भावेन प्राप्नोति प्रतिपूजितः ॥ ४.२३४ ॥**

श्रद्धास्तुतिप्रकरणे हीमम् अपि दृष्टं "दानधर्मं निषेवेत नित्यम् ऐष्टिकपौर्तिकम् परितुष्टेन भावेन" (म्ध् ४.२२७) इति यतो अस्य प्रभावप्रसादस्य श्रद्धाकार्यस्य श्राद्धाख्यस्य वा स्तुत्यर्थम् इदं प्रक्रियते । तद् अनुष्ठाय दानकाले **येन भावेनेत्य्** एवमादिभावं श्रद्धापूर्वं प्रतिगहीतृपूजार्थः चित्तप्रसादो न तु श्रद्धैव वा प्रतिग्रहीतृपूजार्थाभावः । तस्याश् चाधममध्यमोत्तमत्वात् तदनुरूपफलसम्बन्धेनेयं स्तुतिः । <u>अपरे</u> तु सत्त्वरजस्तमःसम्बन्धेनेदं सन्नयन्ति । एवं च सति अन्तःकरणसाधनं कर्मप्रधानकर्मबाह्यादेर् द्रव्योपसर्जनम् इत्य् उक्तं भवति । तथा च सत्य् अयं वाक्यार्थः । परया श्रद्धया चित्तं देयं येन ।

**यो ऽर्चितं प्रतिगृह्णाति ददात्य् अर्चितम् एव च ।  
ताव् उभौ गच्छतः स्वर्गं नरकं तु विपर्यये ॥ ४.२३५ ॥**

**अर्चितं प्रतिगृह्णतः** स्वर्गः नमनः (?) युक्तम्, "षण्णां तु कर्मणाम् अस्य त्रीणि कर्माणि जीविका" (म्ध् १०.७६) इति वचनात् प्रतिग्रहस्य दृष्टार्थत्वम् । एवं च "**नरकं तु विपर्यये**" इत्य् एतद् अपि नान्यत्र ब्रुवे ऽर्चितदानप्रशंसार्थो ऽयम् अर्थवादः । कथम् एवं नामेदं श्रद्धामात्रप्रसादोपगृहीतम् अर्चितदानं विशिष्टं येनात्र शक्यम् एवं वक्तुम् अर्चितप्रतिग्रहीतुर् अपि स्वर्गः किं पुनर् दातुर् इत्य् एवम् आदानस्य प्रतिषेधार्थम् इदम् – एवं च विज्ञातुं शक्यम् । "**नरकं तु विपर्यये**" इति यदा चास्वार्थनिरपेङणप्रतिगृहीतदातुर् अनुग्रहायैव तदध्येषणया प्रतिग्रहः क्रियते । श्राद्धभोजनाद् इतरस् त्व् अयं तपस्वीमां प्रति पात्राविशेषं प्राप्य तद् एवं युक्तम् अगस्थ्यादिवद् अगृह्यमाणकारणत्वात् प्रतिग्रहस्याथ वा सविशेषात् प्रतिग्रहाद् यो नियमधर्मद् तदपेक्षम् अत्र स्तुतिवचनं प्रकरणाच् च दानसङ्कीर्तनप्रतिषेधसम्बन्धेनान्यद् अपि प्रतिषेध्यं दर्शयति ।

**न विस्मयेत तपसा वदेद् इष्ट्वा च नानृतम् ।  
[२०७] नार्तो ऽप्य् अपवदेद् विप्रान् न दत्वा परिकीर्तयेत् ॥ ४.२३६ ॥**

**वदेद् इष्ट्वा च** ज्योतिष्टोमादिभिर् यज्ञैर् **नानृतम्** इत्य् अस्य विशेषार्थः पुनर् आरम्भः । तथा च प्रायश्चित्तान्यत्वसिद्धिर् अत्र विज्ञेया । स्नातकव्रतलोपस्य प्रायश्चित्तासिद्धिः । अस्य व्यतिक्रमे निन्दार्थवादः ।

**यज्ञो ऽनृतेन क्षरति तपः क्षरति विस्मयात् ।  
आयुर् विप्रापवादेन दानं तु परिकीर्तनात् ॥ ४.२३७ ॥**

यतश् चैतद् एवम् अतः प्रतिषिद्धं न समाचरेत् । दानपरिकीर्तिनादिप्रकरणाच् च दानधर्मविशेषविषयान्यद्भक्तिश्रद्दधानतया स्नातकः प्रत्यहं स्वल्पम् अपि यत् किञ्चिद् अर्थिभ्यः प्रयच्छन् –

**धर्मं शनैः सञ्चिनुयाद् वल्मीकम् इव वर्म्रिकाः (?) ।  
परलोकसहायार्थं सर्वलोकान् अपीडयन् ॥ ४.२३८ ॥**

कारणं त्व् अत्र प्रसङ्ख्यानं वक्ति ।

**नामुत्र हि सहायार्थं पिता माता च तिष्ठतः ।  
न पुत्रदारं न ज्ञातिर् धर्मस् तिष्ठति केवलः ॥ ४.२३९ ॥**

अतस् तदपेक्षया धनसञ्चयं न हि (?) कुर्यत् । किं तर्हि । दद्याद् एव शनैः प्रत्यहं यत् किञ्चित् । यतश् च –

[हेरे वेर्से ओर्देर् इस् छन्गेद्]

**मृतं शरीरम् उत्सृज्य काष्ठलोष्टसमं क्षितौ ।  
विमुखा बान्धवा यान्ति धर्मस् तम् अनुगच्छति ॥ ४.२४० ॥  
तस्माद् धर्मं सहायार्थं नित्यं सञ्चिनुयाच् छनैः ।  
धर्मेण हि सहायेन तमस् तरति दुस्तरम् ॥ ४.२४१ ॥**

यतश् च । अतो न मात्राद्यर्थं –

**एकः प्रजायते जन्तुर् एक एव प्रमीयते ।  
एको ऽनुभुङ्क्ते सुकृतम् एकश् चाप्नोति दुष्कृतम् ॥ ४.२४२ ॥**

अतो न मात्राद्यर्थं धनं स्थापयेद् येनामुत्रासहायास् ते ।

[हेरे रेपेअत्स् वेर्से २४०, २४१]

यतश् च ।

**धर्मप्रधानं पुरुषं तपसा हतकिल्बिषम् ।  
परलोकं नयत्य् आशु भास्वन्तं खशरीरिणम् ॥ ४.२४३ ॥**

कः । धर्मः । अतश् च – तम् अप्य् अत्र सहायं सर्वापत्सु प्रत्यहं यत् किल्बि[१ अक्ष् उन्च्लेअर्] दानेनार्थिभ्यः धर्मः शनैः सञ्चिनुयाद् इत्य् अत्रैव स्थितं धर्मसम्बन्धविशेषणार्थम् अधुनेदम् आह –

**उत्तमैर् उत्तमैर् नित्यं सम्बन्धान् आचरेत् सह ।  
निनीषुः कुलम् उत्कर्षम् अधमान् अधमांस् त्यजेत् ॥ ४.२४४ ॥**

न केवलं विशिष्टप्रतिग्रहीतृभिर् एव पुरुषैः स्नातकस्य सम्बन्धो ऽपेक्षितव्यः । किं तर्हि । सर्वसम्बन्धा यौनादयः सर्वेषाम् एवैतेषाम् उत्कर्षानिमित्तत्वाद् अविशेषवचनेष्व् एह (?) एकजातेन चैतद् अभिजनादिगुणसम्पदोत्तमार्थं विज्ञेयम् । तदभावे तु समैर् अपि स्यान् न त्व् आपद्य् अपि हीनैः । तथा च सतीदं युक्तम् अत्र प्रशंसावचनम् ।

**उत्तमान् उत्तमांश् चैव गच्छेद् हीनांश् च वर्जयेत् ।  
ब्राह्मणः श्रेष्ठताम् एति प्रत्यवाये तु शूद्रताम् ॥ ४.२४५ ॥**

एवं च संसर्गाश्रिततया –

**दृढकारी मृदुर् दान्तः क्रूराचारैर् असंवसन् ।  
अहिंस्रो दमदानाभ्यां जयेत् स्वर्गं तथा द्विजः ॥ ४.२४६ ॥**

स्नातकस्य संसर्गाभ्यां **दृधकारित्वं** विशिष्टफलसम्बन्धम् उच्यते । तथा च व्यासः ।

> कर्मणा मनसा वाचा यद् अभीक्ष्णं विषेवते ।  
> तस्य न्यासो (?) भरत्य् एनं तस्मात् कल्याणम् आचरेत् ॥

शिष्टकरणशीलो वा दिष्टकारीति पाठान्तरव्याख्या । इदानीं सद्भिः सह सर्वसम्बन्धोपदेशाद् अनापद्य् असत्प्रतिग्रहो न प्राप्तः इष्यते । यः (?) स्याद् इत्य् आरम्भः ।

**[२०९]  
एधोकं मूलफलम् अन्नम् अभ्युद्यतं च यत् ।  
सर्वतः प्रतिगृह्णीयान् मध्व् अथाभयदक्षिणाम् ॥ ४.२४७ ॥**

अजीवतः प्रतिग्रहो येभ्यो ऽसत्कारिभ्यः शूद्रश् (?) चेष्यते तेभ्य एवम् **एधोदकादीन्य्** अनापद्य् अप्य् अभ्यनुज्ञायान्त अनापत्प्रकरणोपदेशसामर्थ्याद् अस्य कृतान्नस्य चाभ्युद्यतस्य नियमाद् **एधोदकानि** याचित्वा विप्रतिगृह्णीयाद् इत्य् एतद् अर्थाद् आपद्यते । अन्यथा ह्य् अन्नसम्बन्धो ऽभ्युदितशब्दः प्रयोजनाभावाद् अवक्तव्यः स्यात् । दण्डœउपिकया चैधोदकादीनाम् अयाचितोपपन्नानाम् अप्रणोदः (?) सिद्धः । अयाचितलाभस्य लघुतरसामर्थात् । अथ वायम् **अभ्युद्यत**शब्दः सर्वेषाम् एवैधोदकादीनां विशेषणमात्रः स्यात् । ततो ऽयम् अयाचितलाभः सर्वद्रव्यविषय एव, नान्नमात्रस्य । तथा च गौतमः प्रशस्तं द्विजातिभ्यः प्रतिग्रहम् उक्त्वा "एधोदकादीन्य् अप्राणोद्यानि सर्वेभ्यः" (ग्ध् १७.२–३) इत्य् आह । अस्यार्थवादः ।

**आहृटाभ्युदितां भिक्षां पुरस्ताद् अप्रचोदिताम् ।  
ग्राह्यां प्रजापतिर् मेने अपि दुष्कृतकर्मणः ॥ ४.२४८ ॥**

आहृता चासौ तं देशम् आनीता यत्र प्रतिग्रहीताभ्युदिता च तद्देयत्वेन कल्पिता । **आहृताभ्युदिता**थ वा हृता गवादिप्राणिभिक्षां महार्हाभ्युद्यतां हिरण्याद्यपराणिभिक्षां एवं चैतद् देहवतः पूर्वम् अप्रचोदितां स्वयं तत्प्रयुक्तेन चान्येन चान्येन विद्यान्ना (?) लिङ्गेन ग्राह्यम् । एताम् एवं विशिष्टां भिक्षां **प्रजापतिर् मेने** (?) । प्रजापतिग्रहणं चायाचितलाभस्तुत्यर्थम् । "**अपि दुष्कृतकर्मणः**" वर्णापशदात् । किं पुनः प्रशस्तद्विजातिशूद्रेभ्यः (?) **अपिस्** तत्र सम्भावनायां न समुच्चये । असत्त्वाद् दारूणाम् अप्रतिग्राह्या शङ्कयेयम् अयाचितलाभस्तुतिप्ररोचना याच्यते । निर्दोषतया अयाचितलाभस्याल्पदोषतया न ह्य् अस्मात् स्तुतिः प्रवर्तत इति कृत्वा स्तुत्यायम् अर्थो ऽपि ज्ञातुं शक्यः । आत्मार्थः तावद् अयाचितं न नियमतो ग्राह्यकतयैवम् उद्दिश्यते । गुर्वादिप्रयोजने त्व् एतस्मिन् नियमयिष्यते ग्रहणस्य । येन तत्प्रत्याख्यानम् आह –

**नाश्नन्ति पितरस् तस्य दश वर्षाणि पञ्च च ।  
न च हव्यं वहत्य् अग्निर् यस् ताम् अभ्यवमन्यते ॥ ४.२४९ ॥**

अत्रापि न ह्य् अकस्माद् अग्रहणनिन्दा युक्तेत्य् अतो ऽस्याग्रहणनियमो विज्ञायते । उक्तश् चात्र नियमो गुरुभृत्यातिथिदेवनिमित्तस्यायाचितग्रहणस्य सदुपयोगेन महाप्रयोजनत्वाद् असाधनस्य । इतरथा हि तदग्रहणे तस्य धर्मस् तत्सङ्ग्रहप्रत्यवायाय स्यात् । एवं च सतीदं तदर्थग्रहणनिन्दावचनम् **[२१०]** अर्थवद् भवतीत्य् आत्मसंयमश् चात्र श्रूयते । इत्य् उक्तेस् त्व् अयं तत्र इति उदूर्ध्वश् चायम् आत्मा सन्निहितद्रव्योपभोगात् । अतो यथोक्त एवार्थो युक्तः । यतश् चैतद् एवम् अतः –

**शय्यां गृहान् कुशान् गन्धान् अपः पुष्पं मणीन् दधि ।  
धाना मत्स्यान् पयो मांसं शाकं चैव न निर्णुदेत् ॥ ४.२५० ॥**

उदकग्रहणाद् अत्र सर्वद्रव्योपसंहार एवायं न वाख्यान्तरम् इदम् अन्यथा ह्य् एधोदकादिश्लोकपठितस्योदकस्य पुनः **शय्यादिषु** पाठो ऽनर्थकः स्यात् । तथा च गौतमः एधोदकानि शय्यादिभिर् एकसूत्र एव पठति- "एधोदकयवसमूलफले"(?) (ग्ध् १७.३) इत्येवमादि । पयोग्रहणाच् च गृतादि प्रणुद्यते । **धाना**ग्रहणाच् चान्यात् कृतान्नं **मत्स्यमांसयोस्** तु नानाश्रयत्वात् पृथग्ग्रहनम् । शाकुनिकादिभ्यो मांसं कैवर्तिकेभ्यो मत्स्याः । श्लोकवच् छब्दवृत्त्या वा लोके ऽपि किं मांसम् उत मत्या इति पृथङ्मत्स्यग्रहणं गोबलीवर्दवच् च अयं तु वाक्यभेदम् आश्रित्येदम् आह । उभयेषाम् अपि त्व् एधोदकादीनां शय्यादीनां च सत्य् अर्थित्वे प्रतिग्रहः । अतश् चायम् अप्रणोदः शय्यादीनाम् अयाचितप्रतिग्रह एव प्रणोदशब्देनाभिधीयते । न त्व् अनेन नियमेनैषां प्रतिग्रह उच्यते । येन तद् अगृह्णन् प्रत्यवयाद् एवं च सति तस्य दृष्टार्थत्वे ऽपि सति अशासनीयत्वं तत् त्व् एतन् (?) न्याय्यम् अन्याय्यं वेति विचारणीयम् । यतश् चैतद् एवम् अतः –

**गुरून् भृत्यांश् चोज्जिहीर्षन्न् अर्चिष्यन् देवतातिथीन् ।  
सर्वतः प्रतिगृह्णीयान् न तु तृप्येत् स्वयं ततः ॥ ४.२५१ ॥**

गुरवः पित्रादयः पुत्रदारप्रभृतयो भृत्याः तान् क्षुद्योगपङ्कलग्नान् उद्धर्तुम् इच्छन्न् अर्चिष्यंश् च देवताः तद् अप्य् असाधनयेच्छया देवतानां च क्षुद्योगासम्भवाद् अत्राव्यना(?)शब्दः प्रयुक्तः । येन गुरुवत् कर्ता सम्भरणं नास्त्य् एवम् अतिथिष्व् अपि वक्तव्यम् । यत एते तत्पूजायै सर्वतः प्रतिगृह्णीयाद् अपशस्तद्विजातिशूद्र्भ्यो ऽपीतीत्य् उक्तम् । न त्व् आपत्कल्पविहितेभ्यो ऽत्यन्तासद्भिः प्रकरणभेदाद् गुर्वादिप्रयोजनत्वाच् चास्यावृत्तिकर्शितस्यापत्कल्पोपदेशः । तथा च वक्ष्यति – "अवृत्तिकर्शितः सीदन्न् इमं धर्मं समाचरेत्" (म्ध् १०.१०१) इति । गुर्वाद्यर्थस् तु प्रतिग्रहाच्छादनवृत्तेनावृत्तिकर्शितस्य । "**न तु तृप्येत् स्वयं ततः**" इत्य् एतत् कृतव्याख्यानम् । 

**गुरुषु त्व् अभ्यतीतेषु विना वा तैर् गृहे वसन् ।  
आत्मनो वृत्तिम् अन्विच्छन् गृह्णीयात् साधुतः सदा ॥ ४.२५२ ॥[२११]**  

एतस्माच् च गम्यते नायम् आपत्कल्पप्रतिग्रहो ऽत्यन्तासद्भ्यो ऽपि गुर्वादिपूजाप्रयोजन इति । कर्मणा शूद्रस्याभोज्यान्नत्वम् इत्य् उक्तम्, नेतरस्य । "नाद्याच् छूद्रस्य पक्वान्नम्" (म्ध् ४.२२३) इत्य् अत्र श्लोके । इष्यते चानन्यस्यापि भोज्यान्नत्वम्, यत इदम् आरभ्यते अप्राप्तप्रापणार्थम् –

**आर्धिकः कुलमित्रं च गोपालो दासनापितौ ।  
एते शूद्रेषु भोज्यान्ना याश् चात्मानं निवेदयेत् ॥ ४.२५३ ॥**

**आर्धिको** ऽंशहरः । कश् चासौ । पारशवः तत्कुलीनानां स्नातकानाम् असौ भोज्यान्नः । <u>अपरे</u> तु कृष्यादिव्यवहारेषु सम्भूयकारिणम् आहुः । पितृपितामहानुवृत्तं कुलमित्रम् । गोपालदासनापिता आत्मीया एव । शाके त्व् अश्राद्धिनो ऽपि सन्तः शूद्रा भोज्यान्नाः यतश् चात्मानं निवेदयेद् एभ्यो ऽन्ये ऽपि तदात्मनिवेदनं दर्शयति –

**यादृशो ऽस्य भवेद् आत्मा यादृशं च चिकीर्षितम् ।  
यथा चोपचरेद् एनं तथात्मानं निवेदयेत् ॥ ४.२५४ ॥**

**यादृशो ऽस्य भवेद् आत्मा** नववृत्तादिभिर् **यादृशं च चिकीर्षितम्** आत्मनो वा रक्षादिप्रयोजनं दृष्टार्थम् अदृष्टार्थं वा ब्राह्मणारिराधयिषया गुणप्रधानभावेन चोभयं **यथोपचरेद् एनं** शिल्पकृषिवाणिज्यादिभिर् न दासः पुनर् उक्तदोषप्रसङ्गात् । उक्तं हि "गोपालो दासनापितौ" (म्ध् ४.२५३) इति । तथात्मानं निवृत्तं कृत्वा सत्येन निवेदयेन् नान्यथा येन –

**यो ऽन्यथा सन्तम् अत्मानम् द्न्यथा सत्सु भाषते ।  
स पापकृत्तमो लोके स्तेन आत्मापहारकः ॥ ४.२५५ ॥**

अर्थवादः । यस्मात् –

**वाच्य् अर्था नियताः सर्वे वङ्मूला वाग्विनिःसृताः ।  
तांस् तु यः स्तेनयेद् वाचं स सर्वस्तेयकृत् नरः ॥ ४.२५६ ॥**

**वाग्** इन्द्रियम् उक्तम् । **अर्थ**शब्दो वाग् उच्यते । गुणतस् तस्यां वाचि तदभिधेयाः सर्वार्था आश्रिताः येन **वाङ्मूला** वाक्प्रतीतयः शब्दा न प्रतीयन्ते । तत्प्रतीतिद्वारेण चार्थसंव्यवहारप्रवृत्तेर् **वाग्विनिःसृताः** । तदर्थ उच्यते गुणतः सस्यपर्जन्यवद् एवं च सति – "**तांस् तु यः स्तेनयेद् वचम्**" आतम्निवेदनार्थम् अनृताभिधानेन **सर्वस्तेयकृद्** उच्यते पुरुषः । सो ऽयम् आत्मनि वेदनार्थाय वाचो ऽनृतनिवृत्त्यर्थस् तन्निन्दार्थवादः । एवं च "यादृशो ऽस्य भवेद् आत्मा" (म्ध् ४.२५४) इत्येवमादि स्थितम् । शूद्रस्य चैतद् आत्मा निवेदनार्थम् उच्यमानं ब्रह्मचर्यादीनाम् अपि कार्यसामान्याद् विज्ञेयम् । तद् एवं सम्यग् अनुशिष्टो गृहस्थः ।

**[२१२]  
महर्षिपितृदेवानां गत्वानृण्यं यथाविधि ।  
पुत्रे सर्वं समासज्य वसेन् माध्यस्थ्यम् आस्रितः ॥ ४.२५७ ॥**

ऋष्यादीनाम् अध्ययनात् प्रेत्य पितृकर्मज्योतिष्टोमदियज्ञानुष्ठानेन्**आनृण्य**ं **गत्वा** कृतकरणीयः स द्वितीयम् आयुर्भागं परिपक्वविज्ञानतया पुत्रासक्तव्यापारो गृहस्थः कश्चित् कालं **माध्यस्थ्यम् आश्रित्य** ग्रामे एव **वसेत्** । आश्रयम् असमुच्चयपक्ष्ये चैतद् एवं विज्ञेयम् । न त्व् अन्ययोः पक्षयोर् इति । एवं च परमविभागापन्नः सन् ।

**एकाकी चिन्तयेन् नित्यं विविक्ते हितम् आत्मनः ।  
एकाकी चिन्तयन् नित्यं परं श्रेयो ऽधिगच्छति ॥ ४.२५८ ॥**

तर्ह्य् अस्य ब्राह्मणोपदिष्टविध्यनुष्ठानं श्रेयः प्राप्त्युपायभूतम् इदम् आह –

**एषोदिता गृहस्थस्य वृत्तिर् विप्रस्य शास्वती ।  
स्नातकव्रतकल्पश् च सत्त्वशुद्धिकरः परः ॥ ४.२५९ ॥**

विप्रग्रहणाच् च वृत्तिवत् स्नातकधर्मो ऽपि तस्यैव स्याद् विशेषेण वा तस्य । न तथा क्षत्रियवैश्ययोः ।

**अनेन विर्प् वृत्तेन वर्तयन् वेदशास्त्रवित् ।  
व्यपेतकलुषो नित्यं ब्रह्मलोके महीयते ॥। ४.२६० ॥**

**अनेन विप्रो वृत्तेनेति** स्नातकप्रकरणोपदिष्टान् यमनियमान् गृह्णाति । **वेदशास्त्रविद्**ग्रहणेन ज्ञानकर्मणी । एतं चैतद् अर्थाद् उक्तं भवति – एते ज्ञानकर्मणी एव सर्मर्थे भवतः । यद्य् एभिः स्नातकधर्मः (?) सम्बध्यते नान्यथेति स्तुतिवाक्यम् एतत् स्नातकधर्मानुष्ठानस्य परमात्मविज्ञानानपेक्षं वैतत् । कथम् । अन्तरेणापि कर्माणि परमात्मज्ञानं स्नातककर्मसहितं ब्रह्मप्राप्तये समर्थं तथा तस्य श्रुतत्वात् । एवम् अपि चैतत् स्तुतिपरत्वम् एषाम् इति ।

**इति चतुर्थो ऽध्यायः \  
मनुशास्त्रविवरणम्**
