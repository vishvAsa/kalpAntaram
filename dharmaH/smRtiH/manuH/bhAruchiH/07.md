+++
title = "०७"

+++

**सप्तमो ऽध्यायः**

एवम् एकाश्रम्यं चातुराश्रम्यं च सविकल्पं प्रसाध्य तत्संरक्षणार्थम् इदानीम् ।

> **राजधर्मान् प्रवक्ष्यामि यथा वृत्तो भवेन् नृपः ।**  
> **संभवश् च यथा तस्य सिद्धिश् च परमा यथा  ॥ ७.१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/001_rAjadharmAn_pravaxyAmi.md">
<details open><summary><h4>भारुचिः ...{Loading}...</h4></summary>


**सिद्धिस्** तु **परमा** राज्ञः स्वीकृतसर्वराजमण्डलस्यानन्तरं सकलमहीमण्डलाधिपत्ये सति निरतिशया धर्मार्थसुखत्रिवर्गाभ्युदयप्राप्तिर् अपरामात्यादिप्रकृतिसम्पत् ॥ ७.१ ॥

_तत्र सिद्धिम् अवेक्ष्येदम् उच्यते ।_
</details>
</div>


> **ब्राह्मं प्राप्तेन संस्कारं क्षत्रियेण यथाविधि ।**  
> **सर्वस्यास्य यथान्यायं कर्तव्यं परिरक्षणम्  ॥ ७.२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/002_brAhmam_prAptena.md">
<details open><summary><h4>भारुचिः ...{Loading}...</h4></summary>


ब्रह्मणे ब्रह्मणो वा संस्कारो **ब्राह्मम्** उपनयनादिः स्नानान्तस्, तं **प्राप्तेन क्षत्रियेण**, नान्यवर्णेन । **यथाविधि** यथाशस्त्रम् । **सर्वस्यास्येत्य्** अनेनाभिनयेन वर्णाश्रमौ निर्दिशति । **यथान्यायं** यथोपदेशं **कर्तव्यं परिरक्षणम्** इति अन्यवृत्तिपरिसंख्येयं नियमो वा ।

एके तु दृष्टार्थत्वाद् उपदेशं वृत्त्यर्थं मन्यन्ते । तथा च सति पित्र्ये धने निध्यधिगमे ऽन्यथा प्राप्तौ न नियोगतः क्षत्रियो राज्यम् आतिष्ठेद् इति ।   
तद् अयुक्तम्, "वेदाभ्यासो ब्राह्मणस्य क्षत्रियस्य तु रक्षणम्, वार्ताकर्मैव वैश्यस्य विशिष्टानि स्वकर्मसु" इत्य् उक्तत्वाद् विशिष्टत्वं चैषां दृष्टादृष्टसंबन्धेन युक्तम् । नियमाश्रयश् चादृष्टसंबन्धः । वृत्तिदाश् चानाथा दीनाश् च राज्ञा रक्ष्यन्ते, यतो न दृष्टार्थम् एव रक्षणम् ॥ ७.२ ॥

</details>
</div>

_अराज्ञो ऽपि च क्षत्रियस्य ग्रामादिसंरक्षणे ऽप्य् एतदर्थवन्नियमशास्त्रस्तुत्यास्य भयो धारणम् अधुनोच्यते ।_

> **अराजके हि लोके ऽस्मिन् सर्वतो विद्रुते भयात् ।**  
> **रक्षार्थम् अस्य सर्वस्य राजानम् असृजत् प्रभुः  ॥ ७.३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/003_arAjake_hi.md">
<details open><summary><h4>भारुचिः ...{Loading}...</h4></summary>

_अराज्ञो ऽपि च क्षत्रियस्य ग्रामादिसंरक्षणे ऽप्य् एतदर्थवन्नियमशास्त्रस्तुत्यास्य भयो धारणम् अधुनोच्यते ।_

हिरण्यगर्भः मात्स्यन्यायो मा भूत् । प्रजानाम् इति [रक्षाय] राजोत्पत्तिर् अनेन प्रदर्श्यते । पूर्वविधिस्तुतिर् इयम् ॥ ७.३ ॥
</details>
</div>


> **इन्द्रानिलयमार्काणाम् अग्नेश् च वरुणस्य च ।**  
> **चन्द्रवित्तेशयोश् चैव मात्रा निर्हृत्य शाश्वतीः॥ ७.४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/004_indrAnila-yamArkANAm_agnesh.md">
<details open><summary><h4>भारुचिः ...{Loading}...</h4></summary>


"बालो ऽपि नावमन्तव्यः" (म्ध् ७.८) इत्य् अस्य विधेर् वक्ष्यमाणस्येमे दश श्लोकाः शेषतया विज्ञेयाः । एवम् इन्रादीनां स्वविषये येन चेष्टाः करोति तेन तेषां मात्राभ्यो निर्मित इत्य् उच्यते ॥ ७.४ ॥
</details>
</div>


> **यस्माद् ēषां सुरेन्द्राणां मात्राभ्यो निर्मितो नृपः ।**  
> **तस्माद् अभिभवत्य् एष सर्वभूतानि तेजसा  ॥ ७.५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/005_yasmAd_eShAm.md">
<details open><summary><h4>भारुचिः ...{Loading}...</h4></summary>


कार्येणैतद् अर्थं दर्शयति । यस्माद् आधिपत्यैश्वर्यात् **सर्वभूतान्य् अभिभवति** स्वेन **तेजसा** अत इन्द्रादिदेवता**मात्राभ्यो** **निर्मित** इति स्तूयते ॥ ७.५ ॥

_यतश् च ।_
</details>
</div>


> **तपत्य् आदित्यवच् चैव चक्षूंषि च मनांसि च ।**  
> **न चैनं भुवि शक्नोति कश्चिद् अप्य् अभिवीक्षितुम्  ॥ ७.६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/006_tapaty_Adityavach.md">
<details open><summary><h4>भारुचिः ...{Loading}...</h4></summary>


महाराजलिङ्गेन चामरच्छत्रभृङ्गादिना युक्तो दीप्तिमत्त्वाच् **चक्षूंष्य् आदित्यवत्** **तापयति**, **मनांसि** दण्डपातनाद् । यस्माद् अतो **न कश्चिद् एनं शक्नोत्य् अभिवीक्षितुम्** अपि, किं पुनर् अपकर्तुम् । पूर्ववद् अयम् अपि स्तुत्यै ॥ ७.६ ॥

_एवं च सति तासु तास्व् अवस्थासु कार्यार्थम् ।_
</details>
</div>


> **सो ऽग्निर् भवति वायुश् च सो ऽर्कः सोमः स धर्मराट् ।**  
> **स कुबेरः स वरुणः स महेन्द्रः प्रभावतः  ॥ ७.७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/007_so.agnir.md">
<details open><summary><h4>भारुचिः ...{Loading}...</h4></summary>


एवं चेमे लोकपाला यैर् अयं राजा तथैव व्यपदिश्यते ॥ ७.७ ॥

_यतश् चैतद् एवम् अतः ।_
</details>
</div>


> **बालो ऽपि नावमन्तव्यो मनुष्य इति भूमिपः ।**  
> **महती देवता ह्य् एषा नररूपेण तिष्ठति  ॥ ७.८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/008_bAlo.api.md">
<details open><summary><h4>भारुचिः ...{Loading}...</h4></summary>


शक्नोति ह्य् अयं बालो ऽप्य् अमात्यादिभिर् अकार्यकारिणो निवर्तयितुम् ॥ ७.८ ॥

_किं चान्यत् ।_
</details>
</div>


> **एकम् एव दहत्य् अग्निर् नरं दुरुपसर्पिणम् ।**  
> **कुलं दहति राजाग्निः सपशुद्रव्यसंचयम्  ॥ ७.९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/009_ekam_eva.md">
<details open><summary><h4>भारुचिः ...{Loading}...</h4></summary>


यस्माद् अकार्यकारिणां तत्सहायानां तदपराधसंबन्धानां च **कुलं दहति** । अतो ऽप्य् असौ नावमन्तव्यः ॥ ७.९॥

_यतश् च-_
</details>
</div>


> **कार्यं स ऽवेक्ष्य शक्तिं च देशकालौ च तत्त्वतः ।**  
> **कुरुते धर्मसिद्ध्यर्थं विश्वरूपं पुनः पुनः  ॥ ७.१० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/010_kAryaM_so.md">
<details open><summary><h4>भारुचिः ...{Loading}...</h4></summary>


अतश् चासौ वाल्लभ्यान् मैत्र्यात् स्वाजन्यद्वारेण वा नावमन्तव्यः ॥ ७.१० ॥

_यतश् च तस्य सम्यग् उपचरितस्य-_
</details>
</div>


> **[यस्य] प्रसादे पद्मा श्रीर् विजयश् च पराक्रमे ।**  
> **मृत्युश् च वसति क्रोधे सर्वतेजोमयो हि सः  ॥ ७.११ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/011_yasya_prasAde.md">
<details open><summary><h4>भारुचिः ...{Loading}...</h4></summary>


अतो न केवलम् असौ भयात् प्रत्यवायपरिहारार्थम् आराध्यः, अभ्युदयो ऽपि हि तस्मात् सम्यग् उपचरिताद् विशिष्टो भवति ॥ ७.११ ॥

_अतश् चैवं च सति-_
</details>
</div>


> **तं यस् तु द्वेष्टि संमोहात् स विनश्यत्य् असंशयम् ।**

यथोक्तम् उपदेशम् अपरिगणय्य पौनह्पुन्यन । यतस् तं न द्विष्याद् अन्यार्थापराधम्, येन-

> **तस्य ह्य् आशु विनाशाय राजा प्रकुरुते मनः  ॥ ७.१२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/012_taM_yas.md">
<details open><summary><h4>भारुचिः ...{Loading}...</h4></summary>


अनयस् तु द्विष्यमाणः कदाचिद् धर्मापेक्षयाशक्त्या वा सहेत, राज्ञः पुनः सहमानस्य स्वतन्त्रविरोदो यतो ऽशक्तश् चासौ निग्रहणं कर्तुम् इति । अतः सदानुवर्तितव्यो निरुपधैस् सद्भिः ॥ ७.१२ ॥
</details>
</div>


> **तस्मात् धर्मं यम् इष्टेषु व्यवस्यति नराधिपः ।**  
> **अनिष्टं चाप्य् अनिष्टेषु तद्धर्मं न विचारयेत्  ॥ ७.१३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/013_tasmAd_dharmam.md">
<details open><summary><h4>भारुचिः ...{Loading}...</h4></summary>


न हि राजा वर्णाश्रमधर्मप्रवृत्तौ हेतुः, शास्त्रलक्षणत्वाद् धर्माधर्मयोः । अव्यवस्था चैवं स्यात् । व्यवस्थाकारिणा च शास्त्रेण भवितव्यम् । तथा च बहुकृत्वस् तदुक्तिः, तद्विरोधश् चान्याय्यः । यतः प्रकरणाद् राजस्तुतिपरम् एतत् प्रत्यवगन्तव्यम् । लौकिकधर्मापेक्षया वेदं विज्ञेयं शास्त्रम् । समाप्ता राजोत्पत्तिः ॥ ७.१३ ॥

_अधुना तत्सहकारी दण्डो व्याक्रियते-_
</details>
</div>


> **तस्यार्थे सर्वभूतानां गोप्तारं धर्मम् आत्मजम् ।**  
> **ब्रह्मतेजोमयं दण्डम् असृजत् पूर्वम् ईश्वरः  ॥ ७.१४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/014_tasyArthe_sarvabhUtAnAm.md">
<details open><summary><h4>भारुचिः ...{Loading}...</h4></summary>


इदम् आरभ्य द्वादशश्लोकाः दण्डोत्पत्त्यर्थाः । दण्डनामानं **तेजोमयं सर्वभूतगोप्तारं धर्मम् आत्मजम् असृजत् पूर्वं** राजोत्पत्तेः । एतद् उक्तं भवति "दण्डाद् ऋते राजसत्वं नाभिवर्तते तस्मान् नैव दण्डोत्सर्जनेन राजा प्रजा रक्षिष्यति" इति ॥ ७.१४ ॥

_यतश् च-_
</details>
</div>


> **तस्य सर्वाणि भूतानि स्थावराणि चराणि च ।**  
> **भयाद् भोगाय कल्पन्ते स्वधर्मान् न चलन्ति च  ॥ ७.१५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/015_tasya_sarvANi.md">
<details open><summary><h4>भारुचिः ...{Loading}...</h4></summary>


जातश् चासौ युक्तो राजसाहाय्ये यस्य भयात् **स्थावराणि** फलच्छायादिभिर् **भोगाय कल्पन्ते**, किं पुनर् अन्ये । यो हि स्थावरो वृक्षो न **भोगाय** कल्पते नियतं तस्य परिशोधनाद्य् आरभते, यतश् च न परिशुद्ध्यते हित्वासाव् अङ्गारीक्रियते, यश् च प्रतिकूलं वर्तते तस्य छेदनमूलोत्पाटनादिभिर् दण्डः प्रणीयते एव । यथा राजमार्गादिजातस्य बीरणस्तंबादेः॥ ७.१५ ॥
</details>
</div>


> **तं देशकालौ शक्तिं च विद्यां चावेक्ष्य तत्त्वतः ।**  
> **यथार्हतः संप्रणयेन् नरेष्व् अन्यायवृत्तिषु  ॥ ७.१६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/016_tan_desha-kAlau.md">
<details open><summary><h4>भारुचिः ...{Loading}...</h4></summary>


ग्रामारण्यबाह्याभ्यन्तररथ्यादिर् **देशः** । दिवा नक्तं बालो युवा स्थविर इति **कालः** । **शक्तिः** शरीरगतार्थगता च । **विद्या** त्रयी शाङ्गोपाङ्गा । एतदपेक्षया दण्डः प्रणेयः । अन्यथा प्रणीतो ऽनर्थम् उत्पादयति, अर्थं च न करोतीति दण्डस्तुत्यर्थो ऽयम् अनुवादः । दण्डपातनविधिं तूपरिष्टाद् वक्ष्यत्य् अपराधं प्रतिज्ञायेति ॥ ७.१६ ॥
</details>
</div>


> **स राजा पुरुषो दण्डः स नेता शासिता च सः ।**  
> **चतुर्णाम् आश्रमाणां च धर्मस्य प्रतिभूः स्मृतः  ॥ ७.१७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/017_sa_rAjA.md">
<details open><summary><h4>भारुचिः ...{Loading}...</h4></summary>


**दण्ड** एव **राजा**, तन्निमित्तत्वाद् राजत्वस्य । स एव **पुरुषः**, येन बलीयसो ऽपि पुरुषान् स्त्रीवन् न्यक्क्र्त्वा वशम् आनयति । स नेता यस्मात् तद्भयाद् एव कार्याणि सम्याङ् नीयन्ते । स एव **शासिता** येन तदपेक्षयैव वासना शासनीभवति । स एव **पतिभूर्** वर्णाश्रमव्यतिक्रमे प्रतिभूर् इव प्रतिभूः ॥ ७.१७ ॥

_यतश् चैवम् अतः-_
</details>
</div>


> **दण्डः शास्ति प्रजाः सर्वा दण्ड एवाभिरक्षति ।**  
> **दण्डः सुप्तेषु जागर्ति दण्डं धर्मं विदुर् बुधाः  ॥ ७.१८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/018_daNDaH_shAsti.md">
<details open><summary><h4>भारुचिः ...{Loading}...</h4></summary>


न शास्त्रं राजा वा शास्ति । सत्य् अपि च शास्त्रे राजनि च **दण्ड**भयाद् एव शासनम् अनुवर्तन्ते वर्णाश्रमिणः । एवं च स **एवाभिरक्षति**, अकार्यकारिभ्य इतरान् । सुप्तेष्व् अपि राजपुरुषेष्व् ऐहिकभयात् परलोकभयाद् वा न यथाकामं प्रवर्तते लोकः ॥ ७.१८ ॥
</details>
</div>


> **समीक्ष्य स धृतः सम्यक् सर्वा रञ्जयति प्रजाः ।**  
> **असमीक्ष्य प्रणीतस् तु विनाशयति सर्वतः  ॥ ७.१९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/019_samIxya_sa.md">
<details open><summary><h4>भारुचिः ...{Loading}...</h4></summary>


नैतावता मुच्यामहे, असम्यग्धृतः कार्यं न करोतीति । यथैव सम्यग्धृतो **रञ्जयति प्रजाः**, एवम् असम्यग्धृतः सर्वम् एव **विनाशयति** ॥ ७.१९ ॥
</details>
</div>


> **यदि न प्रणयेद् राजा दण्डं दण्ड्येष्व् अतन्द्रितः ।**  
> **शूले मत्यान् एवापक्ष्यन् दुर्बलान् बलवत्तराः  ॥ ७.२० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/020_yadi_na.md">
<details open><summary><h4>भारुचिः ...{Loading}...</h4></summary>


न केवलं दण्डप्रणीतौ गुणावाप्तिः, अप्रणीतौ मत्स्यस्य न्यायः प्रवर्तते ॥ ७.२० ॥
</details>
</div>


> **अद्यात् काकः पुरोषाशं श्वावलिह्याद् धविस् तथा ।**  
> **स्वाम्यं च न स्यात् कस्मिंश्चित् प्रवर्तेताधरोत्तरम्  ॥ ७.२१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/021_adyAt_kAkaH.md">
<details open><summary><h4>भारुचिः ...{Loading}...</h4></summary>


सर्वा धर्माण् (?) । काकश्वादयः ऋद्धिमद्भिः सर्वोत्तमैर् अपि देवैर् दण्डाद् ऋते न शक्यन्ते प्रतिवारयितुम् । किं पुनर् अन्यः । सुहृन्मित्रस्वजनवचनाद् इति ॥ ७.२१ ॥

_एवं च सति-_
</details>
</div>


> **सर्वो दण्डजितो लोको दुर्लभो हि शुचिर् नरः ।**  
> **दण्डस्य हि भयात् सर्वं जगद् भोगाय कल्पते  ॥ ७.२२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/022_sarvo_daNDajito.md">
<details open><summary><h4>भारुचिः ...{Loading}...</h4></summary>


प्रायण **सर्वो दण्डजित** एव **लोकः**, येन **दुर्लभः** स्वभावशुद्धः, शासनानुवर्ती । तद् एतद् दण्डपातनं यद्य् अपि दुःखोत्पादनं तथापि प्रकल्प्यते शास्त्रेण, येनान्य उपायो धर्मस्थितेर् नास्तीति ॥ ७.२२ ॥
</details>
</div>


> **देवदानवगन्धर्वा रक्षांसि पतगोरगाः ।**  
> **ते ऽपि भोगाय कल्पन्ते दण्डेनैव निपीडिताः  ॥ ७.२३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/023_deva-dAnava-gandharvA_raxAMsi.md">
<details open><summary><h4>भारुचिः ...{Loading}...</h4></summary>


एवम् ईश्वरा अपि सन्तो देवादयो ऽनुग्रहोपघाताभ्याम् । दण्डभयाद् एवानुग्राह्यान् अनुगृह्णन्ति, उपघात्यांश् चोपघ्नन्ति । यदि च दण्डान् न बिभुर् ऐश्वर्याद् यथाकामम् अभिप्रवर्तेरन्, न च प्रवर्तन्ते । अतो मन्यामहे देवादयो ऽपि दण्डभयाद् एव सत्य् अप्य् ऐश्वर्ये यथा कर्मानुग्रहोपघाताभ्यां वर्तन्ते न यथाकामम् इति अतिशयवचनेनैषा दण्डस्तुतिः ॥ ७.२३ ॥

_तथा च-_
</details>
</div>


> **दुष्येयुः सर्ववर्णाश् च भिद्येरन् सर्वसेतवः ।**  
> **सर्वलोकप्रकोपश् च भवेद् दण्डस्य विभ्रमात्  ॥ ७.२४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/024_duShyeyuH_sarvavarNAsh.md">
<details open><summary><h4>भारुचिः ...{Loading}...</h4></summary>


अधार्यमाणे न्यायन् दण्डे वर्णनिमित्ता धर्मा **दुष्येयुः** । ये च धर्मार्थकाम**सेतवः** ते च **भुद्येरन्** । किं बहुना, कः शक्नोति भगवन्तं दण्डं धर्मनामानं व्यवस्थाकारिणं बहुगुणत्वात् स्तोतुम् ॥ ७.२४ ॥
</details>
</div>


> **यत्र श्यामो लोहिताक्षो दण्डश् चरति पापहा ।**  
> **प्रजास् तत्र न मुह्यन्ते मेता चेत् साधु पश्यति  ॥ ७.२५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/025_yatra_shyAmo.md">
<details open><summary><h4>भारुचिः ...{Loading}...</h4></summary>


एतद्रूपं मनुष्याणां प्रशस्तम् अभीष्टं चातस् तेनासता रूपकं कृत्वा स्तौति । अथ वा द्विरूपो दण्डः कुःखदो भयदश् चेति । यतस् तस्य द्वाभ्यां रूपाभ्यां स्तूयते भयहेतुत्वं श्यामतया दुःखहेतुत्वं च लोहिताक्षत्वेनेति, देवतारूपं वेदं शास्त्रप्रत्यक्षं यथाभूतम् अनेनानूद्यते । समाप्ता दण्डस्तुतिः ॥ ७.२५ ॥
</details>
</div>


> **तस्याहुः संप्रणेतारं राजानं सत्यवादिनम् ।**  
> **समीक्ष्य कारिणं प्राज्ञं धर्मकामार्थकोविदम्  ॥ ७.२६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/026_tasyAhuH_sampraNetAram.md">
<details open><summary><h4>भारुचिः ...{Loading}...</h4></summary>


**तस्य** दण्डस्य प्रणेता जात्या क्षत्रियो ऽभिषेकाद् आधिपत्यप्रभावगुणयुक्तः । **सत्यवादि** नानवस्थितं दण्डं प्रीत्या प्रापयति, द्वेषेण वा वर्धयति । **समीक्ष्य कारी** दण्डावधारेण देशाध्यपेक्षया **प्राज्ञो** देशादीनाम् उत्सर्गापवाददर्शने । **धर्मकामार्थेषु** च पण्डितः तेषाम् अवस्थाविशेषज्ञः समचित्तः । तम् एवंविधं दण्डस्य प्रेणेतारम् आहुः ॥ ७.२६ ॥

_एवंविधश् च-_
</details>
</div>


> **तं राजा प्रणयन् सम्यक् त्रिवर्गेणाभिवर्धते ।**  
> **कामात्मा विषमः क्षुद्रो दण्डेनैव निहन्यते  ॥ ७.२७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/027_taM_rAjA.md">
<details open><summary><h4>भारुचिः ...{Loading}...</h4></summary>


अदृष्टम् उत्सृज्य दृष्टेन चैनं प्रगुणीकरोति । येन **सम्यक्** प्रणीत एष त्रिवर्गेण प्रणेतारं वर्धयति । कामादिदिषैश् च **दण्डेनैव निहन्यते** ॥ ७.२७ ॥

_यस्माद्-_
</details>
</div>


> **दण्डो हि सुमहत्तेजो दुर्धरश् चाकृतात्मभिः ।**  
> **धर्माद् धि चलितं हन्ति नृपम् एव सबान्धवम्  ॥ ७.२८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/028_daNDo_hi.md">
<details open><summary><h4>भारुचिः ...{Loading}...</h4></summary>


येषां स्वाभाविको विद्योपनीतश् च विनयस् ते कृतात्मानः । तैर् अयम् शको धारयितुम् । व्परीतं तस्माच् **चलितं दण्द एव सबान्धवं हन्ति** ॥ ७.२८ ॥
</details>
</div>


> **ततो दुर्गं च राष्ट्रं च लोकं च सचराचरम् ।**  
> **अन्तरिक्षगतांश् चैव मुनीन् देवांश् च पीडयेत्  ॥ ७.२९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/029_tato_durgam.md">
<details open><summary><h4>भारुचिः ...{Loading}...</h4></summary>


यदि नृपं सबान्धवं हत्वावतिष्ठेत दण्डः किं न लब्धं भवेत् । येन तु नैतावतावतिष्ठेत दण्डः किं न लब्धं भवेत् । येन तु नैतावतावतिष्ठते दुर्गादीन् अपि हन्ति । **अन्तरिक्षगतान्** द्युलोकगतांश् च देवादीन् अपि हन्ति । यस्माद् इतः प्रदानजीवना देवा मुनयश् चैतस्माद् असम्यक्प्रणयनाद् देशादिविप्लवे तदिज्याविच्छेदेन हता एव देवादयो भवन्ति, येभ्यो न प्रदीयते । तथा च पौराणिकाः-


&gt; वर्णाश्रमेभ्यस् त्व् इज्या तु लोके ऽस्मिन् या प्रवर्तते ।  
&gt; सर्वासां देवयोनीनां स्थितिहेतुः स वै स्मृतः ॥ इति ।  
</details>
</div>


> **सो ऽसहायेन् मूढेन लुब्धेनाकृतबुद्धिना ।**  
> **न शक्यो न्यायतो नेतुं सक्तेन विषयेषु च  ॥ ७.३० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/030_so.asahAyena.md">
<details open><summary><h4>भारुचिः ...{Loading}...</h4></summary>


यस्माद् दण्डो दुष्प्रणीतो दृष्टम् अदृष्टं च हन्ति, अतो **ऽसहायेन मूढेन लुब्धेनाकृतबुद्धिना** विषयातिसेविनेति पञ्चभिर् एतैर् दोषैर् युक्तेन्**आशक्यो नेतुम्** । ॥ ७.३० ॥

_एतद् विपरीतैश् च पञ्चभिर् गुणैर् युक्तेनासौ शक्यो नेतुम्, यतस् तत्प्रदर्शनायेदम् उच्यते-_
</details>
</div>


> **शुचिना सत्यसंधेन यथाशास्त्रानुसारिणा ।**  
> **दण्डः प्रणयितुं शक्यस् सुसहायेन धीमता  ॥ ७.३१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/031_shuchinA_satyasandhena.md">
<details open><summary><h4>भारुचिः ...{Loading}...</h4></summary>


**शुचिना** जितेन्द्रियेण, **सत्यसंधेन** प्रकरणाद् अलुब्धेन, **यथाशस्त्रानुसारिणा** अमूढेन, **सुसहायेन** नासहायेन मूर्खसहायेन वा, **धीमता** कृतशास्त्रप्रज्ञेन स्मृतिमता वा ॥ ७.३१ ॥

_एवंविधश् च सन् राजा-_
</details>
</div>


> **स्वराष्ट्रे न्यायवृत्तः स्याद् भृशदण्डश् च शत्रुषु ।**  
> **सुहृत्स्व् अजिह्मः स्निग्धेषु ब्राह्मणेषु क्षमान्वितः  ॥ ७.३२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/032_svarAShTre_nyAyavRttaH.md">
<details open><summary><h4>भारुचिः ...{Loading}...</h4></summary>


परराष्ट्रे तीक्ष्णदण्डतोच्यते, शौर्यप्रज्ञापनार्थम् । समानाभ्युदयप्रत्यवायः **सुहृद्**, यस्य कार्यानपेक्षं सुहृत्त्वं स **स्निग्धः** । तस्मिन् न कुटिलवृत्तिर्, अन्यस्मिंस् तु कार्यापेक्षया कुटिलवृत्तिर् अपि स्यात् । **ब्राह्मणेषु क्षमान्वितः** नियच्छन्न् अपि दण्डेन ब्राह्मणान् अकार्यकारिणः क्षमापूर्वं नियच्छेन् न तु क्रोधेन सहसैव च ॥ ७.३२ ॥
</details>
</div>


> **एवंवृत्तस्य नृपतेः शिलोच्छेनापि (?) जीवतः ।**  
> **विस्तीर्यते यशो लोके तैलबिन्दुर् इवाम्भसि  ॥ ७.३३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/033_evaMvRttasya_nRpateH.md">
<details open><summary><h4>भारुचिः ...{Loading}...</h4></summary>


**एवंवृत्तस्य** राज्ञो ऽन्तरेणापि कोशं केवलेनैव सम्यग्दण्डप्रणयनेन **विस्तीर्यते** राजयशः, येन शक्नोति परराष्ट्राण्य् अप्य् आत्मीकर्तुं परिपालयितुं च ॥ ७.३३ ॥
</details>
</div>


> **अतस् तु विपरीतस्य नृपतेर् अजितात्मनः ।**  
> **संक्षिप्यते यशो लोके घृतबिन्दुर् इवाम्भसि  ॥ ७.३४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/034_atas_tu.md">
<details open><summary><h4>भारुचिः ...{Loading}...</h4></summary>


**अतो विपरीतस्य** राष्ट्रम् अपि संकुचति निर्गुणत्वात्, कुतो ऽन्यद् भविष्यति । सैषा दण्डप्रणयनस्तुतिः समाप्ता ॥ ७.३४ ॥

_कस्मात् पुनर् एतद् एवम् । यद्माद् एवंगुण एव-_
</details>
</div>


> **स्वे स्वे धर्मे निविष्टानां सर्वेषाम् अनुपूर्वशः ।**  
> **वर्णानाम् आश्रमाणां च राजा सृष्टो ऽभिरक्षिता  ॥ ७.३५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/035_sve_sve.md">
<details open><summary><h4>भारुचिः ...{Loading}...</h4></summary>


उपन्यासार्थम् उत्तरविवक्षार्थं चेदम् उक्तम् अप् सद् उच्यते ॥ ७.३५ ॥
</details>
</div>


> **तेन यद् यत् सभृत्येन कर्तव्यं रक्षता प्रजाः ।**  
> **तत् तद् वो ऽहं प्रवक्ष्यामि यथावद् अनुपूर्वशः  ॥ ७.३६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/036_tena_yad.md">
<details open><summary><h4>भारुचिः ...{Loading}...</h4></summary>


श्रोतॄणाम् अवधानार्थः श्लोकः ॥ ७.३६ ॥
</details>
</div>


> **ब्राह्मणान् पर्युपासीत प्रातर् उत्थाय पार्थिवः ।**  
> **त्रैविद्यवृद्धान् विदुषस् तिष्ठेत् तेषां च शासने  ॥ ७.३७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/037_brAhmaNAn_paryupAsIta.md">
<details open><summary><h4>भारुचिः ...{Loading}...</h4></summary>


त्रयो ऽवयवा अस्येति त्रयी । तस्यां ग्रन्थार्थयोर् वृद्धास् ते **त्रैविद्यवृद्धाः**, तान् । अथ वा त्रैविद्याध्यायिनस् त्रैविद्यवृद्धाश् च वयस्थप्रज्ञया च त्रैविद्यवृद्धा, ये आन्वीक्षिक्यां दण्डनीत्यां च स्वभिविनीतास् ते विद्वांसः तान् **विदुषः प्रातर् उत्थायोपासीता**नन्यचित्तः । यच् च ते ब्रूयुस् तच् चाविशङ्कितं कुर्यान् न हि ते किंचिद् अहितं राज्ञो वक्ष्यन्ति परमधार्मिकत्वात् ॥ ७.३७ ॥
</details>
</div>


> **वृद्धांश् च नित्यं सेवेत विप्रान् वेदविदः शुचीन् ।**  
> **वृद्धसेवी हि सततं रक्षोभिर् अपि पूज्यते  ॥ ७.३८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/038_vRddhAMsh_cha.md">
<details open><summary><h4>भारुचिः ...{Loading}...</h4></summary>


इमान् अपरान् विद्यावृद्धान् ब्राह्मणान् धर्मायैव केवलाय सेवेत । येन **वृद्धसेवी** न केवलं धर्मेण युज्यते, लोके ऽपि च विश्वसनीयतमो भवति । अतश् च **रक्षोभिर् अपि पूज्यते** इत्य् उच्यते ॥ ७.३८ ॥
</details>
</div>


> **तेभ्यो ऽधिगच्छेद् विनयं विनीतात्मापि नित्यशः ।**  
> **विनीतात्मा हि नृपतिर् न विनश्यति कर्हिचित्  ॥ ७.३९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/039_tebhyo.adhigachChed.md">
<details open><summary><h4>भारुचिः ...{Loading}...</h4></summary>


विनयो हि द्विविधः- वाभाविकः आधेयश् च । शुश्रूषादिगुणयुक्तं च विद्या विनयति । अतो यद्य् अपि स्वभावतो विनीतात्मा भवेत्, तथाप्य् अभ्यासेन पाटवं जनयेत् । कस्मात् । पुनर् इयान् विनयाधाने यत्न आस्थीयते ॥ ७.३९ ॥

_येन-_
</details>
</div>


> **बहवो ऽविनयान् नष्टा राजानः सुपरिग्रहाः ।**  
> **वनस्थाश् चैव राज्यानि विनयात् प्रतिपेदिरे  ॥ ७.४० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/040_bahavo.avinayAn.md">
<details open><summary><h4>भारुचिः ...{Loading}...</h4></summary>


उभयतोपदेशो हि विनयाधानादरार्थः ॥ ७.४० ॥

_तानिदानीं (?) दर्शयति-_
</details>
</div>


> **वेनो विनष्टो ऽविनयान् नहुषश् चैव पर्थिवः ।**  
> **सुदाः पैजवनश् चैव सुमुखि निमिर् एव च ॥ ७.४१ ॥**  
> **पृथुस् तु विनयाद् राज्यं प्राप्तवान् मनुर् एव च ।**  
> **कुबेरश् च धनैश्वर्यं ब्राह्मण्यं चैव गाधिजः  ॥ ७.४२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/042_pRthus_tu.md">
<details open><summary><h4>भारुचिः ...{Loading}...</h4></summary>


त्रिभिः शॢओकैर् विनयस्य प्रत्यक्षफलतां वेनादिदृष्टान्तैर् दर्शयति विनयाधानप्ररोचनाय ॥ ७.४२ ॥

_एवं च सत्य् आहितविनयो राजा-_
</details>
</div>


> **त्रैविद्येभ्यस् त्रयीं विद्यां दण्डनीतिं च शास्वतीम् ।**  
> **आन्वीक्षिकीं चात्मविद्यां वार्तारंभांश् च लोकतः  ॥ ७.४३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/043_traividyebhyas_trayIm.md">
<details open><summary><h4>भारुचिः ...{Loading}...</h4></summary>


अधिगच्छेद् इति वर्तते । **त्रैविद्येभ्यो** वेदाधिगमस्योक्तत्वाद् ब्रह्मचार्यवस्थायाम् एव तदर्थाधिगमार्थो ऽयं पुनर् आरम्भः सामर्थ्याद् वेदितव्यः । अनधिगताधिगमार्थो वा व्रतस्नातकपक्षे दण्डनीत्युपदिदिक्षया वा पुनर् अस्योपदेशो दृष्टान्तार्थवादार्थः । एवं दण्डनीतिविद्भ्यो **दण्डनीतिम्** अधिगच्छेत् । **शाश्वतीम्** इति स्तुतिपरम् एतत् । दन्डनीतेर् वेदवद् [आनन्त्यं नास्ति] । यद्य् अपि च दण्डनीत्याश्रयं सर्वं शक्यते लोकतो ग्रहीतुम्, दृष्टोपायसाध्यत्वात् तस्य, तथाप्य् अबुद्धा न प्रतिपद्येरन्, बुद्धाश् च दण्डपातने नियमेन वर्तेरन् । लोभान् परित्यज्यादृष्टम् अस्याङ्कनम् अस्य विवासनम् । इयांश् च पुनर् अयम् अस्य दण्ड इतीष्यते च नियमो, दृष्टप्रयोजनत्वान् नियमस्मृतेः । अतो राज्ञा **दण्डनीतिर्** अवश्यम् अध्येतव्या । **आन्वीक्षिकीं चात्मविदां** तद्विद्भ्यः । एवं च सत्य् अयं तयाहिततत्त्वविज्ञानो ऽभ्युदयोपनिपातापक्रमकालेषु हर्षविषादविकारोपशमप्रयोजनम् अध्यात्मप्रसंख्यानम् अवाप्य न राज्यतन्त्रं परिहापयिष्यति । प्रज्ञावाक्यक्रियावैशारद्यं चास्या जायते, आन्वीक्षिक्यधिगमे तच् चास्यागमिके विधौ सामन्तदूतसंवादादिषु सप्रयोजनं भवति । **वार्तारंभांश् च** कोशोपचयहेतून् **लोकतो** **ऽधिगच्छेद्** इति वर्तते ॥ ७.४३ ॥

_आहितविद्याविनयश् चायं राजा प्रयत्नतः,_
</details>
</div>


> **इन्द्रियाणां जये योगं समातिष्ठेद् दिवानिशम् ।**  
> **जितेन्द्रियस् तु शक्नोति वशे स्थापयितुं प्रजाः  ॥ ७.४४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/044_indriyANA~n_jaye.md">
<details open><summary><h4>भारुचिः ...{Loading}...</h4></summary>


श्रोत्रादीनां शब्दादिषु यथाशास्त्रं प्रवृत्तिर् इन्द्रियजयः । स च वर्णधर्मेषूक्तो [मुख्यो विनय इति पुनर् इहोपदिष्टः] ॥ ७.४४ ॥

_कथं नामायं जितेन्द्रियः ।_
</details>
</div>


> **दश कामसमुत्तानि तथाष्टौ क्रोधजानि च ।**  
> **व्यसनानि दुरन्तानि प्रयत्नेन विवर्जयेत्  ॥ ७.४५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/045_dasha_kAma-samutthAni.md">
<details open><summary><h4>भारुचिः ...{Loading}...</h4></summary>


कामक्रोधसमुत्थयोर् दुःखयोर् उपन्यासस् त्यागार्थः, कामक्रोधपरित्यागेन । तत्त्यागश् चेन्द्रियजयेनेत्य् उक्तम् । बलाबलम् अधुना व्यसनवर्गस्योच्यते, आदरार्थम् । कथं नामायं गुरुतरं व्यसनवर्गम् आदरेण जह्यात् ॥ ७.४५ ॥
</details>
</div>


> **कामजेषु प्रसक्तस् तु व्यसनेषु महीपतिः ।**  
> **वियुज्यते ऽर्थधर्माभ्यां क्रोधजेष्व् आत्मनैव तु  ॥ ७.४६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/046_kAmajeShu_prasakto.md">
<details open><summary><h4>भारुचिः ...{Loading}...</h4></summary>


अनयोस् तु वर्गयोः **कामजेषु प्रसक्तः** पानद्यूतगीतनृत्तवादित्रादिषु **अर्थधर्माभ्यां वियुज्यते**, येनार्थधर्माभ्याम् अविरोदेन नैषा प्रवृत्तिः संभवति । **क्रोधजेष** तु पैशुनसाहसादौ वर्तमानो द्वेष्यभावम् उपगतो नियतम् उच्छिद्यते ॥ ७.४६ ॥
</details>
</div>


> **मृगयाक्षो दिवास्वप्नः परिवादः स्त्रियो मदः।**  
> **तौर्यत्रिको वृथाट्या च कामजो दशको गणः  ॥ ७.४७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/047_mRgayAxo_divAsvapnaH.md">
<details open><summary><h4>भारुचिः ...{Loading}...</h4></summary>


**कामज** इत् कामाद् इच्छातो जातो विशिष्टकामार्थो वा । स च यः सुखोपभोगार्थो जायते । पूर्वानुभूतविषयानुचिन्तनसुखाद् वा कामपराणां जायते । येनातः कामज इत्य् उच्यते **दशको गणः** । कामजव्यसनवर्गस्वरूपनिर्देशो मृगयादिः । यानं **मृगया** । **दिवास्वप्नः** कर्मानुष्ठानकाले कर्मस्व् अव्यापारः । **परिवादस्** त्व् अमात्यादीनां क्रियमाणः स्वतन्त्रविरोधी संपद्येत,सर्वो हि पृष्टमांसभक्षणे क्रियमाणे राजकार्यषु न सम्यग् वर्तते, प्रशिथिलमानतया । अपरिवाद्यानां च परिवादे प्रसिद्धो दर्मविरोधः । **स्त्रियो मद** इत्य् एतद् द्वयं प्रतीतम् । **तौर्यत्रिको** नृत्तगीतवादित्राणि । **वृथाट्या** अप्रयोजनम् अटनम् । धर्मार्थसुखरहितम् ईषत्प्रयोजनं वा । एवं च सति सर्वम् एतद् राज्ञो ऽर्थविरोधेन वर्तते । अतो ऽस्य कामजव्यसनवर्गस्य परिहर्तव्यतयोपदेशो युक्ततरः ॥ ७.४७ ॥
</details>
</div>


> **पैशुनं साहसं द्रोह ईर्ष्यासूयार्थदूषणम् । **  
> **वाग्दण्डजं च पारुष्यं क्रोधजो ऽपि गणो ऽष्टकः  ॥ ७.४८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/048_paishunyaM_sAhasam.md">
<details open><summary><h4>भारुचिः ...{Loading}...</h4></summary>


**पैशुनं** हेडकत्वं तच् च क्रोधात् क्रियते । एवं **साहसं** च । तच् च साधोर् नीचे कर्मणि नियोगः, कर्मोपरोधो वा निष्कारणम् । **द्रोह** उपांशुवधः, तन्त्रोपरोधो वा जीवत एव । **ईर्ष्या** विषयसाधारणत्वव्यावृत्तीच्छा । **असूया** परतुणोपघातार्था वाक्प्रवृत्तिश् चेष्टा वा, जिह्विकाधरविक्षेपहस्ताभिनयैः । **अर्थदूषणम्** अदानम् अपहरणं वा । **वाग्दण्डजपारुष्यं** प्रसिद्धार्थम् । एवं **क्रोधजो ऽपि गणो ऽष्टकः** ॥ ७.४८ ॥
</details>
</div>


> **द्वयोर् अप्य् एतयोर् मूलं यं सर्वे कवयो विदुः ।**  
> **तं यत्नेन यजेल् लोभं तज्जौ ह्य् एतौ गणाव् उभौ  ॥ ७.४९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/049_dvayor_apy.md">
<details open><summary><h4>भारुचिः ...{Loading}...</h4></summary>


स्त्र्यादिषु लुब्धः कामजं गणं सेवते । प्रतिहतस्य च तत्र क्रोध इति । स एवम् अयं **लोभः** कामक्रोधयोः व्यसनवर्गयोः मूलम् उच्यते । उपदेशप्रयोजनं तु तत्त्यागे व्यसनवर्गद्वयाभावः प्रदर्शितो यथा स्यात् कारणाभावात् । अथ वान्यायेन परद्रव्यादानं लोभात् क्रियते, मृगयायां च वर्तमानः स्वतन्त्रावसादाद् अवश्यम् अन्यायेन परद्रव्याण्य् आदत्ते । यश् च मृगयापरित्यागे वर्तते, अवश्यम् असौ स्वतन्त्रसिद्ध्यर्थं कोशोपचयहेत्वनुष्ठाने यतेत, तत्र च व्यापृतस्य मृगयायाम् अप्रवृत्तिः । एवं दिवास्वप्नादिषु अपि व्याख्येयम् । अक्षेषु तु प्रसिद्दैव लोभात् प्रवृत्तिः । एवं क्रोधजेष्व् अपि पैशुनादिषु वर्तमानो लुब्ध एवान्तं गच्छति । केवलेन तु क्रोधेन प्रवर्तमानः स्वल्पके वा विआशे ऽवतिष्ठते, उपशमं वा गच्छति । व्यसनवर्गद्वयासेविनः कार्यसामान्याद् वा लोभस्य द्वयोर् अप्य् एतयोर् व्यसनवर्गयोर् मूलं लोभ उच्यते । यथाश्रुतार्थासंभवाद् इतरत्र च सामर्थ्यात् सो ऽयम् अत्र निन्दातिशयः, परित्यागादरार्थो राज्यतन्त्रसिद्धय इति ॥ ७.४९ ॥
</details>
</div>


> **पानम् अक्षाः स्त्रियश् चैव मृगया च यथाक्रमम् ।**  
> **एतत् कष्टतरं विद्याच् चतुष्कं कामजे गणे  ॥ ७.५० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/050_pAnam_axAH.md">
<details open><summary><h4>भारुचिः ...{Loading}...</h4></summary>


दिवास्वप्नादिभ्यो ऽयं चतुष्को कष्टतर इति प्रसिद्धम् इतीदं व्याख्येयम् ॥ ७.५० ॥
</details>
</div>


> **दण्डस्य पातनं चैव वाक्पारुष्यार्थदूषणे ।**  
> **क्रोधजे ऽपि गणे विद्यात् कष्टम् एतत् त्रिकं सदा  ॥ ७.५१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/051_daNDasya_pAtanam.md">
<details open><summary><h4>भारुचिः ...{Loading}...</h4></summary>


अयम् अपि त्रिको गणः पैशुनादिभ्यः पापीयान् इति सुप्रतीतम् ॥ ७.५१ ॥
</details>
</div>


> **सप्तकस्यास्य वर्गस्य सर्वत्रैवानुषङ्गिणः ।**  
> **पूर्वं पूर्वं गुरुतरं विद्याद् व्यसनम् आत्मवान्  ॥ ७.५२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/052_saptakasyA-sya_vargasya.md">
<details open><summary><h4>भारुचिः ...{Loading}...</h4></summary>


पानद्यूतयोः पानं गरीयः । तत्र हि संज्ञाप्रणाशः, अनुमत्तस्योन्मत्तत्वम् अप्रेतस्य प्रेतत्वं [कौपीनदर्शनं] श्रुतप्रञाप्रहाणं मित्रहानिः सद्भिर् वियोगः, असद्भिश् च प्रयोगः, गीतादिषु चार्थघ्नेषु प्रसङ्गः, रहस्यमन्त्रप्रकाशं मदवेगेनेति पानदोषाः । द्यूते तु जितम् एवाक्षविदुषा अनक्षज्ञस्यापि पाक्षिकः पराजयः । द्यूतस्त्रीव्यसनयोश् च द्यूतं गरीयः । येन तद् एव जितद्रव्यं तस्याप्य् [आमिषं] भवति, तथा तन्निमित्तो वैरानुबन्धः । जयः साधारणः केवलः पराजयो ऽनुभक्तनाशः । मूत्रपुरीषवेगधारणाच् च शरीरतन्त्रशैथिल्यं व्याधिनिदानम् आसेवनेन क्षुद्रादिभिश् च पीडातिशयेन । मातर्य् अपि च मृतायां दीव्यत्य् एव कितवः, कृच्छ्रेषु च पृच्छ्यमानः सुहृद्भिर् अपि कुप्यतीति द्यूतदोषाः । स्त्रीव्यसने त्व् अपत्योत्पत्तिः, प्रतिकर्मभोजनभूयिष्ट्गम् (?) अनुसवनं धर्मार्थपरिग्रहः । शक्या च स्त्री राजहिते नियोक्तुम् अपवाहयितुं वा । स्त्रीमृगयाव्यसनयोः स्त्रीव्यसनं गरीयः । अदर्शनं कार्याणाम्, स्त्रीव्यसनासङ्गेषु राजकार्येषु निर्वेदः । कालातिपातनम् । धर्मलोपः । पानदोषानुबन्धः । अर्थघेषु च नृत्तादिषु प्रसङ्ग इति । मृगायां तु व्यायामः पित्तश्लेषमेधःस्वेदादिनाशः । चले स्थिरे च काले लक्षपरिचयः । प्रहरणवैशारद्योपजननं ग्राम्यजनपरिचयश् चेति । एवं कामजस्य चतुष्कस्य स्ववर्गे पूर्वं पूर्वं पापीयः । ततस् तेषां पूर्वं पूर्वं यत्नतः परिहरेत् । क्रोधजस्य तु त्रिकस्य दण्डपातनवाक्पारुष्ययोर् दण्डपातनं गरीयः । दण्डपातने हि शरीरविनाशाद् अशक्यं प्रतिसन्धानम्, वाक्पारुष्ये त्व् अमर्षजः क्रोधाग्निः शक्यते दानमानाम्भोभिः शमयितुम् । वाक्पारुष्यार्थदूषणयोर् वाक्पारुष्यं गरीयः । तेजस्विनो हि परुषवचनस्य चित्तसंक्षोभे भेषजं नासादयन्ति । तथा च प्रवादः-



&gt; स्थिरं स्वाधिम् इतं गाढं भित्त्वास्तिसंप्रवेशित   
&gt; निःशल्यम् अङ्गान् कृन्तन्ति न वाचो हृदयाद् अपि ॥  
&gt; संरोहति शरैर् विद्धं वनं परशुना हतम्  
&gt; वाचा दुरुक्तं बीभत्सं न रोहति परिक्षतम् ॥

भाग्यायत्तत्वाद् अर्थस्य च तेजस्विनो ऽर्थदूषणं न गणयन्ति । एवम् एवास्यापि क्रोधजस्य त्रिकस्य पूर्वं पूर्वं गरीय इति व्याख्यातम् ॥ ७.५२ ॥
</details>
</div>


> **व्यसनस्य च मृत्योश् च व्यसनं कष्टम् उच्यते ।**  
> **व्यसन्य् अधो हि व्रजति स्वर्यात्य् अव्यसनी मृतः  ॥ ७.५३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/053_vyasanasya_cha.md">
<details open><summary><h4>भारुचिः ...{Loading}...</h4></summary>


व्यसननिन्देयं सामान्यतस् तत्परिहारार्थम् । यद्य् अपि मृत्युव्यसने सर्वहरे, तथाप्य् अयम् अनयोर् विशेषः- मृत्युर् अस्मिन्न् एव लोके सर्वहरः, व्यसनं पुनर् उभयोर् अपि लोकयोर् इति । अथ वा यथाश्रुत एवास्य श्लोकस्यार्थो वचनीयः । एवं च ब्रुवता कामक्रोधजानां पुरुषधर्माणां व्यसनीभूतानां प्रतिषेध उक्तो भवति, न त्व् ईषद् आसेवनेन । येनाभ्यस्यामाना ह्य् एते व्यसनीभूता धर्मार्थप्राणहरा भवन्ति राज्यतन्त्रशैथिल्यन् । अपि चात्यन्तासेवनम् अप्य् उक्तम्, राज्ञ शक्यं चेति । यतो व्यसनाख्यानाम् एषां प्रतिषेधः । एवम् अव्यसनस्य राज्ञो गुणवत्सहायसंपदर्थम् अमात्यलक्षणम् इदम् अधुनोच्यते ॥ ७.५३ ॥
</details>
</div>


> **मौलाञ् छास्त्रविदः शूरांल् लब्धलक्षान् कुलोद्गतान् ।**  
> **सचिवान् सप्त वाष्टौ वा प्रकुर्वीत परीक्षितान्  ॥ ७.५४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/054_maulA~n_shAstravidaH.md">
<details open><summary><h4>भारुचिः ...{Loading}...</h4></summary>


_यस्मात्_,
</details>
</div>


> अथ वा **मौलांस्** तावत् कुर्याद् अर्थसमाहर्तॄन् संनिधातॄन् अर्थव्यवहारिणः । **शास्त्रविदः** कुर्यात् प्रज्ञासचिवान् । **शूरांस्** तु दण्डातिशयव्यवहारिणः कुर्यात् । सर्वांश् चैतान् **लब्धलक्षान्** दृष्टशौचानुरागसामर्थ्यान् इत्य् अर्थः । **कुलोद्गतान्** इति चैतत् सर्वेषां पूर्वविशेषणम् । **सचिवान् सप्त वाष्टौ वेति** यथा संभवं राजकार्येषु प्रसमीक्ष्य कुर्यात् । **सुपरीक्षितान्** इति चैतत् सर्वामात्यविशेषणम् । कथम् । प्रणिधिभिः सर्वोपधाशुद्धान् इत्य् अर्थः। इयं परीक्षा राजविषयाद् अन्यत्र, न तु पूर्ववत् । इतरथा ह्य् एतद् एव शुद्धिभेदे हेतुः स्यात् । अमात्यानां व्युत्पत्ताव् अमात्या नानाकर्मप्रयोजना राज्ञा परिगृह्यन्ते  ॥ ७.५४ ॥ 

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/054_maulA~n_shAstravidaH.md">
<details open><summary><h4>भारुचिः ...{Loading}...</h4></summary>


_यस्मात्_,
</details>
</div>


> **अपि यत् सुकरं कर्म तद् अप्य् एकेन दुष्करम् ।**  
> **विशेषतो ऽसहायेन किम् उ राज्यं महोदयम्  ॥ ७.५५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/055_api_yat.md">
<details open><summary><h4>भारुचिः ...{Loading}...</h4></summary>


एवं च सति मन्त्रिणाम् अविधानाद् अन्यत्रैत एव यथासंभवं राज्ञो मन्त्रिणः स्युः । तथा च कृत्वोक्तम् एवेति ॥ ७.५५

_तत्र ये तेषां मन्त्रिसचिवः,_
</details>
</div>


> **तैः सार्धं चिन्तयेन् नित्यं सामान्यं संधिविग्रहम् ।**  
> **स्थानं समुदयं गुप्तिं लब्धप्रशमनानि च  ॥ ७.५६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/056_taiH_sArdham.md">
<details open><summary><h4>भारुचिः ...{Loading}...</h4></summary>


तैः सह संधिव्ग्रहादौ षाड्गुण्ये सामान्यं गुणदोषबलाबलं विचारयेत् । स नातिरहस्यम् । यत् त्व् इदं कर्तव्यावधारणं परमरहस्यं तत् स्वचित्तेनैव व्यवस्येत् । एवम् अस्य राज्ञः परप्रणेयता न भवति । किं चान्यत् **स्थानं तैस् सार्धं चिन्तयेद्** इति वर्तते । तत् पुनश् चतुर्विधम्- दण्डकोशपुरराष्ट्राणि । तत्र दण्डो हस्त्यश्वरथपदातयः । तेषां प्रतिकर्मपोषणरक्षणादि चिन्त्यम् । तथा कोशस्य हेमरूप्यबाहुल्यम् आयव्ययरक्षणानि च चिन्त्यानि । तथा राष्ट्रस्य देशप्रयायस्य स्वाजीव आत्मसंधारणः परसंधारणो, आपदि स्वारक्ष्यः, पशव्यः शत्रुद्वेषि सीताप्रायो गुप्तगोचरः, पशुमान् अदेवमातृकः, आपदि च दण्डकरसह इत्य् एवमादि चिन्त्यम् । पुरस्य वक्ष्यति- तत् स्याद् आयुधसंपन्न इत्य् एवमादि ।


अथ वा **स्थानं** स्वदेशाद् अप्रच्यवनम् । एवं समुदयाश् चिन्त्याः । ते च कृषिर् व्रजो गुल्मस्थानं वणिक्पथः शुल्कदण्ड इत्य् एवमादयः । **गुप्तिं** स्वराष्ट्रगतां वक्ष्यति । **लब्धप्रशमनानि** देवताश्रमविद्व्यावतां धार्मिकाणां च शूराणां च दानमानत्यागायोगः । उचितानां चाभ्यनुज्ञानम् । सर्वबन्धनमोक्षः । अनुग्रहो दीनानाथव्याधितानाम् । उत्सवानां चापूर्वाणां प्रव[र्तनं, प्रवृत्तानाम् अनुवृत्तिः । यच् च कोश]दण्डोपघातकम् अधार्मिकं वा चारित्रं तद् अपनीय धर्मव्यवहारं स्थापयेत् । आह च- "चारित्रम् [अकृतं धर्म्यं कृतं चान्यैः प्रवर्तयेत्, प्रवर्तयेन् न चाधर्म्यं कृतं चान्यैर् निवर्तयेत्" इति । एवं] स्थानादीनि चिन्त्यानि ॥ ७.५६ ॥ 
</details>
</div>

 
> **तेषां स्वं स्वम् अभिप्रायम् उपलभ्य पृथक् पृथक् ।**  
> **स्मस्तानां च कार्येषु विदध्याद् धितम् आत्मनः  ॥ ७.५७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/057_teShAM_svam.md">
<details open><summary><h4>भारुचिः ...{Loading}...</h4></summary>


परतः प्रज्ञाम् उपादित्समानस् तान् मन्त्रि[ण एकैकशः पृच्छेत्] समस्तांश् च । यत्कारणं कश्चिद् धि पुरुषः परिषद्य् अप्रतिभानवान् भवति, रहसि च प्रगल्भः परिषदि च घट्टितप्रज्ञो भवति । यतस् तान् अपक्ष्योभयथा पृच्छेत् । ते यद् उक्तवन्तस् तद् व्यवस्येत्, तदन्यतमोपदिष्टं यावद् अप्रत्यनीकं निर्दोषं च ॥ ७.५७ ॥
</details>
</div>


> **सर्वेषां तु विशिष्टेन ब्राह्मणेन विपश्चिता ।**  
> **मन्त्रयेत परं मन्त्रं राजा षाङ्गुण्यसंयुतम् [?]  ॥ ७.५८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/058_sarveShAn_tu.md">
<details open><summary><h4>भारुचिः ...{Loading}...</h4></summary>


अधिकतरप्रज्ञो हि ब्राह्मणो धार्मिकत्वाच् च निर्दोषतया विश्वसनीयः ॥ ७.५८ ॥

_एवं च सति,_
</details>
</div>


> **नित्यं तस्मिन् समाश्वस्तः सर्वकार्याणि निक्षिपेत् ।**  
> **तेन सार्धं विनिश्चित्य ततः कर्म समाचरेत् ॥ ७.५९ ॥**  
> **अन्यान् अपि प्रकुर्वीत शुचीन् प्राज्ञान् अवस्थितान् ।**  
> **सम्यग् अर्थसमाहर्तॄन् अमात्यान् सुपरीक्षितान्  ॥ ७.६० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/060_anyAn_api.md">
<details open><summary><h4>भारुचिः ...{Loading}...</h4></summary>


मन्त्रिगुणयुक्तान् एतान् अपि कुर्यात् सर्वोपधाभिदृष्टतया च **सुपरीक्षितान्** । **अर्थसअमाहर्तॄन्** संनिधातॄन् [सप्ताष्टौ] वा संख्यानियमापवादो ऽयं राजसहायानाम् उच्यते ॥ ७.६० ॥
</details>
</div>


> **निवर्तेतास्य यावद्भिर् इतिकर्तव्यता नृभिः ।**  
> **तावतो ऽतन्द्रितान् दक्षान् प्रकुर्वीत विचक्षणान्  ॥ ७.६१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/061_nirvartetA-sya_yAvadbhir.md">
<details open><summary><h4>भारुचिः ...{Loading}...</h4></summary>


कार्यपरिमाणेनाइषां राज्ञः सचिवानां संग्रहः स्यात् । यत्कारणं कार्यसमावेशाद् अन्येनोपयोगेन हि कश्चिद् विषादं गच्छेत्, समर्थो ऽपि च प्रमाद्यति ॥ ७.६१ ॥
</details>
</div>


> **तेषाम् अर्थे नियुञ्जीत शूरान् दक्षान् कुलोद्गतान् ।**  
> **शुचीन् आकरकर्मान्ते भीरून् अन्तर्निवेशने  ॥ ७.६२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/062_teShAm_arthe.md">
<details open><summary><h4>भारुचिः ...{Loading}...</h4></summary>


**तेषाम् अर्थे** शुचयो ऽर्थस्यायव्यययोः स्थाप्याः । दृष्टकर्मतयाविषादिनः **शूरा** बलाध्यक्षा भीरवस् तु भोजनादौ नियोक्तव्याः । सर्वे चैते **दक्षाः** कर्याः, ते हि द्वन्द्वोपनिपातान् अपरिगणय्योत्थानशीलतया स्वामिनः कार्यकालं नातिपातयन्ति ॥ ७.६२ ॥
</details>
</div>


> **दूतं चैव प्रकुर्वीत सर्वशास्त्रविशारदम् ।**  
> **इङ्गिताकारचेष्टज्ञं शुचिं दक्षं कुलोद्गतम्  ॥ ७.६३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/063_dUta~n_chaiva.md">
<details open><summary><h4>भारुचिः ...{Loading}...</h4></summary>


**दूतो** ऽमात्यगुणसंपदुपेतः कार्यः, **सर्वशास्त्रविशारदो**पदेशात् । इमाश् **चेङ्गिताकारचेष्टा** दूतेनावश्यं वेदितव्याः । परविषये राज्ञः । तत्र संधित्सत इमानीङ्गितानि दूतस्यादरेण सम्प्[अरिग्रहः, विश्वसनम्, मुहुः संपूजनम्, तद्वाक्यस्य चानसूयाभिनन्दनम् । एतान्य् एव विपर्यस्तानि विजिघृक्षतः । **आकारः** खलु शरीरगतः, म्लानमुखता वर्णविपर्ययः । तूष्णींभावो दीर्घोष्णनिश्वासादिः शरीरविकारो दैन्यं सूचयति । प्रसन्नमुखता वाक्यवैशारद्यं शरीरसंस्कार इत्य् एवमादि हर्षम् सूचयति । चेष्टासु कर्मस्व् अनभ्युत्थानं दैन्यम् आविष्करोति कार्यव्यापद्विषादानुगतम्, अभ्युत्थानं पुनर् हर्षं विपर्यये । **शुचित्वम्** अस्य दूतस्य स्त्रीगते ऽर्थगते [च] । स च विशेषेणोपदिश्यते । स्त्रीसंबन्धे मन्त्रभेदः परिभवश् चार्थग्रहणे कार्यहानिः । **कुलोद्गत**प्रयोजनम् उक्तम् ॥ ७.६३ ॥

_कस्य पुनर् हेतोर् आदरेण दूतलक्षणम् इदं कथ्यते, यस्मात् ।_
</details>
</div>


> **अनुरक्तः शुचिर् दक्षः स्मृतिमान् देशकालवित् ।**  
> **वपुष्मान् वीतभीर् वाग्मी दूतो राज्ञः प्रशस्यते  ॥ ७.६४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/064_anuraktaH_shuchir.md">
<details open><summary><h4>भारुचिः ...{Loading}...</h4></summary>


**अनुरक्तो** ऽहार्यो भवति । **शुचिर्** अर्थे स्त्रीषु चाभेद्यो भवति । **दक्षो** देशकालौ नातिक्रामति । **स्मृतिमान्** स्वामिसंदेशम् अपरिमुषितस्मृतिप्रसङ्गेन कथयति । **देशकालवित्** सर्वत्र कार्यसाधकः । **वपुष्मान्** अनाधृष्यो भवति, प्रियदर्शनत्वाच् च ग्राह्यवाक् । **वीतभीः** स्वामिसंदेशं परुषम् अप्य् अवितथम् आचष्टे । पौनः पुन्येन । **वाग्मी** संदेशस्योत्तरप्रतिवचनसमर्थो भवति । किमर्थम् अयं दूतलक्षणादरोपदेश एवं क्रियते ॥ ७.६४ ॥
</details>
</div>


> **अमात्ये दण्ड आयत्तो दण्डे वैनयिकी क्रिया ।**  
> **नृपतौ कोशराष्ट्रे तु दूते संधिविपर्ययौ  ॥ ७.६५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/065_amAtye_daNDa.md">
<details open><summary><h4>भारुचिः ...{Loading}...</h4></summary>


यथा बलाधिकृते हस्त्यश्वादिबलम् **आ[यत्तम्** । । । राजसमुद्यमेन राष्ट्रम् अ]भिप्रायेण वर्धते, तद् उपेक्षया च क्षीयते । एवं **दूते** संधिविग्रहाव् आयत्ताव् इत् भूतार्थसंबन्धेनैषा दूतस्तुतिः । यतश् चैतद् एव मतम् ॥ ७.६५ ॥
</details>
</div>


> **दूत एव [हि संधत्ते भिनत्त्य् एव च संहतान् ।**  
> **दूतस् तत् कुरुते] कर्म येन भिद्येत मानवाः  ॥ ७.६६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/066_dUta_eva.md">
<details open><summary><h4>भारुचिः ...{Loading}...</h4></summary>


मन्त्रस्य हि भेदेन संवरणेन चेदम् उभयं करोतीत्य् उच्यत इति ॥ ७.६६ ॥
</details>
</div>


> **स विद्याद् अस्य कृत्येषु निगूढेङ्गितचेष्टितैः ।**  
> **[आकारम् इङ्गित्]तं चेष्टां भृत्येषु च राजशत्रुषु ॥ ७.६७ ॥**  
> **बुद्ध्वा च सर्वं तत्त्वेन परराजचिकीर्षितम् ।**

साध्वसाधु वा सभृत्यवर्गस्य

> **तथा प्रयत्नम् आतिष्ठेद् यथात्मानं न पीडयेत्  ॥ ७.६८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/068_buddhvA_cha.md">
<details open><summary><h4>भारुचिः ...{Loading}...</h4></summary>


स्वामिनो ऽपीडया संधिविग्रहादि प्रतिपत्तव्यं दूतेन । तथा राजधानीम् अनुज्ञातः प्रविशेत् । आटविकान्तपालैः सह संदध्यात् । युद्धोपरोधभूमिम् अवेक्षेत । दुर्गराष्ट्रप्रमाणं सारं चोपलेभेत । प्राणाबाधे ऽपि च शासनं यथोक्तं ब्रूयात् । पूजया नोत्सिक्तः स्यात् । वाक्यम् अनिष्टं सहेत । पानं वर्जयेत् । कृत्यप्क्षान् उपजपेत् । अनुरागापरागौ च यातव्यप्रकृतीनां विद्यात् । स्वबलपरिमाणं च नाचक्षीत, केनचिद् अज्ञानविक्षेपादिना व्याजेन । यच् चान्यद् अपि यातव्यारम्भसहकारि तत् सर्वं बन्धुरत्नापहरणं चारज्ञानादि चानुतिष्ठेत् ॥ ७.६८ ॥
</details>
</div>


> **जाङ्गलं सस्यसंपन्नम् आर्यप्रायम् अनाविलम् ।**  
> **रम्यम् आनतसामन्तं स्वाजीव्यं देशम् आवसेत्  ॥ ७.६९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/069_jAngalaM_sasyasampannam.md">
<details open><summary><h4>भारुचिः ...{Loading}...</h4></summary>


जाङ्ल्गलं नानाविधधान्यमूलफलपुष्पतृणेन्धनहेतुम् । **सस्यसंपन्नं** दुर्भिक्षरहितम् । **आर्यप्रायं** ब्राह्मणभूयिष्ठं धर्मादिपरिपालननिमित्तम् । **अनाविलं** श्वापदसरीसृपतस्करदंशमशकादिभिर् अनाकुलम् । **रम्यं** सर्वर्तुकुसुमसमृद्धपादपोद्यानादिभिः । **आनतसामन्तं** प्रह्वीभूतविनतसामन्तम् । **स्वाजीव्यं** प्रसन्नसलिलजलाशयम् अतिविशंकटगृहप्रासादमालिनम् । एभिश् च जाङ्गलादिभिर् अन्यैश् च देशगुणैः संपन्नं **देशम् आवसेत्** ॥ ७.६९ ॥
</details>
</div>


> **धन्वदुर्गं महीदुर्गम् अब्दुर्गं वार्क्षम् एव वा ।**  
> **नृदुर्गं गिरिदुर्गं वा समाश्रित्यावसेत् पुरम्  ॥ ७.७० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/070_dhanva-durgam_mahI-durgam.md">
<details open><summary><h4>भारुचिः ...{Loading}...</h4></summary>


प्राकारेण वेष्टितं विष्कम्भद्विगुणोत्सेधेनैष्टिकेन शैलेन वा द्वादशहस्त्[आद् ऊर्ध्वम् उ]च्छ्रितेन तालमूलेन कपिशीर्षचिताग्रेण । । । दृढवप्रेण परिष्कृतं **महीदुर्गम्** । अगाधेनानास्रावणीयेन चोदकेन परिवेष्टितम् **अब्दुर्गम्** । समन्ततो ऽर्धयोजनमात्रं घनमहावृक्षचितं **वार्क्षदुर्गम्** । चतुरङ्गबलाधिष्ठितं प्रवरायुधीयपुरुषप्रायं **नृदुर्गम्** । गिरिपृष्टं दुरारोहम् एकमार्गानुगतम् [अन्तर्]नदीप्रस्रवणोदमं **गिरिदुर्गम्** ॥ ७.७० ॥
</details>
</div>


> **सर्वेण तु प्रयत्नेन गिरिदुर्गं समाश्रयेत् ।**  
> **एषां हि बाहुगुण्येन गिरिदुर्गं विशिष्यते  ॥ ७.७१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/071_sarveNa_tu.md">
<details open><summary><h4>भारुचिः ...{Loading}...</h4></summary>


**एषां** दुर्गाणाम् अनाधृष्यतमत्वाद् गिरिदुर्गं श्रेष्ठम् ॥ ७.७१ ॥
</details>
</div>


> **त्रीण्याद्यान्य् आश्रितास् त्व् एषां मृगगर्ताश्रयाप्चराः ।**  
> **त्रीण्य् उत्तराणि क्रमशः प्लवङ्गमनरामराः ॥ ७.७२ ॥**  
> **यथा दुर्गाश्रितान् एतान् नोपहिंसन्ति शत्रवः ।**  
> **तथारयो न हिंसन्ति नृपं दुर्गसमाश्रयम्  ॥ ७.७३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/073_yathA_durgAshritAn.md">
<details open><summary><h4>भारुचिः ...{Loading}...</h4></summary>


दृष्टानत्श्लोकाव् आदरप्रतिपत्त्यर्थौ ॥ ७.७२–७३ ॥
</details>
</div>


> **एकः शतं योधयति प्राकारस्थो धनुर्धरः ।**  
> **शतं दशसहस्राणि तस्माद् दुर्गं विधीयते  ॥ ७.७४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/074_ekaH_shatam.md">
<details open><summary><h4>भारुचिः ...{Loading}...</h4></summary>


प्रत्यक्षफलत्वं महीदुर्गस्य दर्शयति । एवं च तस्मिन् तस्मिन् दुर्गे गुणो वेदितव्यः ॥ ७.७४ ॥
</details>
</div>


> **तत् स्याद् आयुधसंपन्नं धनधान्येन वाहनैः ।**  
> **ब्राःमणैः शिल्पिभिर् यन्त्रैर् यवसेनोदकेन च  ॥ ७.७५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/075_tat_syAd.md">
<details open><summary><h4>भारुचिः ...{Loading}...</h4></summary>


दुर्गोपरोधकालप्रयोजनवतां प्रदर्शनार्थः श्लोकः । एवं च सत्य् अन्यद् अपि यत् कालप्रयोजनं वधशल्यविषवैद्यमौहूर्तिकादि तद् अपि ग्राह्यम् ॥ ७.७५ ॥
</details>
</div>


> **तस्य मध्ये सुपर्याप्तं कारयेद् गृहम् आत्मनः ।**  
> **गुप्तं सर्वर्तुकं शुभ्रं जलवृक्षसमन्वितम्  ॥ ७.७६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/076_tasya_madhye.md">
<details open><summary><h4>भारुचिः ...{Loading}...</h4></summary>


आत्मतन्त्रानुरूपम् असंबाधं यथर्तुस्थानं सुरुङ्गादियुक्तं च **गृहं कारयेत्** ॥ ७.७६ ॥
</details>
</div>


> **तद् अध्यास्योद्वहेद् भार्यां सवर्णां लक्षणान्विताम् ।**  
> **कुले महति संभूतां हृद्यां रूपगुणान्विताम्  ॥ ७.७७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/077_tad_adhyAsyodvahed.md">
<details open><summary><h4>भारुचिः ...{Loading}...</h4></summary>


राज्यतन्त्रसहायार्थं महतः कुलाद् इत्य् एतत्संबन्धेन सवर्णादीनाम् उक्तानाम् अनुवादः ॥ ७.७७ ॥
</details>
</div>


> **पुरोहितं च कुर्वीत वृणुयाद् एव चर्त्विजः ।**  
> **ते ऽस्य गृह्याणि कर्माणि कुर्युर् वैतानिकानि च  ॥ ७.७८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/078_purohita~n_cha.md">
<details open><summary><h4>भारुचिः ...{Loading}...</h4></summary>


अमात्यगुणैर् ब्राह्मणगुणैश् च युक्तः पुरो[हितः स्]यात् । ऋत्विजस् तु ब्राह्मणगुणयुक्ता एव ॥ ७.७८ ॥
</details>
</div>


> **यजेत राजा क्रतुभिर् विविधैर् आप्तदक्षिणैः ।**  
> **धर्मार्थं चैव विप्रेभ्यो दद्याद् भोगान् धनानि च  ॥ ७.७९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/079_yajeta_rAjA.md">
<details open><summary><h4>भारुचिः ...{Loading}...</h4></summary>


इमे अधिके यागदाने राज्ञो विधीयेते । नित्यवद् एवानयोर् अप्य् अकरणे प्रत्यवाय एव ॥ ७.७९ ॥
</details>
</div>


> **सांवत्सरिकम् आप्तैश् च राष्ट्राद् आहारयेद् बलिम् ।**  
> **स्याच् चाम्नायपरो लोके वर्तेत पितृवन् नृषु  ॥ ७.८० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/080_sAMvatsarikam_Aptaish.md">
<details open><summary><h4>भारुचिः ...{Loading}...</h4></summary>


यथोक्तेभ्य आयस्थानेभ्य आम्नायप्रामाण्येन षष्ठाष्टमभागग्रहणादिना **बलिम् आहारयेत्** । [करदेष्व् अन्येषु च **पितृवत्**] स्यात् ।
</details>
</div>


> **अध्यक्षान् विविधान् कुर्यात् तत्र तत्र विपश्चितः ।**  
> **ते ऽस्य सर्वाण्य् अवेक्षेरन् नॄणां कार्याणि कुर्वताम्  ॥ ७.८१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/081_adhyaxAn_vividhAn.md">
<details open><summary><h4>भारुचिः ...{Loading}...</h4></summary>


सुवर्णकोष्ठागारप्ण्यकुप्यायुधतुलाशुल्कनौहस्त्यश्वरथपदात्य्**अध्यक्षा**दीन् **विविधान् विपश्चितः** स्थापयेत् । सर्व एते अमात्यगुणसंपद्युक्ता विज्ञेयाः ॥ ७.८१ ॥
</details>
</div>


> **आवृत्तानां गुरुकुलाद् विप्राणां पूजको भवेत् ।**  
> **नृपाणाम् अक्षयो ह्य् एष निधिर् ब्राह्मो विधीयते  ॥ ७.८२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/082_AvRttAnA~N_gurukulAd.md">
<details open><summary><h4>भारुचिः ...{Loading}...</h4></summary>


इदम् अपि स्नातकेभ्यो नियमदानं राज्ञो **विधीयते** । एतेभ्यो ऽपि ह्य् अददतः प्रत्यवायः । तथा चोक्तम् "अदित्संस् त्यागम् अर्हति" (म्ध् १०.११३) इति ॥ ७.८२ ॥
</details>
</div>


> **न तं स्तेना न चामित्रा हरन्ति न च नश्यति ।**  
> **तस्माद् राज्ञा निधातव्यो ब्राह्मणेष्व् अक्षयो निधिः  ॥ ७.८३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/083_na_tam.md">
<details open><summary><h4>भारुचिः ...{Loading}...</h4></summary>


यथा स्तेना आटविका अमित्रा नृपद्रव्यापहारिणः न तथा ब्राह्मणादिभ्यो हिरण्यादिदानेन निधेः कुतश्चिद् विनाश इत्य् अर्थवादो ऽयं नियतदानस्तुत्यर्थः ॥ ७.८४ ॥

_अयं चान्यः ।_
</details>
</div>


> **न स्कन्दते न व्यथते न च नश्य्ति कर्हिचित् ।**  
> **वरिष्ठम् अग्निहोत्रेभ्यो ब्राह्मणस्य मुखे हुतम्  ॥ ७.८४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/084_na_skandate.md">
<details open><summary><h4>भारुचिः ...{Loading}...</h4></summary>


यथा स्कन्ना आहुतिर् दोषाय पात्रभेदाच् च व्यथिता, अविज्ञातदेवता च यथा यथानश्यति । तथा च ब्राह्मणम् "अर्धा ह वा एषाहुतिर् या देवताम् अविज्ञाय हुता" । एवं च सति या आहुतेर् दोषत्रयेण निन्दा सा प्रकृतब्राह्मणदानस्तुत्यर्था । तथा चोक्तम् "वरिष्ठम् अग्निहोत्रेभ्यः" इति । अग्निहोत्रेभ्यो ऽग्निहोत्रादिभ्य इत्य् अर्थः । सर्वं नित्यकर्मोपसंग्रहार्थम् एतद् एवं विज्ञेयम् । **मुख**ग्रहणाच् चान्नदानम् इति केचिद् आहुः । तद् अयुक्तम् । "पाण्यास्यो हि द्विजः स्मृतः" (म्ध् ४.११७) इति वचनात्, सर्वप्रतिग्रहविषयम् एतद् विज्ञेयम् ॥ ७.८४ ॥

_इदं चान्यत् ।_
</details>
</div>


> **समम् अब्राःमणे दानं द्विगुणं ब्राह्मणब्रुवे ।**  
> **सहस्रगुणम् आचार्ये त्व् अनन्तं वेदपारगे  ॥ ७.८५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/085_samam_abrAhmaNe.md">
<details open><summary><h4>भारुचिः ...{Loading}...</h4></summary>


इतश् चैतेभ्यो देयम् । गुणवत्स्नातकब्राह्मणनियमदानस्तुतिप्रकरणाद् **अब्राह्मणा**दिग्रहणम् इदं विद्वद्दानप्रशंसार्थं वेदितव्यम् । कथं कृत्वा । अब्राह्मणब्राह्मणब्रुवोर् नोपपद्यते । उक्तं च-



&gt; वेदविद्याव्रतस्नाताञ् श्रोत्रियान् गृहम् आगतान् ।  
&gt; पूजयेद् धव्यकव्याभ्यां विपरीतांस् तु वर्जयेत् ॥ इति । (म्ध् ८.६३)

न चायं फलविधिः, फलविधौ हि काम्यदानस्य स्याद् । एवं च यथोक्तार्थसामर्थ्यान् नायं फलविधिः कल्पोपदेशार्थः श्लोकः । अन्यथा हि प्रकरणम् उपरुध्येतेति । अथ वा यथोक्ते दीनानातनिमित्ते अब्राह्मणादिदाने पात्रविशेषात् फलविशेषप्रदर्शनार्थः स्याद् अयं राज्ञां विशेषधर्मः । यत्कारणं न ह्य् अकस्मात् प्रशंसा स्याद् इति ॥ ७.८५ ॥


</details>
</div>

_तथा चोत्तरश्लोकः।_

> **पात्रस्य हि विशेषेण श्रद्दधानतयैव च ।**  
> **अल्पं वा बहु वा प्रेत्य दानस्यावाप्यते फलम्  ॥ ७.८६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/086_pAtrasya_hi.md">
<details open><summary><h4>भारुचिः ...{Loading}...</h4></summary>


एवं च सति यथा पात्रविशेषात् फलविशेषः, एवं दाने समानेभ्यो ऽपि ब्राह्मणेभ्य इति पात्रविशेषापवादो ऽयं विज्ञेयः । पूर्वश्लोकार्थस्य तु द्वितीयस्येदम् अधुना विवरणं क्रियते । न च देयद्रव्यस्य फलेन जातितः साम्यम्, न च परिमाणतो युज्यते, शाश्त्रविरोधान् न्यायविरोधाच् च । कथं तर्हि इदं समं व्याकरणीयम् । लोकप्रसिद्ध्या नोत्कृष्टं न च निकृष्टम् । यत् तत्समं तथा च लोकप्रसिद्धमेवावधिं कृत्वा द्वैगुण्यादयो वक्तव्याः । अन्ये तु मन्यन्ते न देयद्रव्यस्य समं फलं घटते । तस्माद् दातृगतं साम्यं प्रत्येतव्यम् । अब्राह्मणाय दत्वा भिक्षाद्य् अपि मानुषशरीरेणैव तद्दानोपफलोपभोगं प्राप्नोति, नोत्कृष्टपात्रदानात् । तद् एतद् विचारणीयम् । अब्राह्मणौ च क्षत्रियवैश्यौ । तथा च गौतमीये भिक्षादानप्रकरण एतद् उक्तम् । ब्राह्मणवर्णाद् अनन्तरौ च तौ । प्रयोगश् च "अब्राह्मणाद् विद्योपयोगः" (ग्ध् ७.१) इति । न च शूद्राद् अब्राह्मणाद् विद्योपयोगः । अर्थलोभाच् छास्त्रप्रतिषेधाच् च । ब्राह्मणजाते । । । नितेनेति । क्षत्रियवैश्ययोस् तु ब्रह्मचआरिणोर् इष्यत एव भैक्षादिप्रतिग्रहोपदेशसामर्थ्याद् एवं चाब्राह्मणशब्देन ताव् अपि युक्त[तरं विज्ञेयौ] ॥ ७.८६ ॥
</details>
</div>


> **समोत्तमाधमै राजा त्व् आहूतः पालयन् प्रजाः ।**  
> **न निवर्तेत संग्रामात् क्षत्रधर्मम् अनुस्मरन्  ॥ ७.८७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/087_samottamAdhamai_rAjA.md">
<details open><summary><h4>भारुचिः ...{Loading}...</h4></summary>


आहूतस्य [येन] केनापि संग्रामाद् अनिवृत्तिः स्यात्, यत्कारणम् एष हि राज्ञां विशिष्टो धर्मः ॥ ७.८७ ॥

_यत्_ ।
</details>
</div>


> **संग्रामेष्व् अनिवर्तित्वं प्रजानां चैव पालनम् ।**  
> **शुश्रूषा ब्राह्मणानां च राज्ञां श्रेयस्करं परम्  ॥ ७.८८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/088_sangrAmeShv_anivartitvam.md">
<details open><summary><h4>भारुचिः ...{Loading}...</h4></summary>


यथा प्रजापालनब्राह्मणशुश्रूषणे राज्ञां विशिष्टो धर्म, एवं संग्रामेष्व् अनिवर्तित्वम् इत्य् अनिवृत्तिस्तुतिः ॥ ७.८८ ॥

_तथा चाह ।_
</details>
</div>


> **आहवेषु मिथो ऽन्योन्यं जिघांसन्तो महीक्षितः ।**  
> **युध्यमानाः परं शक्त्या स्वर्गं यान्त्य् अपराङ्मुखाः  ॥ ७.८९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/089_AhaveShu_mitho.md">
<details open><summary><h4>भारुचिः ...{Loading}...</h4></summary>


अतश् च संग्रामाद् अनिवर्तित्वं राज्ञां विशेषधर्मः । तस्य च युध्यतो नियमः शिष्यते च ॥ ७.८९ ॥
</details>
</div>


> **न कूटैर् आयुधैर् हन्याद् युध्यमानो रणे रिपून् ।**  
> **न कर्णिभिर् नापि दग्धैर् नाग्निज्वलिततेजनैः ॥ ७.९० ॥**  
> **न च हन्यात् स्थलारूढं न क्लीबं न कृताञ्जलिम् ।**  
> **न मुक्तकेशं नासीनं न तवास्मीति वादिनम् ॥ ७.९१ ॥**  
> **न सुप्तं न विसन्नाहं न नग्नं न निरायुधम् ।**  
> **नायुध्यमानं पश्यन्तं न परेण समागतम् ॥ ७.९२ ॥**  
> **नायुधव्यसनप्राप्तं नार्तं नातिपरीक्षितम् ।**  
> **न भीतं न परावृत्तं सतां धर्मम् अनुस्मरन्  ॥ ७.९३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/093_nAyudhavyasanaprAptan_nArtam.md">
<details open><summary><h4>भारुचिः ...{Loading}...</h4></summary>


संग्रामनियमविधिर् अयम्, तेषां हतिप्रत्यवायार्थम् ॥ ७.९०–९३ ॥
</details>
</div>


> **यस् तु भीतः परावृत्तः संग्रामे हन्यते परैः ।**  
> **भर्तुर् यद् दुष्कृतं किंचित् तत् सर्वं प्रतिपद्यते ॥ ७.९४ ॥**  
> **यच् चास्य सुकृतं किंचिद् अमुत्रार्थम् उपार्जितम् ।**  
> **भर्ता तत् सर्वम् आदत्ते परावृत्तहतस्य तु  ॥ ७.९५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/095_yach_chA-sya.md">
<details open><summary><h4>भारुचिः ...{Loading}...</h4></summary>


राज्ञो ऽन्यस्यापि दण्डपुरुषस्य परावृत्तस्य् निन्दा श्लोकद्वयेनोक्ता, युक्ता च तन्निन्दा । यदर्थम् असौ ह्रियते तद् अकुर्वन् प्रत्यवेत्य् एव ॥ ७.९४–९५ ॥
</details>
</div>


> **रथाश्वं हस्तिनं छत्रं धनधान्यं पशून् स्त्रियः ।**  
> **सर्वद्रव्याणि कुप्यं च यो यं जयति तस्य तत्  ॥ ७.९६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/096_rathAshvaM_hastinam.md">
<details open><summary><h4>भारुचिः ...{Loading}...</h4></summary>


स्वामित्वाद् राजग्रहणनिवृत्त्यर्थो नियमः ॥ ७.९६ ॥
</details>
</div>


> **राज्ञस् तु दद्याद् उद्धारम् इत्य् एषा वैदिकी श्रुतिः ।**  
> **राज्ञा च सर्वयोधेभ्यो दातव्यम् अपृथग्जितम्  ॥ ७.९७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/097_rAjnash_cha.md">
<details open><summary><h4>भारुचिः ...{Loading}...</h4></summary>


उद्धारोपरिष्ठद्रव्यं **सर्वयोधेभ्यो** राज्ञा आदेयम् । वैदिकी श्रुतिर् "महेन्द्रम् उद्धारम् उदहरत् वृत्रं हत्वा" इत्यादि । अपृथग्जितं समूहजितं यत्, ततः सर्वयोधेभ्यो युद्धव्यायामक्लेशानुरूपं देयम् ॥ ७.९७ ॥
</details>
</div>


> **एषो ऽनुपस्कृतः प्रोक्तो यौधधर्मः सनातनः ।**  
> **अस्माद् धर्मान् न च्यवेत क्षत्रियो घ्नन् रणे रिपून्  ॥ ७.९८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/098_eSho.anupaskRtaH.md">
<details open><summary><h4>भारुचिः ...{Loading}...</h4></summary>


अनुपस्कृतः अकृतः स्वभावसिद्धगुण इत्य् अर्थः । विगुणम् उपस्क्रियते गुणाधानार्थम् । उपसंहारार्थश्लोकः ॥ ७.९८ ॥
</details>
</div>


> **अलब्धं चैव लिप्सेत लब्धं रक्षेच् च यत्नतः ।**  
> **रक्षितं वर्धयेच् चैनं वृद्धं पात्रेषु निक्षिपेत्  ॥ ७.९९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/099_alabdha~n_chaiva.md">
<details open><summary><h4>भारुचिः ...{Loading}...</h4></summary>


[**लिप्सेता**]लिप्समानः संतुष्टः सन् राजा सपत्नैर् महद्भिर् दायादैर् वर्धमानैर् उच्छिद्येताल्पतन्त्रत्वाद्, अर्जितं चारक्षन् केवलेनार्जितक्लेशेन फलरहितेन संक्षिप्यते, **रक्षितं** च सम्यग् अवर्धयन् क्षीयते । तदुपयुञ्जानो ऽन्यस्याभावात् तदार्जितं रक्षितं वर्धितं च यन् महता यत्नत्रयेण तदप्रयच्छन् पात्रेभ्यः परलोकाद् धीयते । निष्का[मतयास्यैव यत्न]त्रयसाध्यं क्लेशत्रयम् आपद्यते ॥ ७.९९ ॥
</details>
</div>


> **एतच् चतुर्विधं विद्यात् पुरुषार्थप्रयोजनम् ।**  
> **अस्य नित्यम् अनुष्ठानं सम्यक् कुर्याद् अतन्द्रितः ॥ ७.१००॥**  
> **अलब्धम् इच्छेद् दण्डेन लब्धं रक्षेद् अविक्षया ।**  
> **रक्षितं वर्धयेद् वृद्ध्या वृद्धं पात्रेषु निक्षिपेत्  ॥ ७.१०१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/101_alabdham_ichChed.md">
<details open><summary><h4>भारुचिः ...{Loading}...</h4></summary>


अत्र वृद्ध्यर्थम् उपायो वृद्धिशब्देनोच्यते, प्रकरणसामर्थ्यात् । **[चतुर्विध]निर्देशः ** दानेन **पात्रेषु निक्षिपेत्** । [**चतुर्विध**]निर्देशः **पुरुषार्थ**सिद्धये राज्ञः ॥ ७.१००–०१ ॥

_यत एतद् एवम्, अतः ।_
</details>
</div>


> **नित्यम् उद्यतदण्डः स्यान् नित्यं विवृतपौरुषः ।**  
> **नित्यं संवृतसंचारो नित्यं छिद्रानुसार्य् अरेः  ॥ ७.१०२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/102_nityam_udyata-daNDaH.md">
<details open><summary><h4>भारुचिः ...{Loading}...</h4></summary>


हस्त्यादिबलं योग्यादिभिर् नित्यम् अभिविनयेत्, शस्त्रावरणे च संस्कुर्यात् । सततम् एवम् अस्योद्यत्दण्डता राजमण्डले प्रकाशीभवति । संधिपालाटवीस्थानादिषु चाप्तपुरुषोपगृहीतैः संनद्धैः कवचिभिः सततं जागरितव्यम् । एवम् अस्य **विवृतपौरुष**ताविर्भवति । कृत्यपक्षस्य च रक्षणोपग्रहाभ्यां [**संवृतसंचारो**] बवत् । परकृत्यदूषणेन चरिछिद्रानुसारी स्यात् ॥ ७.१०२ ॥
</details>
</div>


> **नित्यम् उद्यतदण्डस्य कृत्स्नम् उद्विजते जगत् ।**  
> **तस्मात् सर्वाणि भूतानि दण्डेनैव प्रसाधयेत्  ॥ ७.१०३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/103_nityam_udyata-daNDasya.md">
<details open><summary><h4>भारुचिः ...{Loading}...</h4></summary>


**उद्यतदण्डस्या**यत्नेनैव शत्रूप[नतिर् भवति] ॥ ७.१०३ ॥
</details>
</div>


> **अमाययैव वर्तेत न कथंचन मायया ।**  
> **बुद्ध्येतारिप्रयुक्तां तु मायां नित्यं सुसंवृतः  ॥ ७.१०४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/104_amAyayaiva_varteta.md">
<details open><summary><h4>भारुचिः ...{Loading}...</h4></summary>


क्रुद्धलुब्धभीतमानिनाम् अन्यराजप्रकृतीनाम् उपजापं पूर्वं न कुर्यात् । आत्मीय्[अविषये परविषये च प्रवृत्त]धर्मस्य धार्मिकत्वात् सर्वं प्रत्य् अनुरागः सुलभः । तत्र विप्रलब्धस् तुल्यकारिणः शिल्पे चोपकारे च विमानितो वल्लभावरुद्धः प्रवासितबन्धुः म्[इथ्याचारवारि]तः सकुल्यैर् अन्तर्हितः सर्वस्वम् आहारित इत्य् एवमादिः क्रुद्धवर्गः । पापकर्मा तुल्यदोषदण्दोद्विग्नो ऽनन्तरभूमिर् दण्डोपनतः सर्वाधिकरणस्थः सहसोपचितार्थ इत्य् एवमादिर् भ्नास्य छिद्रं ईतवर्गः । [परिक्षीनः] कदर्यो व्यसनीत्य् एवमादिर् लुब्धवर्गः । आत्मसंभावितः शत्रुपूजामर्षितो नीचैर् उपहतस् तीक्ष्णः साहसिको भोगेनासन्तुष्ट इत्य् एवमादिर् मानिवर्गः । एतान् परस्यात्मनश् च बुद्ध्वा संरक्षेद् उपजपेच् च ॥ ७.१०४ ॥
</details>
</div>


> **नास्य छिद्रं परो विद्याद् विद्याच् छिद्रं परस्य तु ।**  
> **गूहेत् कूर्म इवाङ्गानि रक्षेद् विवरम् आत्मनः  ॥ ७.१०५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/105_nA-sya_Chidram.md">
<details open><summary><h4>भारुचिः ...{Loading}...</h4></summary>


अभियोगातिशयेन स्वछिद्रगूहनं परछिद्रदर्शनं च शक्यते कर्तुम् । तच् च स्वविषये गूढपुरुषाणां कापटिकादीनां संचारेण विजानीयात् परविषये चेति ॥ ७.१०५ ॥
</details>
</div>


> **बकवच् चिन्तयेद् अर्थान् शशवच् च विनिष्पतेत् ।**  
> **वृकवच् चावलुम्पेत सिंहवच् च पराक्रमेत्  ॥ ७.१०६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/106_bakavach_chintayed.md">
<details open><summary><h4>भारुचिः ...{Loading}...</h4></summary>


यथा अप्दुर्गाश्रयं मत्स्यबलं स्वभावतस् तद्ग्रहणार्थं **बकः** पर्युपासनया तद्ग्रहणोपायं ध्यानयोगाद् आसादयति, एवम् अर्थचिन्ताभियोगातिशयेन सुदुष्प्रापा अप्य् अर्था आसाद्यन्त इति मत्वा न निर्वेदं गच्छेत् । यथा **शशो** ऽल्पकायत्वाच् छक्नोति विनिष्पतितुम् अरिगङ्घाद् अपि, तथैको ऽप्य् असहायः सर्वतः समुत्थितसामन्तप्रकोपो ऽशक्तो ऽवस्थातुम्, दुर्गपरिसंग्रहं कृत्वा तस्मान् निष्पतेत् गुणवतिसंश्रयार्थी । यथा च वृकः पशुग्रहणाभियोगात् पालप्रमादम् आसाद्यावलुंपते, एवं स्वारक्षापर इत् कृत्वा तद्ग्रहणाभ्हियोगो न मोक्तव्यो, भविष्यति स कालः, यत्रायं वृकवद् अललुम्पिष्यते । यथा च **सिंहो** महाकायान् अपि हत्यादीन् पराक्रम्योत्साहशक्त्यायोगाद् धन्ति, एवं महद् अरिबलम् इति कृत्वा न भेत्तव्यम् । महद् अप्य् अल्पप्राणम् अल्पेन महाप्राणेन हन्यत इति ॥ ७.१०६ ॥
</details>
</div>


> **एवं विजयमानस्य ये ऽस्य स्युः परिपन्थिनः ।**  
> **तान् आनयेद् वशं सर्वान् सामादिभिर् उपक्रमैः  ॥ ७.१०७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/107_evaM_vijayamAnasya.md">
<details open><summary><h4>भारुचिः ...{Loading}...</h4></summary>


एवं विजये स्थितस्य राज्ञो ये प्रतापेन नोपनमेरन् तान् पश्चात् सामादिभिर् वशीकुर्यात् ॥ ७.१०७ ॥
</details>
</div>


> **यदि ते तु न तिष्ठेयुर् उपायैः प्रथमैश् त्रिभिः ।**  
> **दण्डेन तु प्रसह्यैतांश् छनकैर् वशम् आनयेत्  ॥ ७.१०८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/108_yadi_te.md">
<details open><summary><h4>भारुचिः ...{Loading}...</h4></summary>


सामाध्युपायत्रयपरिक्षये दण्डस्य प्रयोगनियमः ॥ ७.१०८ ॥
</details>
</div>


> **सामादीनाम् उपायानां चतुर्णाम् अपि पण्डिताः ।**  
> **सामदण्डौ प्रशंसन्ति नित्यं राष्ट्राभिवृद्धये  ॥ ७.१०९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/109_sAmAdInAm_upAyAnAm.md">
<details open><summary><h4>भारुचिः ...{Loading}...</h4></summary>


सामप्रयोगे क्षयव्ययायासा न भवन्ति, दण्डे तु सर्वसिद्धिर् एव तत्प्रतापाद्, अतस् ताव् अत्र प्रशस्तौ ॥ ७.११० ॥

_अस्य दृष्टान्तः ।_
</details>
</div>


> **यथा हन्ति च निर्दाता कक्षं धान्यं च रक्षति ।**  
> **तथा रक्षेन् नृपो राष्ट्रं हन्याच् च परिपन्थिनः ॥ ७.११० ॥**  
> **मोहाद् राजा च राष्ट्रं यः कर्शयत्य् अनपक्षया ।**  
> **सो ऽचिराद् भ्रश्यते राष्ट्राज् जीविताच् च सबान्धवः ॥ ७.१११ ॥।**  
> **शरीरकर्शनात् प्राणाः क्षीयन्ते प्राणिनां यथा ।**  
> **तथा राज्ञाम् अपि प्राणाः क्षीयन्ते राष्ट्रकर्शनात् ॥ ७ ११२ ॥**

राष्ट्रं हि तस्य शरीरम् इति । यतश् चैतद् एवम् अतस् तद्दोषपर्युदासाय ॥ ७.११०१२ ॥

> **राष्ट्रस्य संग्रहे नित्यं विधानम् इदम् आचरेत् ।**  
> **सुसंगृहीतराष्ट्रो हि पार्थिवः सुखम् एधते ॥ ७.११३ ॥**  
> **द्वयोस् त्रयाणां पञ्चानां मध्ये गुल्मम् अधिष्ठितम् ।**  
> **तथा ग्रामशतानां च कुर्याद् राष्ट्रस्य गुप्तये  ॥ ७.११४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/114_dvayos_trayANAm.md">
<details open><summary><h4>भारुचिः ...{Loading}...</h4></summary>


राजभाव्यसंग्रहार्थं रक्षार्थं च ॥ ७.११३–१४ ॥
</details>
</div>


> **ग्रामस्याधिपतिं कुर्याद् दशग्रामपतिं तथा ।**  
> **विंशतीशं शतेशं च सहस्रपतिम् एव च ॥ ७.११५ ॥**  
> **ग्रामे दोषान् स्मुत्पन्नान् ग्रामिकः शनकैः स्वयम् ।**  
> **शंसेद् ग्रामदशेशाय दशेशो विंशतीशिने ॥ ७.११६ ॥**  
> **विंशतीशस् तु तत्सर्वं शतेशाय निवेदयेत् ।**  
> **शंसेद् ग्रामशतेशस् तु सहस्रपतये स्वयम्  ॥ ७.११७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/117_viMshatIshas_tu.md">
<details open><summary><h4>भारुचिः ...{Loading}...</h4></summary>


आसन्नकार्यज्ञापनार्थं ग्रामादिष्व् अधिपतिक्रियास् त्रिभिः श्लोकैः ॥ ७.११५–१७ ॥
</details>
</div>


> **यानि राज्ञः प्रदेयानि [प्रत्यहं ग्रामवासिभिः ।**  
> **अन्नपानेद्न्धनादी]नि ग्रामिकस् तान्य् अवाप्नुयात् ॥ ७.११८ ॥**  
> **दशी कुलं तु भुञ्जीत विंशी पञ्चकुलानि तु ।**  
> **ग्रामं ग्रामशताध्यक्षः सहस्राधिपतिः पुरम्  ॥ ७.११९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/119_dashI_kulam.md">
<details open><summary><h4>भारुचिः ...{Loading}...</h4></summary>


अधिपतीनाम् इयं वृत्तिकल्पना श्लोक[द्वयेन] ॥ ७.११८–१९ ॥
</details>
</div>


> **तेषां ग्राम्यानि कार्याणि पृथक्कार्याणि चैव ह ।**  
> **राज्ञो ऽन्यः सचिवः स्निग्धस् तानि पश्येद् अतन्द्रितः  ॥ ७.१२० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/120_teShA~N_grAmyANi.md">
<details open><summary><h4>भारुचिः ...{Loading}...</h4></summary>


अधिपतीनां कर्ता कृतितस् तत्कृताकृतम् अनुपश्येत् ॥ ७.१२० ॥
</details>
</div>


> **नगरे नगरे [चैकं कुर्यात् सर्वर्थचिन्तकम् ।**  
> **उच्चैः स्थानं] घोररूपं नक्षत्राणाम् इव ग्रहम्  ॥ ७.१२१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/121_nagare_nagare.md">
<details open><summary><h4>भारुचिः ...{Loading}...</h4></summary>


हस्त्यश्वादि[बल]संपन्नं प्रतिनगरं नागरिकं स्थापयेत् ॥ ७.१२१ ॥
</details>
</div>


> **स तान् अनुपरिक्रामेत् सर्वान् एव सदा स्वयम् ।**  
> **तेषां वृत्तं परिणयेत् [सम्यग् राष्ट्रेषु तच्चरैः]  ॥ ७.१२२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/122_sa_tAn.md">
<details open><summary><h4>भारुचिः ...{Loading}...</h4></summary>


अयम् अधिपतीन् सदा परिक्रामेत् परिरक्षणाय, तेषां च वृत्तं राज[चरैः] कापटिकादिभ्या आगमयेत् ॥ ७.१२२ ॥

_यत्कारणम् ।_
</details>
</div>


> **राज्ञो हि रक्षाधिकृताः परस्वादायिनः शठाः ।**  
> **भृत्या भवन्ति प्रायेण तेभ्यो रक्षेद् इमाः प्रजाः  ॥ ७.१२३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/123_rAjno_hi.md">
<details open><summary><h4>भारुचिः ...{Loading}...</h4></summary>


शुचयो ऽप्य् अधिकृता भक्षयन्ति वित्तानीत्य् अर्थत्वान् मनुष्याणाम् । अतो न शुच्यनुमानोपेक्षणीयास् त इति ॥ ७.१२३ ॥
</details>
</div>


> **ये कार्यकेभ्यो ऽर्थम् एव गृह्णीयुः पापचेतसः ।**  
> **तेषां सर्वस्वम् आदाय राजा कुर्यात् प्रवासनम्  ॥ ७.१२४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/124_ye_kAryikebhyo.md">
<details open><summary><h4>भारुचिः ...{Loading}...</h4></summary>


ज्ञातव्यतिक्रमाणां राजाधिकृतानां सर्वस्वादानप्रवासने कारेयेत्, जनपदरक्षार्थीत्य् अर्थः ॥ ७.१२४ ॥
</details>
</div>


> **राजकर्मसु युक्तानां स्त्रीणां प्रेष्यजनस्य च ।**  
> **प्रत्यहं कल्पयेद् वृत्तिं स्थानकर्मानुरूपतः  ॥ ७.१२५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/125_rAjA_karmasu.md">
<details open><summary><h4>भारुचिः ...{Loading}...</h4></summary>


वस्त्रसंस्काराद्युपलेपनभोजनादिलक्षणेत्य् अर्थः॥ ७.१२५ ॥
</details>
</div>


> **पणो देयो ऽवकृष्टस्य षड् उत्कृष्टस्य भक्तकम् ।**  
> **षण्मासिकस् तथाच्छादो धान्यं द्रोणश् च मासिकः  ॥ ७.१२६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/126_paNo_deyo.md">
<details open><summary><h4>भारुचिः ...{Loading}...</h4></summary>


भक्तपर्कॢप्तिः श्लोकद्वयेन । पणद्रोणयोः परिमाणं वक्ष्यति ॥ ७.१२६ ॥
</details>
</div>


> **क्रयविक्रयम् अध्वानं भक्ताञ् च सपरिव्ययम् ।**  
> **योगक्षेमं च संप्रेक्ष्य वणिजो दापयेत् करान्  ॥ ७.१२७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/127_kraya-vikrayam_adhvAnam.md">
<details open><summary><h4>भारुचिः ...{Loading}...</h4></summary>


तस्येदं सामान्येन लक्षणम् ॥ ७.१२७ ॥
</details>
</div>


> **यथा फलेन युज्येत राजा कर्ता च कर्मणाम् ।**  
> **तथावेक्ष्य नृपो राष्ट्रे कल्पयेत् सततं करान्  ॥ ७.१२८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/128_yathA_phalena.md">
<details open><summary><h4>भारुचिः ...{Loading}...</h4></summary>


_अस्य दृष्टान्तः ।_
</details>
</div>


> **यथाल्पाल्पम् अदन्त्य् आद्यं वत्सवार्योकषट्पदाः ।**  
> **तथाल्पो ऽल्पो गृहीतव्यो राष्ट्राद् राज्ञाब्दिकः करः  ॥ ७.१२९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/129_yathAlpAlpam_adanty.md">
<details open><summary><h4>भारुचिः ...{Loading}...</h4></summary>


करादानविधिस्तुत्यर्थो दृष्टान्तश्लोकः ॥ ७.१२९ ॥
</details>
</div>


> **पञ्चाशद्भाग आदेयो राज्ञा पशुहिरण्ययोः ।**  
> **धान्यानाम् अष्टमो भागः षष्ठो द्वादश एव वा॥ ७.१३० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/130_panchAshadbhAga_Adeyo.md">
<details open><summary><h4>भारुचिः ...{Loading}...</h4></summary>


मूल्याधिकयोः पशुहिरण्ययोः **पञ्चाशद्भागो** ग्राह्यः । धान्यानां भागविशेषः सुकरापक्षया कल्प्यः ॥ ७.१३० ॥
</details>
</div>


> **आददीताथ षड्भागं द्रुमाणां मधुसर्पिषाम् ।**  
> **गन्धौषधिरसानां च पुष्पमूलफलस्य च ॥ ७.१३१ ॥**  
> **पत्रशाकतृणानां च चर्मणां वैणवस्य च ।**  
> **मृण्मयानां च भाण्डानां सर्वस्याश्ममयस्य च  ॥ ७.१३२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/132_patra-shAka-tRNAnA~n_cha.md">
<details open><summary><h4>भारुचिः ...{Loading}...</h4></summary>


यथोक्तानां द्रुमादीनां लाभात् षड्भागादानम् ॥ ७.१३१–३२ ॥
</details>
</div>


> **म्रियमाणो ऽप्य् आददीत न राजा श्रोत्रियात् करम् ।**  
> **न च क्षुधास्य संसीदेच् छ्रोत्रियो विषये वसन्  ॥ ७.१३३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/133_mriyamANo.apy.md">
<details open><summary><h4>भारुचिः ...{Loading}...</h4></summary>


अस्य निन्दार्थवादः ॥ ७.१३३ ॥
</details>
</div>


> **यस्य राज्ञस् तु विषये (?) श्रोत्रियः सीदति क्षुधा।**  
> **तस्यापि तत् क्षुधा राष्ट्रम् अचिराद् एव सीदति ॥ ७.१३४ ॥**  
> **श्रुतवृत्ते विदित्वास्य वृत्तिं धर्म्यां प्रकल्पयेत् ।**  
> **संरक्षेत् सर्वतश् चैनं पिता पुत्रम् इवौरसम् ॥ ७.१३५ ॥**  
> **संरक्ष्यमाणो राज्ञा यं कुरुते धर्मम् अन्वहम् ।**  
> **तेनायुर् वर्धते राज्ञो द्रविणं राष्ट्रम् एव च  ॥ ७.१३६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/136_saMraxyamANo_rAjnA.md">
<details open><summary><h4>भारुचिः ...{Loading}...</h4></summary>


श्रोत्रियस्याधिकक्षेमप्रयोजनार्थास् त्रयः श्लोकाः ॥ ७.१३४–३६ ॥
</details>
</div>


> **यत्किंचिद् अपि वर्षस्य दापयेत् करसंज्ञितम् ।**  
> **व्यवहारेण जीवन्तं राष्ट्रे राजा पृथग्जनम्  ॥ ७.१३७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/137_yat_kim.md">
<details open><summary><h4>भारुचिः ...{Loading}...</h4></summary>


ब्राह्मणाद् अन्यः **पृथग्जनः** । स्वल्पेनापि व्यवहारेण जीवन् दापयितव्यः करः ॥ ७.१३७ ॥
</details>
</div>


> **कारुकाञ् छिल्पिनश् चैव शूद्रांश् चात्मोपजीविनः ।**  
> **एकैकं कारयेत् कर्म मासे मासे महीपतिः  ॥ ७.१३८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/138_kArukA~n_shilpinash.md">
<details open><summary><h4>भारुचिः ...{Loading}...</h4></summary>


ये शिल्पमात्रोपजीविनस् तान् मासानुमासिकम् **एकैकम्** अहः कर्म कारयेत्, **आत्मोपजीविनश्** च ॥ ७.१३८ ॥
</details>
</div>


> **नोच्छिन्द्याद् आत्मनो मूलं परेषां चातितृष्णया ।**  
> **उच्छिन्दन् ह्य् आत्मनो मूलम् आत्मानं तांश् च पीडयेत्  ॥ ७.१३९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/139_nochChindyAd_Atmano.md">
<details open><summary><h4>भारुचिः ...{Loading}...</h4></summary>


तद् एव प्रतिषेधाद् आत्मनः परेषां च तन्त्रं नोच्छिन्द्यात् ॥ ७.१३९ ॥
</details>
</div>


> **तीक्षाअश् चैव मृदुश् चैव स्यात् कार्यं वीक्ष्य महीपतिः ।**  
> **तीक्ष्णश् चैव मृदुश् चैव राजा भवति संमतः  ॥ ७.१४० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/140_tIxNash_chaiva.md">
<details open><summary><h4>भारुचिः ...{Loading}...</h4></summary>


संसत एतद्राजवृत्तं नित्यम् अभ्यससीयं ॥ ७.१४० ॥
</details>
</div>


> **अमात्यमुख्यं धर्मज्ञं प्राज्ञं दान्तं कुलोद्गतम् ।**  
> **स्थापयेद् आसने तस्मिन् खिन्नः कार्येक्षणे नृपः  ॥ ७.१४१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/141_amAtyamukhyan_dharmajnam.md">
<details open><summary><h4>भारुचिः ...{Loading}...</h4></summary>


कार्यदर्शने **खिन्नः** सर्वोत्कृष्टम् अमात्यं दर्शनस्थाने स्थापयेत् ॥ ७.१४१ ॥
</details>
</div>


> **एवं सर्वं विधायेदम् इतिकर्तव्यम् आत्मनः ।**  
> **उक्तश् चैवाप्रमत्तश् च परिरक्षेद् इमाः प्रजाः ॥ ७.१४२ ॥**  
> **विक्रोशन्त्यो यस्य राष्ट्राद् ध्रियन्ते दस्युभिः प्रजाः ।**  
> **संपश्यतः सभृत्यस्य मृतः स न स जीवति ॥ ७.१४३ ॥**  
> **क्षत्रियस्य परो धर्मः प्रजानाम् एव पालनम् ।**  
> **निर्दिष्टफलभोक्ता हि राजा धर्मेण युज्यते  ॥ ७.१४४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/144_xatriyasya_paro.md">
<details open><summary><h4>भारुचिः ...{Loading}...</h4></summary>


**युक्तश् चैवाप्रमत्तश्** चा[स्खलितबुद्धिर्] यस्य । प्रजारक्षणविध्यर्थवादार्थास् त्रयः श्लोकाः ॥ ७.१४२–४४ ॥
</details>
</div>


> **उत्थाय पश्चिमे यामे कृतशौचः समाहितः ।**  
> **हुत्वाग्नीन् ब्राह्मणान् अर्च्य प्रविशेत् तु सभां शुभाम् ॥ ७.१४५ ॥**  
> **तत्र स्थितः प्रजाः सर्वाः प्रतिनन्द्य वि[सर्जयेत् ।**  
> **विसृज्य च प्रजाः सर्वा मन्त्रयेत् सह मन्त्रिभिः  ॥ ७.१४६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/146_tatra_sthitaH.md">
<details open><summary><h4>भारुचिः ...{Loading}...</h4></summary>


**मन्त्रि]भिः सह** । नित्यवृत्तं राज्ञः श्लोकद्वयेनोच्यते ॥ ७.१४५–४६ ॥
</details>
</div>


> **गिरिपृष्टं समारुह्य प्रासादं वा रहोगतः ।**  
> **अरण्ये निःशलाके वा मन्त्रयेद् [अविभावितः॥ ७.१४७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/147_giripRShThaM_samAruhya.md">
<details open><summary><h4>भारुचिः ...{Loading}...</h4></summary>


मन्त्र]पञ्चाङ्गं मन्त्र्येत् । तद् यथा कर्मणाम् आरम्भोपायः पुरुषद्रव्यसम्पद् देशकालविभागः विनिपातप्रतीकारः कार्यसिद्धिर् इति । तान् एकैकशः पृच्छेत् समस्तांश् च । हेतुभिः सर्वेषां मतिप्रविवेकं विद्यात् । अवाप्तार्थः कालं नातिपातयेन्, न च दीर्घमन्त्रः स्यात् । न च तेषां पक्षीयैर् मन्त्रं मन्त्रयेत् येषाम् अपकुर्यात् । गुप्तमन्त्रश् च स्यात् ॥ ७.१४७ ॥

_येन ।_
</details>
</div>


> **यस्य मन्त्रं न जानन्ति समागम्य पृथग्जनाः ।**  
> **स कृत्स्नां पृथिवीं भुङ्क्ते कोशहीनो ऽपि पार्थिवः  ॥ ७.१४८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/148_yasya_mantram.md">
<details open><summary><h4>भारुचिः ...{Loading}...</h4></summary>


_एवं च सति संरक्षणार्थम् ।_
</details>
</div>


> **जडान्धमूकबधिरांस् तैर्यग्योनान् वयोतिगान् ।**  
> **स्त्रीम्लेच्छव्याधितव्यङ्गान् मन्त्रे तु प्रतिषेधयेत्  ॥ ७.१४९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/149_jaDa-mUkAndha-badhirAMs_tairyagyonAn.md">
<details open><summary><h4>भारुचिः ...{Loading}...</h4></summary>


_यस्मात् ।_
</details>
</div>


> **भिन्दन्त्य् अवमता मन्त्रं तैर्यग्योनास् तथैव च ।**  
> **स्त्रियश् चैव विशेषेण तस्मात् तत्रादृतो भवेत् ॥ ७.१५० ॥**  
> **मध्यंदिने ऽर्धरात्रे वा विश्रान्तो विगतक्लमः ।**  
> **चिन्तयेद् धर्मकामार्थान् सार्धं तैर् एक एव वा  ॥ ७.१५१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/151_madhyandine.ardharAtre.md">
<details open><summary><h4>भारुचिः ...{Loading}...</h4></summary>


धर्मार्थकामानां वृद्धिं **चिन्तयेत्** । परस्परविरोधिनां राज्ञाम् अन्यतमविवृद्धौ तेषाम् उच्छित्तिर् जायते ॥ ७.१५०–५१ ॥
</details>
</div>


> **परस्परविरुद्धानां तेषां च समुपार्जनम् ।**  
> **कन्यानां सम्प्रदानं च कुमाराणां च रक्षणम्  ॥ ७.१५२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/152_parasparaviruddhAnAn_teShAm.md">
<details open><summary><h4>भारुचिः ...{Loading}...</h4></summary>


मन्त्रिणां धर्मार्थकामानां वा, परस्परविरोधे तेषां बलाबलव्यपेक्षा । **कन्यानां संप्रदानं** स्वकार्यसिद्धिवशेन चिन्त्यम् । **कुमाराणां रक्षणम्**, तव वयम् इत्य् एवं वादिभिः सत्त्रिभिः दर्मम् अर्थं च ग्राहयितव्यम् । नवं हि द्रव्यं येन येनार्थजातेनोपदिह्यते तद् तद् एवाचूषति । एवम् अयं नवबुद्धिर् यद् यद् उच्यते तत् तत् प्रतिपद्यते । व्यसनेभ्यश् चैनम् उपायतो निवर्तयेयुर् इति नित्यानुशासनाच् च कालेन गुणसंपन्नं यौवराज्ये स्थापयेत्, निर्गुणान् अन्यान् प्रत्यन्तेष्य् निक्षिपेत्- इत्य् एवमादिनाभियोगातिशयेन राज्ञा पुत्ररक्षणं प्रत्यहं चिन्त्यम् ॥ ७.१५२ ॥
</details>
</div>


> **दूतसंप्रेषणं चैव कार्यशेषं तथैव च ।**  
> **अन्तःपुरप्रचारं च प्रणिधीनां च चेष्टितम्  ॥ ७.१५३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/153_dUtasampreShaNa~n_chaiva.md">
<details open><summary><h4>भारुचिः ...{Loading}...</h4></summary>


येन सह सन्धानं विग्रहो वा चिकीर्ष्यते तत्र **दूतसंप्रेषणं** चिन्त्यम् । आरब्ध**कार्यशेष**त्वं च चिन्तयेत्, आस्थापनाय । कक्ष्यान्तरेष्व् अन्तर्वंशिकसैन्याधिष्ठितो ऽन्तःपुरं प्रविशेत् । तत्र स्थविरस्त्रीपरिशुद्धां देवीं पश्येन् नापरिशुद्धाम् । देव्या गृहनिलीनो हि भ्राता भद्रसेनम् जघान, मातुः शयनान्तर्गतश् च पुत्रः कारूषम्, विषदिग्धेन नूपुरेण वैरन्त्यं [देवी] जघान, मेखलामणिना सौविरम्, वेण्यां निगूढेन शस्त्रेण विदूरथम् । तस्माद् एतान्य् आस्पदस्थानानि यत्नतः परीक्षेत । मुण्डजटिलकुहकपर्तिसंसर्गं बाह्याभिश् च दासीभिर् अन्तःपुरदासीनां प्रतिषेधयेत् । **प्रणिधीनां** च कापटिकादीनां चारपरम्पराभिश् **चेष्टितं** चिन्तयेत् ॥ ७.१५३ ॥
</details>
</div>


> **कृत्स्नं चाष्टविधं कर्म पञ्चवरं च तत्त्वतः ।**  
> **अनुरागापरागौ च प्रचारं मण्डलस्य च  ॥ ७.१५४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/154_kRtsna~n_chA-ShTavidham.md">
<details open><summary><h4>भारुचिः ...{Loading}...</h4></summary>


अकृतारम्भम् आरब्धस्यानुष्ठानम् अनुष्ठितविशेषणं कर्मफलसंग्रहः, तथा सामभेददानदण्डाह्, एतद् **अष्टविधं कर्म** । अथ वा कृषिर् वणिक्पथ उदके सेतुबन्धनं [दुर्गकरणं] कृतस्य वा तत्संस्कारो हस्तिबन्धनं खनिखननं शून्यवेशनं दारुवनछेदनं चेति ।_ <u>अपरे</u>_ त्व् आहुः ।



&gt; आदाने च विसर्गे च तथा प्रैषनिषेधयोः ।  
&gt; पञ्चमे चार्थवचने व्यवहारस्य चेक्षणे ॥  
&gt; दण्डशुद्ध्योः सदा युक्तस् तेनाष्टगतिको नृपः ।  
&gt; अष्टकर्मा दिवं याति राजा शक्राभिपूजितः ॥

इत्य् औशनसौ श्लोकौ । तद्विवरणम्- **आदानं** बलिना । भृत्येभ्यो धन**विसर्गः** । **प्रैषो** दूष्टत्यागः । अर्थाधिकृतानाम् अतिप्रवृत्तिनिरोधो **निषेधः** । असंप्रवृत्तेर् **अर्थवचनम्** । वर्णाश्रमिणां स्वकर्मसंश्रये व्यवहारेक्षणम् । परस्पराभियोगे **दण्ड**निपातनं पराजितानाम् । **शुद्धिर्** आत्मने (?), प्रमादस्खलिते तु [प्रा]यश्चित्तम् इत्य् एतद् अष्टवि[धं कर्म । **प]ञ्चवर्गः** । कापटिकोदास्थितगृहपतिकवैदेहकतापसव्यञ्जनाः । परमर्मज्ञः प्रगल्भश् छात्रः **कापटिकः** । तम् अर्थमानाभ्याम् उपसंगृह्य मन्त्री ब्रूयाद् "राजानं मां च प्रमाणं कृत्वा यत्र यद् अकुशलं पश्य्[असि तत् तदानीम् एवाश्राव्य्]अं त्वया" इति । प्रव्रज्यायाः प्रत्यवसित **उदास्थितः**, स च प्रज्ञाशौचयुक्तः । सर्वान्नप्रदानसमर्थाया[ं भूमौ] प्रभूतहिरण्यान्तेवासिनः कर्म कारयेत् । कृषिकर्मफलाच् च सर्वप्रव्रजितानां ग्रासाच्छादना]वस्थान् प्रतिविदध्यात् । तेषां ये वृत्तिकामास् तान् उपजपेत्, एवम् "एतेनैव वृत्तेन राजार्थश् चरितव्यो, भक्तवेतनकाले चोपस्थातव्यम्" इति । सर्वप्रव्र[इताश् च स्वं स्वं व]र्गम् उपजपेयुः । कर्षको वृत्तिक्षीनः प्रज्ञाशौचयुक्तो **गृहपति**व्यञ्जनः स कृषिकर्म कुर्यात् । यथोक्तायां भूमाव् इति । वाणिजको वृत्तिक्षीणः प्रज्ञाशौचयुक्तो **वैदेह**कव्यञ्जनः । स वणिक्कर्म कुर्यात् प्रदिष्टायां भूमाव् इति समानं पूर्वेण । मुण्डो जटिलो वा वृत्तिकामस् **तापस**व्यञ्जनः । [स] नगराभ्याशे प्रभूतजटिलमुण्डान्तेवासी शाकं यवसमुष्टिं वा मासद्विमासान्तरितः प्रकाशम् अश्नीयात्, धर्मव्याजेन, गूढं च यथेष्टम् आहारम् । तापसव्यञ्जनान्तेवासिनश् चैनं सिद्धयोगैर् अर्चयेयुः, शिष्याश् चास्योपदिशेयुः लाभम् अग्निदाहं चोरभयं दुष्टवधबन्धनं विदेशप्रवृत्तिम्, "इदम् अद्य श्वो वा भविष्यतीदं वा राजा करिष्यति" इति । तद् अस्य गूढाः सत्त्रिणस् तत्प्रयुक्ताः सम्पादयेयुः । ये चास्य राज्ञो ऽवश्यं भर्तव्यास् ते लक्षणविद्याम् अङ्गविद्यां जम्भकविद्यां मायागतम् आश्रमधर्मं निमित्तज्ञानं चाधीयमानाः सत्त्रिणः स्युः । तत्र राजैतान् पञ्चसंस्था[न्] एतैर् मन्त्रिभिः सह स्वविषये परविषये चावस्थापयेत् । मन्त्रिपुरोहितसेनापतियुवराजदौवारिकान्तर्वंशिकादिषु श्रद्धेयदेशवेषशिल्पभाषाविदो जनपदापदेशेन सत्त्रिणः संचारयेत् । तथा कुब्जवामनकिरातमूकजडबधिरान्धछद्मनो नटनर्तकगायनादयश् च स्त्रियश् चाभ्यन्तरचारं विद्युः ।

&gt; वने वनचराः कार्याः श्रमणाटविकादयः ।  
&gt; परप्रवृत्तिज्ञानार्थाः शीघ्राश् चारपरंपराः ॥  
&gt; परस्य चैते बोद्धव्यास् तादृशैर् एव तादृशाः ।  
&gt; चारसंचारिणः संस्था गूढाश् चागूढसंज्ञिताः ॥

एवं पञ्चवर्गं परिकल्प्य परस्यात्मनश् चास्माद् एवं च वर्गान् मन्त्रिपुरोहितादीनाम् **अन्रागापरागौ** विद्यात् । तथा राज**मण्डलप्रचारः, **को माण्डलिकः संधिविग्रहादौ कस्मिन् प्रचारे वर्तत इति ॥ ७.१५४ ॥
</details>
</div>


> **मध्यमस्य प्रचारं च विजिगीषोश् च चेष्टितम् ।**  
> **उदासीनस्य चारं च शत्रोश् चैव प्रयत्नतः  ॥ ७.१५५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/155_madhyamasya_prachAram.md">
<details open><summary><h4>भारुचिः ...{Loading}...</h4></summary>


एतस्मिन् राजमण्डल इमाश् चतस्रो जाजप्रकृतयो मुख्या भवन्ति, **विजिगीषुर्** **अरिर् मध्य** **उदासीन** इति । तत्रैतेषाम् एव यो राजप्रकृतिसंपन्नो ऽहम् एवेमां पृथिवीं जेष्य इत्य् अभ्युक्षितः स **विजिगीषुर्** उत्साहशक्तियोगात् । **शत्रुस्** त्रिविधः, सहजः [प्राकृतः कृत्रिमो भूम्यनन्तर इति । मध्यमः, अनयोर् अरिविजिगीष्वोर् असंहतयोर् निग्रहसमर्थः । उदासीनो ऽरिविजिगीषुमध्यमानाम् असंहतानाम् ॥ ७.१५५ ॥
</details>
</div>


> **एताः प्रकृतयो मूलं मण्डलस्य समासतः ।**  
> **अष्टौ चान्याः समाख्याता द्वादशैव तु ताः स्मृताः  ॥ ७.१५६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/156_etAH_prakRtayo.md">
<details open><summary><h4>भारुचिः ...{Loading}...</h4></summary>


**एताः प्रकृतयो मण्डलस्य** व्याख्याताः । अष्टौ चान्या आसां प्रकृतीनाम् एकैकस्याः प्रकृतेर् मित्रं मित्रमित्रं चेति द्वे द्वे प्रकृती उच्येते । एका अष्टौ चान्याः प्रसंख्याताः । एवम् उभयतो ऽपि द्वादश भवन्ति ॥ ७.१५६ ॥
</details>
</div>


> **अमात्यपुरराष्ट्रार्थदण्डाख्याः पञ्च चापराः ।**  
> **प्रत्येकं कथिता ह्य् एताः संक्षेपेण द्विसप्ततिः  ॥ ७.१५७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/157_amAtya-rAShTra-durgArtha-_daNDAkhyAH.md">
<details open><summary><h4>भारुचिः ...{Loading}...</h4></summary>


इमा **अमात्यपुरराष्ट्रकोशदण्डाख्याः** **पञ्चापराः** **प्रत्येकं** द्वादशस्ववस्थिताः । एवं च द्वादशराजप्रकृतयः षष्टिर् अमात्यादिप्रकृतयः इति **संक्षेपेण द्विसप्ततिः** ॥ ७.१५७ ॥
</details>
</div>


> **अनन्तरम् अरिं विद्याद् अरिसेविनम् एव च ।**  
> **अरेर् अनन्तरं मित्रम् उदासीनं तयोः परम्  ॥ ७.१५८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/158_anantaram_arim.md">
<details open><summary><h4>भारुचिः ...{Loading}...</h4></summary>


विजिगीषोर् भूम्य्**अनन्तरम्** **अरिं विद्यात्** । तथारिमित्रं मित्रमित्रं च । एवम् अपरभूम्यन्तरो विजिगीषोर् **मित्रं** भवति । **उदासीनस् तयोः परः** । अरिमित्रलक्षणं सहजकृत्रिमयोर् अपि द्रष्टव्यम् ॥ ७.१५८ ॥
</details>
</div>


> **तान् सर्वान् अभिसंदध्यात् सामादिभिर् उपक्रमैः ।**  
> **व्यस्तैश् चैव समस्तैश् च पौरुषेण नयेन च  ॥ ७.१५९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/159_tAn_sarvAn.md">
<details open><summary><h4>भारुचिः ...{Loading}...</h4></summary>


**सामादिभिश्** चतुर्भिः **समस्तैर् व्यस्तैर्** वा **पौरुषेण नयेन** वा केवलेन दण्डेन वा । केवलेन दण्डेनेति समासिकः षाड्गुण्यक्रम उच्यते ॥ ७.१५९ ॥
</details>
</div>


> **संधिं च विग्रहं चैव यानम् आसनम् एव च ।**  
> **द्वैधीभावं संश्रयं च षड्गुणांश् चिन्तयेत् सदा  ॥ ७.१६० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/160_sandhi~n_cha.md">
<details open><summary><h4>भारुचिः ...{Loading}...</h4></summary>


अत्र हिरण्यादिनिबन्धन उभयानुग्र्हार्थः **संधिः** । तद्विपरीत **विग्रहः** । एकत्राभ्युच्चयो **यानम्** । उपेक्षणम् **आसनम्** । संधिविग्रहो[पादानं **द्वैधीभावः** । परा]र्पणं **संश्रयः** । एतान् **षड्गुणांश् चिन्तयेत् सदा** । एतेषां षण्णां यस्मिन् गुणे व्यवस्थितो मन्येताहं शक्ष्यामि दुर्गं कारयितुं हस्तिनो बन्धयितुं खनिं खानयितुं वणिक्[पथं प्रयोजयितुं शून्यनिवेशनं] कारयितुं कृषिं प्रयोजयितुं दारुवनं छेदयितुम् अदेवमातृकाणि च क्षेत्राणि बन्धयितुम् इत्य् एवमादीनि, परस्य च व्याहन्तुं वृद्धिविघातार्थम्, तद्गुणम् उपेयात् ॥ ७.१६० ॥

_एवं च सति ।_
</details>
</div>


> **आसनं चैव यानं च संधाय च विगृह्य च ।**  
> **कार्यं वीक्ष्य प्रयुञ्जीत द्वैधं संश्रयम् एव च  ॥ ७.१६१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/161_Asana~n_chaiva.md">
<details open><summary><h4>भारुचिः ...{Loading}...</h4></summary>


संधायासनं विगृह्यासनं संधाय यानं विगृह्य यानं वा **कार्यं वीक्ष्य प्रयुञ्जीत** । तथा **द्वैधं संश्रयम् एव च** । परम् अतिसंधातुकामयोर् अरिविजिगीष्वोर् उपहन्तुम् अशक्तयोः संधायासनं विगृह्य वा । तत्र यदा पश्येत् "स्वबलेनोत्सहे परं कर्शयितुम्, उत्साहयुक्ताश् च मे प्रकृतयः संहता विवृद्धाश् च स्वकर्मण्यव्याहताश् चरिष्यन्ति, परस्य वा प्रकृतयो लुब्धाः क्षीणाश् (?) च, यत उपजापेन शक्यास् त आत्मीकर्तुअम्" इत्य् एवमादि, तदा विगृह्यासीत । विगृह्यासनहेत्वभावे संधायासीत । परस्माद् अभ्युच्चितः सर्वसंदोहवर्जं स्वराष्ट्रे कृतप्रतिविधानो विगृह्य यायात्, व्यसने वा परस्य प्र[कृ]तिक्षये क्प्र्कृतिकोपे वा, आक्रन्दासारबलाद् वा। विगृह्य यानहेत्वभावे तु पार्ष्णिग्राहं संधाय यायात्, संभूय वा यात्राफलांशकृतसंइत्क इत्य् एवमादि । समर्थो वा त्व् अरिं पार्ष्णिग्राहं च युगपद् विगृह्य यावत्, असमर्थो वा बलवता समाक्रान्तो दुर्गापाश्रयाद् द्वैधीभूतस् तिष्ठेत्, मध्यमम् उदासीनं वाश्रयेत्, यत्र वा पूर्वपुरुषोचिता गतिः, आसन्नसंबन्धो वा मित्राणि वा भूयांसि यत्र शक्तिमन्तो भवेयुस् तं संश्रयेत ॥ ७.१६१ ॥
</details>
</div>


> **संधिं तु द्विविधं विद्याद् राजा विग्रहम् एव च ।**  
> **उभे यानासने चैव द्वैधं संश्रयम् एव च  ॥ ७.१६२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/162_sandhin_tu.md">
<details open><summary><h4>भारुचिः ...{Loading}...</h4></summary>


षड् अप्य् एते गुणाः समासतो द्विधा भिद्यन्ते । यतो ऽयम् उत्तरविवक्षार्थ उपन्यासः ॥ ७.१६२ ॥
</details>
</div>


> **समानयानकर्मा च विपरीतस् तथैव च ।**  
> **तदा त्व् आयतिसंयुक्तः संधिर् ज्ञेयो द्विलक्षणः  ॥ ७.१६३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/163_samAna-yAnakarmA_cha.md">
<details open><summary><h4>भारुचिः ...{Loading}...</h4></summary>


संभूय यानं यस्य स **समानयानकर्मा** संधिः । त्वम् इतो याहि अहम् इति यास्यामीत्य् असमानयानकर्मा **विपरीतः** संधिः । तथा कोशादिलाभेनैकस्य तदात्वयुक्तः इतरस्य्**आयतियुक्तः** । एवं चायं **द्विलक्षणः** संपद्यते **संधिः** ॥ ७.१६३ ॥
</details>
</div>


> **स्वयंकृतश् च कायार्थम् अकाले काल एव वा ।**  
> **मित्रेण चैवापकृते द्विविधो विग्रहः स्म्र्तः  ॥ ७.१६४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/164_svayankRtash_cha.md">
<details open><summary><h4>भारुचिः ...{Loading}...</h4></summary>


यदायम् उत्सहते स्वशक्त्या परं जेतुं तदा **स्वयंक्र्तो** **विग्रहः** । **अकाले** ऽप्य् उच्चयापेक्षया । यस्य परस्यामित्रस् तद्विजिगीषोर् मित्रम् । तेन यदा परस्यापक्रियते तद्विजिगिषोर् **मित्रेणापकृते** व्यसनिनि परे विपरीतो विग्रहः । सत्सु विग्रहकारणेषु तत्र यद्य् आसनं यदि यानं सर्वदा **द्विविधो विग्रहः** ॥ ७.१६४ ॥
</details>
</div>


> **एकाकिनश् चात्ययिके कार्ये प्राप्ते यदृच्छया ।**  
> **संहतस्य च मित्रेण द्विविधं यानम् उच्यते  ॥ ७.१६५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/165_ekAkinash_chAtyayike.md">
<details open><summary><h4>भारुचिः ...{Loading}...</h4></summary>


परस्य व्यसने यदृच्छया, **प्राप्ते आत्ययिके च कार्ये**, **एकाकिन** एव यानं यद्य् असाव् एकाकी शक्नोति तं जेतुम् । **संहतस्य मित्रेण** । । । एवं **द्विविधं यानम्** ॥ ७.१६५ ॥
</details>
</div>


> **क्षीणस्य चैव क्रमशो दैवात् पूर्वकृतेन वा ।**  
> **मित्रस्य चानुरोधेन द्विविधं स्मृतम् आसनम्  ॥ ७.१६६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/166_xINasya_chaiva.md">
<details open><summary><h4>भारुचिः ...{Loading}...</h4></summary>


साधुकारी चैव क्षयं गच्छति **दैवाद्**, अपरः **पूर्वक्ष्तेन** प्रमादेन तस्योभयथापि **क्षीणस्या**त्मसंवरणक्रियासनम्; यश् च परस्य शत्रुः स विजिगीषोर् मित्रं तस्मिन् क्षीणे तदनुरोधात् समर्थो ऽप्य् आसीत । एवं **द्विविधम् आसनम्** । "मोहात् पूर्वकृतेन वा" इत्य् अपरो हेतुपाठः ॥ ७.१६६ ॥
</details>
</div>


> **बलस्य स्वामिनश् चैव स्थितिः कार्यस्य सिद्धये ।**  
> **द्विविधं कीर्त्यते द्वैधंषाड्गुण्यगुणवेदिभिः  ॥ ७.१६७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/167_balasya_svAminash.md">
<details open><summary><h4>भारुचिः ...{Loading}...</h4></summary>


बलवताभिभूतो दुर्गापाश्रयो द्विविधा बलं कृत्वा स्वकार्यसिद्धिं कुर्यात् । समर्थो वा परानुग्रहे निरण्यादिफलापेक्षया बलस्य केनचिद् अंशेन ऽन्यं राजानम् अनुगृह्णीयात् ॥ ७.१६७ ॥
</details>
</div>


> **अर्थसंपादनार्थं च पच्यमानस्य शत्रुभिः ।**  
> **साधुष्व् अव्यपदेशश् (?) च द्विविधः संश्रयः स्मृतः  ॥ ७.१६८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/168_arthasampAdanArtha~n_cha.md">
<details open><summary><h4>भारुचिः ...{Loading}...</h4></summary>


महता परेण पीड्यमानस्य संश्रयः तत्संश्रितश् चैनं सर्वयत्नैस् तथात्मकार्यं संपादयेत् । **साधुष्व् अव्यपदेशा**र्थं पापिनापि । संश्रयकारणेनापदा संश्रयेत् । तत्संश्रितो हि समानानाम् अभिभवनीयस् तदा भवति ॥ ७.१६८ ॥
</details>
</div>


> **यदाधिगच्छेद् आयत्याम् आधिक्यं ध्रुवम् आत्मनः ।**  
> **तदात्वे चाल्पि[कां पीडां तदा संधिं] समाश्रयेत्  ॥ ७.१६९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/169_yadAvagachChed_AyatyAm.md">
<details open><summary><h4>भारुचिः ...{Loading}...</h4></summary>


आयत्यपेक्षय्**आल्पिकां पीडां **कृत्वा**त्मनः** **संधिं समाश्रयेत्** ॥ ७.१६९ ॥
</details>
</div>


> **यदा प्रहृष्टा मन्येत सर्वास् तु प्रक्र्तीर् भृशम् ।**  
> **अभ्युच्चितं तदात्मानं तदा मन्येत् विग्रहम्  ॥ ७.१७० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/170_yadA_prahRShTA.md">
<details open><summary><h4>भारुचिः ...{Loading}...</h4></summary>


वि[ग्रहार्थं दण्डादिसंपदाभ्युच्चि]तः स संतुष्टोपगृहीतप्रकृतिः संधिविग्रहं कुर्यात् ॥ ७.१७० ॥
</details>
</div>


> **यदा मन्येत भावेन हृष्टं पुष्टं स्वकं बलम् ।**  
> **परस्य विपरीतं च तदा यायाद् रिपुं प्रति  ॥ ७.१७१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/171_yadA_manyeta.md">
<details open><summary><h4>भारुचिः ...{Loading}...</h4></summary>


प्रहृष्टपुष्टैः स्वकेवलकारणतः परस्य च विपरीते [सति] विगृह्य संधाय वा यायात् ॥ ७.१७१ ॥
</details>
</div>


> **यदा तु स्यात् परिक्षीणो वाहनेन बलेन च ।**  
> **तदासीत प्रयत्नेन शनकैः सात्वयन्न् अरिम्  ॥ ७.१७२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/172_yadA_tu.md">
<details open><summary><h4>भारुचिः ...{Loading}...</h4></summary>


परिक्षीणे हिरण्यादीनां संधायात्मनो ऽभ्युच्चयं कुर्वन्न् आसीत, सान्त्वयन्न् अरिं सामोपप्रदानाभ्याम् ॥ ७.१७२ ॥
</details>
</div>


> **मन्येतारिं यदा राजा सर्वथा बलवत्तरम् ।**  
> **तदा द्विधा बलं कृत्वा साधयेत् कार्यम् आत्मनः  ॥ ७.१७३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/173_manyetA-riM_yadA.md">
<details open><summary><h4>भारुचिः ...{Loading}...</h4></summary>


बलवताभिभूतो ऽशक्ये संधाने दुर्गापाश्रयो द्विधा कृत्वासीत ॥ ७.१७३ ॥
</details>
</div>


> **यदा परबलानां तु गमनीयतमो भवेत् ।**  
> **तदा तु संश्रयेत् क्षिप्रं धार्मिकं बलिनं न्र्पम्  ॥ ७.१७४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/174_yadA_parabalAnAm.md">
<details open><summary><h4>भारुचिः ...{Loading}...</h4></summary>


द्वैधीभावम् अप्य् आश्रितो यद्य् आत्मधारणम् अशक्यं मन्यते ततः प्रागभिभवात् **क्षिप्रम्** एव **बलिनं धार्मिकं** च संश्रयेत् । तदभावे ऽन्यम् अपि गुणवन्तम् ॥ ७.१७४ ॥
</details>
</div>


> **निग्रहं प्रकृतीनां च कुर्याद् यो ऽरिबलस्य च ।**  
> **उपसेवेत तन् नित्यं सर्वयत्नैर् गुरुं यथा  ॥ ७.१७५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/175_nigraham_prakRtInAm.md">
<details open><summary><h4>भारुचिः ...{Loading}...</h4></summary>


यासां **प्रकृतीनां** दोषेण गमनीयतमो जातस् तासां यो निग्रहे समर्थस् तद्**अरिबलस्य च**, तदा तं **सर्वयत्नैर् गुरुं यथा** निरुपरोधेन चेतसा परं सद्भावम् आश्रितः **सेवेत** ॥ ७.१७५ ॥
</details>
</div>


> **यदि तत्रापि संपश्येद् दोषं संश्रयकारितम् ।**  
> **सुयुद्धम् एव तत्रापि निर्वितर्कः समाचरेत्  ॥ ७.१७६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/176_yadi_tatrA-pi.md">
<details open><summary><h4>भारुचिः ...{Loading}...</h4></summary>


बन्धुवत्संश्रयो हि महादोषो राज्ञाम् इत्य् एवं च यदि संश्रयगतिना सादयेत्, ततः **सुयुद्धम् एव तत्रापि निर्वितर्कः समाचरेत्** । दृश्यते ह्य् अल्पबलेनापि महाबलं जीयमानम् । अपि च युध्यतः पराजयो ऽपि स्वर्गप्राप्त्या विशिष्यते । दृष्टसंश्रयस् तु नामुत्र राध्यते ॥ ७.१७६ ॥

_किं बहुना ।_
</details>
</div>


> **सर्वोपायैस् तथा कुर्यान् नीतिज्ञः पृथ्वीपतिः ।**  
> **यथास्याभ्यधिका न स्युर् मित्रोदासीनशत्रवः  ॥ ७.१७७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/177_sarvopAyais_tathA.md">
<details open><summary><h4>भारुचिः ...{Loading}...</h4></summary>


धनादिषु गन्धेन मित्रम् अपि शत्रुतां श्रयते, तथोदासीनशत्रौ तु का कथा । अत उक्तैर् उपायैस् तत्प्रवर्तनेने स्वान् प्रति भान्तम् आत्मानं मित्रादिभ्यो ऽधिकं कुर्यात्, न मित्रमुदासीनो वेत्य् आस्था कर्तव्या ॥ ७.१७७ ॥
</details>
</div>


> **आयतिं सर्वकार्याणां तदात्वं च विचारयेत् ।**  
> **अतीतानां च सर्वेषां गुणदोषौ च तत्त्वतः ॥ ७.१७८ ।**

अनेकमुखत्वात् कार्याणां क्षणिकत्वाच् च तस्यां तस्याम् अवस्थायां तत्तत्कार्यम् आपद्यत इति सामान्यतः सर्वकार्यावधारणं दर्शयति ॥ ७.१७८ ॥

_तस्मात् पुनर् एतद् एवम्, यस्मात् ।_

> **आयत्यां गुणदोषज्ञस् तदात्व क्षिप्रनिश्चयः ।**  
> **अतीतकार्यशेषज्ञः शत्रुभिर् नाभिभूयते  ॥ ७.१७९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/179_AyatyA~N_guNa-doShajnas.md">
<details open><summary><h4>भारुचिः ...{Loading}...</h4></summary>


**आयत्यां** तावद् गुणदोषौ सर्वकार्येषु विज्ञेयौ; शेषावधृतिर् अनुष्ठानं च तस्य राजतन्त्रानुग्रहाय दोषपरिहारेणेति एवं च तत्शत्रुनिबर्हणं कवचम् इव सर्वकार्यानुगतं नित्यं विजिगीषुणा चिन्त्यम् ॥ ७.१७९ ॥
</details>
</div>


> **यथैनं नातिसंदध्युर् मित्रोदासीनशत्रवः ।**  
> **तथा सर्वं संविदध्याद् एष सामासिको नयः  ॥ ७.१८० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/180_yathainan_nA-bhisandadhyur.md">
<details open><summary><h4>भारुचिः ...{Loading}...</h4></summary>


उपसंहारार्थः श्लोकः ॥ ७.१८० ॥
</details>
</div>


> **यदा तु यानम् आतिष्ठेद् अरिराष्ट्रं प्रति प्रभुः ।**  
> **तदानेन विधानेन यायाद् अरिपुरं शनैः  ॥ ७.१८१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/181_tadA_tu.md">
<details open><summary><h4>भारुचिः ...{Loading}...</h4></summary>


यात्रोपन्यासश् चित्तप्रणिधानार्थः ॥ ७.१८१ ॥
</details>
</div>


> **मार्गशीर्षे शुभे मासे यायाद् यात्रां महीपतिः ।**  
> **फाल्गुनं वापि चैत्रं वा मासौ प्रति यथाबलम्  ॥ ७.१८२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/182_mArgashIrShe_shubhe.md">
<details open><summary><h4>भारुचिः ...{Loading}...</h4></summary>


अत्र हि गच्छन् परस्य शारदं वासन्तं च सस्यम् उपहन्ति गच्छतश् च मार्गाः प्रचुरयवसोदका भवन्ति । तस्मात् शारदसस्यप्रायं जनपदं दीर्घकालं च **यात्रां मार्गशीर्षे यायात्** । फाल्गुनचैत्रमासयोर् वासन्तसस्यप्रायं दीर्घकालं च यात्राम् । तथा चतुरङ्गबलो मार्गशीर्षे यायात् । अश्वबलप्रायस् तु फाल्गुनचैत्रयोः ॥ ७.१८२ ॥
</details>
</div>


> **अन्येष्व् अपि तु कालेषु यदा पश्येद् ध्रुवं जयम् ।**  
> **तदा यायाद् विगृह्याइव व्यसने चोत्थिते रिपोः  ॥ ७.१८३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/183_anyeShv_api.md">
<details open><summary><h4>भारुचिः ...{Loading}...</h4></summary>


हस्तिबलप्रायो वर्षास्व् अश्वबलप्रायं रिपुं गच्छेत् । एतस्मिन् हि स्वबलकाले गच्छतो राज्ञो ऽवश्यंभावी जयः । व्यसनं च रिपोर् यदा तदा कदाचिद् यायात् । शक्तो [यायाद् अ]नाक्रन्दं च ॥ ७.१८३ ॥
</details>
</div>


> **कृत्वा विधानं मूले तु यात्रिकं च यथाविधि ।**  
> **उपगृह्यास्पदं चैव चारं सम्यग् विधाय च  ॥ ७.१८४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/184_kRtvA_vidhAnam.md">
<details open><summary><h4>भारुचिः ...{Loading}...</h4></summary>


प्रकृत्युपसंग्रहो ऽर्थमानाभ्यां लुब्धक्रुद्धाभिरक्षणं विशेषतः पार्ष्णिग्राहसंधानं जनप[दस्थापनं **मूले विधानम्**] । **यात्रिकं च** हस्त्यश्वादि । ये च परविषये दूष्यास् ते यातुर् **आस्पदा** भवन्ति, तांश् चात्मीकृत्य चारणं च परविषयप्रवृत्तिविज्ञानाय **सम्यग् विधाय** यथा चैतद् एवम् ॥ ७.१८४ ॥
</details>
</div>


> **संशोध्य [त्रिविधं] मार्गं षड्विधं च स्वकं बलम् ।**  
> **सांपरायिककल्पेन यायाद् अरिपुरं शनैः  ॥ ७.१८५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/185_saMshodhya_trividham.md">
<details open><summary><h4>भारुचिः ...{Loading}...</h4></summary>


जाङ्गलातपाटविक**त्रिविधं मार्गं **पन्थानं यवसेन्धनोद[को]पादानवीरुध्[अविच्छेद्]आदिभिः **संशोध्य, बलं च षड्विधं** हस्त्यश्वरथपदातिविष्टिकरकोशाख्यं **संशोध्य** किम् अग्रहृतम् इत्य् एवमादिना संपरायिककल्पेन युयुत्सुकल्पेन यायात् ॥ ७.१८५ ॥
</details>
</div>


> **शत्रुसेविनि मित्रे च गूढे युक्ततरो भवेत् ।**  
> **गतप्रत्य्गते चैव स हि कष्टतरो रिपुः  ॥ ७.१८६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/186_shatrusevini_mitre.md">
<details open><summary><h4>भारुचिः ...{Loading}...</h4></summary>


मित्रदुःखगतप्रत्यागतयोर् **युक्ततरो** भूत्वा सुतरां न विश्वसेत् ॥ ७.१८६ ॥
</details>
</div>


> **दण्डव्यूहेन तन्मार्गं यायात् तु शकटेन वा ।**  
> **वराहगरुडाह्यां वा सूच्या वा मकरेण वा॥ ७.१८७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/187_daNDavyUhena_tan.md">
<details open><summary><h4>भारुचिः ...{Loading}...</h4></summary>


पुरस्तान् नायकः पश्चात् सेनापतिः स्वामी च मध्ये पार्श्वयोर् हस्तिनः ततो ऽश्वा इत्य् एष साम्ग्रामिको यानविधिः दीर्घः समविन्यासो **दण्डव्यूहः** सर्वतो भये कार्यः । सूचीमुखः पश्चाद् विस्तृतः **शकटव्यूहः** पृष्टततो भये योजयितव्यः । श्लक्ष्णमुखपश्चार्धो बृहन्मध्यो **वराहव्यूहः** पार्श्वतो भये प्रशस्यते । एतेन **गरुडव्यूह** व्याख्यातः । लघुसमुत्थानसैनिकं सूचीव्यूहः दीर्घः प्रवीरपुरुषमुखः, अग्रतो भये च सादिष्ठः । **मकरव्यूहो** मुखजघनयोः पृथुर् उभयतो भये प्रशस्यते ॥ ७.१८७ ॥
</details>
</div>


> **यतश् च भवम् आसङ्केत् ततो विस्तारेयेद् बलम् ।**  
> **पद्मेन चैव व्यूहेन निविशेत सदा स्वयम्  ॥ ७.१८८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/188_yatash_cha.md">
<details open><summary><h4>भारुचिः ...{Loading}...</h4></summary>


सर्वथा प्रदर्शनम् एतत्- **यतो भयं** प्रपश्येत् तु **ततो विस्तारेयेद् बलम्** । सर्वत उदितेन **पद्मव्यूहेन** **सदा निविशेत** ॥ ७.१८८ ॥
</details>
</div>


> **सेनापतिबलाध्यक्षौ सर्वदिक्षु निवेशयेत् ।**  
> **यतश् च भयम् आशङ्केत् प्राचीनां कल्पयेद् दिशम्  ॥ ७.१८९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/189_senApati-balAdhyaxau_sarvadixu.md">
<details open><summary><h4>भारुचिः ...{Loading}...</h4></summary>


**सेनापतिबलाध्यक्ष**पुरुषाश् च सर्वत्र निविशेरन् । अनेकप्रकारास् त्व् अपरे कल्पिताः परान् जेष्यन्तीत्य् अतः पुरुषान् इति युज्यन्ते । गिरिं वनं वा पृष्ठतः कृत्वा भयसिशश् चाग्रतः तत्र युध्येयुः निविशेरन् वा ॥ ७.१८९ ॥
</details>
</div>


> **गुल्ंआंश् च स्थापयेद् आप्तान् कृतसंज्ञान् समन्ततः ।**  
> **स्थाने युद्धे च कुशलान् अभीरून् अविकारिणः  ॥ ७.१९० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/190_gulmAMsh_cha.md">
<details open><summary><h4>भारुचिः ...{Loading}...</h4></summary>


विशेषतो गुलेष्व् एवंगुणाह् स्थाप्याः । ततो हि भयम् उत्पन्नं महते ऽनर्थाय भवति स्वबलेन ॥ ७.१९० ॥
</details>
</div>


> **संहतान् योधयेद् अल्पान् कामं विस्तारयेद् बहून् ।**  
> **सूच्या वज्रेण चैवैतान् व्यूहेन व्यूह्य योधयेत्  ॥ ७.१९१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/191_saMhatAn_yodhayed.md">
<details open><summary><h4>भारुचिः ...{Loading}...</h4></summary>


**अल्पाः संहताः** परस्परापेक्षया युध्यन्तो न बिभ्यति । **वज्रव्यूहस्** त्रिधाव्यवस्थितः । **सूची**व्यूहो व्याख्यातः । सर्वे तु व्यूहा यथासामर्थ्यं कल्पयितव्याः ॥ ७.१९१ ॥
</details>
</div>


> **स्यन्दनाश्वैः समे युद्ध्येद् अनूपे नौद्विपैस् तथा ।**  
> **वृक्षगुल्मावृते चापैर् असिचर्मायुधैर् बलैः  ॥ ७.१९२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/192_syandanAshvaiH_same.md">
<details open><summary><h4>भारुचिः ...{Loading}...</h4></summary>


सामर्थ्यदर्शनार्थो ऽयम् उपदेशः ॥ ७.१९२ ॥
</details>
</div>


> **कौरुक्षेत्रांश् च मत्स्यांश् च पाञ्चालाञ् शूरसेनजान् ।**  
> **दीर्घांल् लघूंश् चैव नरान् अग्रानीकेषु योधयेत्  ॥ ७.१९३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/193_kuruxetrAMsh_cha.md">
<details open><summary><h4>भारुचिः ...{Loading}...</h4></summary>


एते हि पृथुवक्षस आजानुबाहवो द्विस्पृशो महावर्ष्माणश् च सेनामुखेष्व् ईषन्मनोघातं परेषां कुर्वन्ति ॥ ७.१९३ ॥
</details>
</div>


> **प्रहर्षयेद् बलं व्यूहं तांश् च सम्यक् प्रीक्षयेत् ।**  
> **चेष्टांश् चैव विजानीयाद् अरीन् योधयताम् अपि  ॥ ७.१९४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/194_praharShayed_balam.md">
<details open><summary><h4>भारुचिः ...{Loading}...</h4></summary>


जये धर्मार्थो ऽवरजये विसर्जन इत्य् एवमादिना यथाभूतशास्त्रार्थप्रदर्शनेन **प्रहर्षयेत्** । युद्ध्यतां **चेष्टाः** प्रत्यक्षीकुर्यात् । चलचित्ता हि पुरुषा उपकुर्वाणस्याप्य् अपकुर्वन्ति ॥ ७.१९४ ॥
</details>
</div>


> **उपरुध्यारिम् आसीत राष्ट्रं चास्योपपीडयेत् ।**  
> **दूषयेच् चास्य सततं यवसान्नोदकेन्धनम् ॥ ७.१९५ ॥**  
> **भिन्द्याच् चैव तटाकानि प्राकारपरिखास् तथा ।**  
> **समवस्कन्दयेच् चैनं रात्रौ वित्रासयेत् च ॥ ७.१९६ ॥**  
> **उपजप्यान् उपजपेद् भुद्ध्येतैव च तत्कृतम् ।**  
> **युक्त च दैवे युध्येत जयप्रेप्सुर् अपेतभीः  ॥ ७.१९७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/197_upajapyAn_upajaped.md">
<details open><summary><h4>भारुचिः ...{Loading}...</h4></summary>


दुर्गाश्रितस्याप्रतियुध्यत उपरोधविधिस् त्रिभिः शोकैः ॥ ७.१९५–९७ ॥
</details>
</div>


> **साम्ना दानेन भेदेन समस्तैर् उत वा पृथक् ।**  
> **विजेतुं प्रयतेतारीन् न युद्ध्येत कदाचन  ॥ ७.१९८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/198_sAmnA_dAnena.md">
<details open><summary><h4>भारुचिः ...{Loading}...</h4></summary>


तत्र **साम** द्विविधं वाक्प्रयोगश् चेष्टाप्रयोगश् चेति । वाक्प्रयोगो गुणवचनं हितवचनम् उपकारानुदर्शनवचनम् आत्मोपनिधानम् इत्य् एवमादि; चेष्टाप्रयोगः स्थिताञ्जलिदानं हस्तग्रहणमुखोपप्रदर्शनं स्वदारदर्शनं [मि]थः संकथनम् इत्य् एवमादि । **दानं** नानाविधैर् द्रव्यैः प्रीत्युत्पादन[प्रतिपादनम्] । **भेद** एकस्योपसंग्रहो ऽन्यस्य निरसनं भीषणं च । एतैस् त्रिभिर् उपायैः **प्रयतेत** जेतुम् ॥ ७.१९८ ॥
</details>
</div>


> **अनित्यो [विजयो यस्माद् दृश्यते युध्यमानयोः ।**  
> **पराजयश्] च संग्रामे तस्माद् युद्धं विवर्जयेत्  ॥ ७.१९९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/199_anityo_vijayo.md">
<details open><summary><h4>भारुचिः ...{Loading}...</h4></summary>


जयपराजययोर् अनित्यत्वात् प्रयत्नतो युद्धं परिहरणीयम् । तस्माद् असंदिग्धः तनुर् अप्य् अर्थसंदिग्धान् महतो ऽपि श्रेयान् ॥ ७.१९९ ॥
</details>
</div>


> **त्रया[णाम् अप्य् उपाया]नां पूर्वोक्तानाम् असंभवे ।**  
> **तथा युध्येत संयत्तो विजयेत रिपून् यथ  ॥ ७.२०० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/200_trayANAm_apy.md">
<details open><summary><h4>भारुचिः ...{Loading}...</h4></summary>


विजिगीषोः सामादीनां परिक्षये साधकत्वम् । तथा संदिग्धे विजये कामं युध्येत, यस्माज् जये ऽर्थः पराजये स्वर्ग इति । युद्धम् एव तत्र ज्यायः । यदार्थसंदिग्धः पराजयस् तदा निष्पतनं साधीयः- निर्गतो हि पुनः कार्यम् आसादयति ॥ ७.२०० ॥
</details>
</div>


> **जित्वा संपूजयेद् देवान् ब्राह्मणांश् चैव धार्मिकान् ।**  
> **प्रदद्यात् परिहारांश् च ख्यापयेद् अभयानि च ॥ ७.२०१ ॥**  
> **सर्वेषां तु विदित्वैषां समासेन चिकीर्षितम् ।**  
> **स्थापयेत् तत्र तद्वंश्यं कुर्याच् च समयक्रियाम् ॥ ७.२०२ ॥**  
> **प्रमाणान् च कुर्वीत तेषां धर्मान् यथोचितान् ।**  
> **रत्नैश् च पूजयेद् एतान् प्रधानपुरुषैः सह  ॥ ७.२०३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/203_pramANAni_cha.md">
<details open><summary><h4>भारुचिः ...{Loading}...</h4></summary>


लब्द्यप्रशमनार्थास् तरयः श्लोकाः ॥ ७.२०१–०३ ॥
</details>
</div>


> **अदानम् अप्रियकरं दानं च प्रियकारकम् ।**  
> **अभीप्सितानाम् अर्थानां कालयुक्तं प्रशस्यते  ॥ ७.२०४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/204_AdAnam_apriyakaram.md">
<details open><summary><h4>भारुचिः ...{Loading}...</h4></summary>


दानम् अदानं वा **कालयुक्तं** सुखयति । यथाकालं राज्ञा तद् अनुष्ठितं सर्वलोकसुखावहं भवति ॥ ७.२०४ ॥
</details>
</div>


> **सर्वं कर्मेदम् आयत्तं विधाने दैवमानुषे ।**  
> **तयोर् दैवम् अचिन्त्यं तु मानुषे विद्यते क्रिया  ॥ ७.२०५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/205_sarva~N_karmedam.md">
<details open><summary><h4>भारुचिः ...{Loading}...</h4></summary>


यत् तावन् मानुषं फलं तत्पुरुषकर्म्**आयत्तम्** एव कृष्यादयः । अपि च प्राप्यते दैवात् पुत्रजन्मादिफलम् । तद् अपि दृष्टद्वारम् एव । अतो दृष्टम् एवोपायम् आश्रित्य सर्वकार्ये प्रयतितव्यम् । न दैवपरमो भूत्वासीत निरीह इति ॥ ७.२०५ ॥
</details>
</div>


> **सह वापि व्रजेद् युक्तः संधिं कृत्वा प्रयत्नतः ।**  
> **मित्रं हिरण्यं भूमिं वा संपश्यंस् त्रिविधं फलम्  ॥ ७.२०६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/206_saha_vApi.md">
<details open><summary><h4>भारुचिः ...{Loading}...</h4></summary>


मित्रीकरणं त्व् इदं यातव्यस्य यात्राफलम्, जित्वा च तम् एव स्थापयेत् । सहकृतम् अभिरक्षन् मित्रीभूतो मित्रकार्यं काले करिष्यतीति भूमिहिरण्याभ्यां वा संधाय प्रतिनिवर्तेत ॥ ७.२०६ ॥
</details>
</div>


> **पार्ष्णिग्राहं च संप्रेक्ष्य तथाक्रन्दं च मण्डले ।**  
> **मित्राद् अथाप्य् अमित्राद् वा यात्राफलम् अवाप्नुयात्  ॥ ७.२०७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/207_pArShNigrAha~n_cha.md">
<details open><summary><h4>भारुचिः ...{Loading}...</h4></summary>


पार्ष्णिग्राहाक्रन्दानुबन्धम् अविक्ष्य हिरण्यादि यत्राफलं संगृह्णीयात् ॥ ७.२०७ ॥
</details>
</div>


> **हिरण्यभूमिं संप्राप्य पार्थिवो न तथैधते ।**  
> **यथा मित्रं ध्रुवं लब्ध्वा कृशम् अप्य् आयतिक्षमम् ॥ ७.२०८ ॥**  
> **धर्मज्ञं च कृतज्ञं च हृष्टप्रकृतिम् एव यत् ।**  
> **अनुरक्तं स्थिरारम्भं लघुमित्रं प्रशस्यते  ॥ ७.२०९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/209_dharmajna~n_cha.md">
<details open><summary><h4>भारुचिः ...{Loading}...</h4></summary>


भूमिहिरण्याभ्यां मित्रं ज्याय इति शोकद्वयेन तत्स्तुतिर् मित्रोपसंग्रहार्था ॥ ७.२०८–०९ ॥
</details>
</div>


> **प्राज्ञं कुलीनं शूरं च दक्षं दातारम् एव च ।**  
> **कृतज्ञं धृतिमन्तं च कष्टम् आहुर् अरिं बुधाः  ॥ ७.२१० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/210_prAjna~N_kulInam.md">
<details open><summary><h4>भारुचिः ...{Loading}...</h4></summary>


उपदेशप्रयोजनम्- ईदृशम् अरिं सर्वयत्नैर् विजिगीषुः संदध्यात् । येन सत्य् एवंगुण उच्छेतुं शक्यते, कर्शयितुं पीडयितुं वा । अत एवंविधं शत्रुं प्रयत्नतो मित्रीकुर्यात् ॥ ७.२१० ॥
</details>
</div>


> **आर्यता पुरुषज्ञानं शौर्यं करुणवेदिता ।**  
> **स्थौललक्ष्यं च सततम् उदासीनगुणोदयः  ॥ ७.२११ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/211_AryatA_puruShajnAnam.md">
<details open><summary><h4>भारुचिः ...{Loading}...</h4></summary>


**उदय**शब्दः समुदायवाची फलर्थस् तु न युज्यते, सामर्थ्यात् । अस्योपदेशप्रयोजनम्- एभिर् गुणैर् युक्तम् उदासीनं संश्रित्य कामं यथोक्तलक्षणेनाप्य् अरिणा विरुध्येत यात्राफलार्थम् । येनैवंगुण उदासीनः संश्रयकार्यं कर्तुं समर्थो भवति । अनेवंगुणस् तूदासीनो ऽप्य् अमित्रीभवति शत्रूपजापाद् अदृढप्रज्ञया तस्य ॥ ७.२११ ॥
</details>
</div>


> **क्षेम्यां सस्यप्रदां नित्यं पशुवृद्धिकरीम् अपि ।**  
> **परित्यजेन् नृपो भूमिम् आत्मार्थम् अविचारयन्  ॥ ७.२१२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/212_xemyAM_sasyapradAm.md">
<details open><summary><h4>भारुचिः ...{Loading}...</h4></summary>


यदा तु विजिगीषुर् यद् ईदृशपराभियोगाद् आपद्यात् उदासीनसंश्रयेणारेस् तदा **क्षेम्यां सस्यप्रदाम्** अपि **नित्यं पशुवृद्धिकरीम् अपि परित्यजेन् नृपो भूमिम्** इत्तंभूताम् अपि सतीम्, येन राजधर्मेष्व् एवं स्मर्यते ॥ ७.२१२ ॥
</details>
</div>


> **आपदर्थं धनं रक्ष्यं दारा रक्ष्या धनैर् अपि ।**  
> **आत्मा तु सततं रक्ष्यो दारैर् अपि धनैर् अपि  ॥ ७.२१३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/213_Apadarthan_dhanam.md">
<details open><summary><h4>भारुचिः ...{Loading}...</h4></summary>


सर्वपरित्यागेनाप्य् **आत्मा सततं रक्ष्य** इति । येन शक्यो ऽप्य् अयं धर्मविरुद्धम् अपि दारपरित्यागं कृत्वा भूयो राजत्वम् आपन्नो महद्धर्मानुष्ठानं कर्तुम् । अस्य दारोद्वाहेनर्ते तु राज्ञो नान्यस्य दारपरित्यागेनात्मसंरक्षणं कर्तुं युक्तम् । परित्यज्य हि दारान् किम् अन्यद् असौ करिष्यति सत्कर्म येनात्मानं पापयिष्यति लोकसंक्रोशं वा विधास्यति । तथा चोक्तम् "लोकसंक्रुष्टम् एव च" इति । आहितविज्ञानेन विन[ष्टधनेनापि धर्म् ऽस्तीत्य् उ]पासनादिभिर् अनेन, न राजधर्मोपदेशमात्रेण ॥ ७.२१३ ॥
</details>
</div>


> **सह सर्वाः समुत्पन्नाः प्रसमीक्श्यापदो [?] भृशम् ।**  
> **संयुक्तांश् च वियुक्तांश् च सर्वोपायान् सृजेद् बुधः  ॥ ७.२१४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/214_saha_sarvAH.md">
<details open><summary><h4>भारुचिः ...{Loading}...</h4></summary>


[**सर्वाः समुत्पन्नाह्** समीक्ष्य्]**आपदो भृशम्**, संयुक्तांश् च समस्तान् त्रीन् वा द्वौ वा वियुक्तांश् च प्रत्येकं **सर्वोपायान्** समादीन् **सृजेद्** विसृजेद् **बुधः** । न सहसा विषण्ण आसीतेत्य् अर्थः । स्वप्रकृतिभया[न्य् उप]क्षेपतस् तद् उपसंहरति ॥ ७.२१४ ॥
</details>
</div>


> **उपेतारम् उपेयं च सर्वोपायांश् च कृत्स्नशः ।**  
> **एतत् त्रयं समाश्रित्य प्रयतेतार्थसिद्धये  ॥ ७.२१५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/215_upetAram_upeyam.md">
<details open><summary><h4>भारुचिः ...{Loading}...</h4></summary>


आनन्त्याद् अवस्थानाम् इदं समासेन सर्वोपायप्रदर्शनम् आ[त्मरक्षार्थ्]अम् ॥ ७.२१५ ॥
</details>
</div>


> **एवं सर्वम् इदं राजा सह संमन्त्र्य मन्त्रिभिः ।**  
> **व्यायम्याप्लुत्य मध्याह्ने भोक्तुम् अन्तःपुरं व्रजेत्  ॥ ७.२१६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/216_evaM_sarvam.md">
<details open><summary><h4>भारुचिः ...{Loading}...</h4></summary>


उपसंहारार्थः श्लोकः ॥ ७.२१६ ॥
</details>
</div>


> **तत्रात्मभूतैः कालज्ञैर् अहार्यैः परिचार[कैः।**  
> **सुपरीक्षित्]अम् अन्नाद्यम् अद्यान् मन्त्रैर् विषापहैः ॥ ७.२१७ ॥**  
> **विषघ्नैर् उदकैश् चास्य सर्वद्रव्याणि योजयेत् ।**  
> **विषघ्नानि च रत्नानि नियतो धारयेत् सदा ॥ ७.२१८ ॥**  
> **परीक्षिताह् स्त्रिय[श् चैनं व्यञ्जनोदक]धूपनैः ।**  
> **वेषाभरणसंयुक्ताः स्पृशेयुः सुसमाहिताः ॥ ७.२१९ ॥**  
> **एवं प्रयत्नं कुर्वीत यानशय्याशनासनैः ।**  
> **स्नाने प्रसाधने चैव स चालंकारिके[चु च ॥ ७.२२० ॥**  
> **भुक्तवान् विहरेच् चैवं स्त्रीभिर् अन्तःपुरे सह ।**  
> **विहृत्य च यथाकालं पुनः कार्याणि चिन्तयेत् ॥ ७.२२१ ॥**  
> **अलंकृतश् च संपश्येद् आयुधीयं पुनर् जनम् ।**  
> **वाहनानि च सर्वाणि शस्त्राण्य् आभरणानि च ॥ ७ २२२ ॥**  
> **संध्यां चोपास्य शृणुयाद् अन्तर्वेश्मनि शस्त्रभृत् ।**  
> **रहस्याख्यायिनां चैव प्रणिधीनां च चेष्टितम् ॥ ७ २२३ ॥**  
> **गत्वा कक्ष्यान्तरं त्व् अन्यत् समनुज्ञाप्य तं जनम् ।**  
> **प्रविशेद् भोजनार्थं च स्त्रीवृतो ऽन्तःपुरं पुनः ॥ ७.२२४ ॥**  
> **तत्र भुक्त्वा पुनः किंचित् तूर्यघोषैः प्रहर्षितः ।**  
> **संविशेच् च यथाकालम् उत्तिष्ठेच् च गतक्लमः ॥ ७.२२५ ॥**  
> **एतद् वृत्तं समातिष्ठेद् अरोगः पृथिवीपतिः ।**  
> **अस्वस्थः सर्वम् एतत् तु भृत्येषु विनिवेशयेत्  ॥ ७.२२६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/226_etadvidhAnam_AtiShThed.md">
<details open><summary><h4>भारुचिः ...{Loading}...</h4></summary>


**व्यायम्याप्लुत्येत्य्** अत आरभ्य वैहारिकात्मसंरक्षणार्था एकादशस्लोकाः प्रसिद्धा इति कृत्वा न व्याख्यायन्ते । एवं प्रतिविहितराज्यतन्त्रः कृतात्मरक्षश् च राजा व्यवहारान् संपश्येत् प्रजानां कार्यसिद्धये ॥ ७.२१७–२६ ॥

**इति ऋजुविमलस्य कृतौ मनुशास्त्रविवरणे**

**सप्तमो ऽध्यायः ॥**
</details>
</div>
