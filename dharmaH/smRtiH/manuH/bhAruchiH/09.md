+++
title = "०९"

+++

**नवमो ऽध्यायः **

> **पुरुषस्य स्त्रियाश् चैव धर्म्ये वर्त्मनि तिष्ठतोः ।**  
> **संयोगे विप्रयोगे च धर्मान् वक्ष्यामि शास्वतान्  ॥ ९.१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/001_puruShasya_striyAsh.md">
<details open><summary><h4>भारुचिः ...{Loading}...</h4></summary>


धर्म्ये वर्त्मनीत्य् अन्योन्याव्यभिचारलक्षणे तिष्ठतोर् दम्पत्योः संयोगे जीवति पत्यौ संनिहिते वा विप्रयोगे च मृते प्रोषिते वा तयोर् धर्मान् वक्ष्यामि नियोगवृत्तिनियमादीन् । शाश्वतग्रहणं चानयोर् अनुष्ठानस्तुत्यर्थम् । इदं तावत् प्राक् प्रसिद्धम् एव ॥ ९.१ ॥

_यथा_ ।
</details>
</div>


> **अस्वतन्त्राः स्त्रियः कार्याः पुरुषैः स्वैर् दिवानिशम् ।**  
> **विषये सज्जमानाश् च संस्थाप्या आत्मनो वशे  ॥ ९.२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/002_asvatantrAH_striyaH.md">
<details open><summary><h4>भारुचिः ...{Loading}...</h4></summary>
<u>नन्व् आसाम्</u> अस्वातन्त्र्यं स्त्रीधर्मे निष्ठम् एव पञ्चमे ऽध्याये ।


<u>सत्यम्</u> । स्त्रीधर्मा एव ते । इमे तु वक्ष्यमाणाः स्त्रीपुंसयोः । तथा च सति प्रतिज्ञेयं पुरुषस्य् स्त्रियाश् चैवेति । शास्त्रानुक्रमण्यां चैवम् एवोक्तम् । "साक्षिप्रश्नविधानं च धर्मः स्त्रीपुंसयोस् तथा" इति । पुनश् च व्यवहारानुक्रण्याम् अष्टमे ऽध्याये समस्तयोर् एव निर्देशः । "स्त्रीपुंधर्मो विभागश् च" इति । अथ वोत्तरार्थम् एतत् स्यात् । एवं च सति यद् उक्तम् आसां स्त्रीधर्मेषु पारतन्त्र्यं तत् कुतः स्याद् इत्य् अत इदं तत्संबन्धेनोच्यते ॥ ९.२ ॥ 
</details>
</div>

 
> **पिता रक्षति कौमारे भर्ता रक्षति यौवने ।**  
> **पुत्रस् तु स्थविरे भावे न स्त्री स्वातन्त्र्यम् अर्हति  ॥ ९.३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/003_pitA_raxati.md">
<details open><summary><h4>भारुचिः ...{Loading}...</h4></summary>


एवं च सति [न] राजनि भर्तर्य् एव वासाम् अस्वातन्त्र्यम्, किं तर्हि यथावयः पित्रादिषु । तत्संरक्षणपरे च वाक्ये न पित्रादयो वयोविभागाश्रयेण हित्रादिस्त्रीणां रक्षितारो नियम्यन्ते । एवं च सति सर्वदा सर्वेषां तद्रक्षणोपदेशो ऽयं सामर्थ्याद् विज्ञेयः । सर्वत्र लड् द्रष्टव्यो विध्यर्थे रक्षेद् इत्य् एवं छान्दसत्वाविशेषात् । स्मृतेर् युक्तं तल्लक्षणम् अत्र । यतश् चैतद् एवम् अतः ॥ ९.३ ॥
</details>
</div>


> **काले ऽदाता पिता वाच्यो वाच्यश् चानुपयन् पतिः ।**  
> **मृते भर्तरि पुत्रस् तु वाच्यो मातुर् अरक्षिता  ॥ ९.४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/004_kAle.adAtA.md">
<details open><summary><h4>भारुचिः ...{Loading}...</h4></summary>


सर्वदा तत्संरक्षणम् अकुर्वन्तः कन्यादानादि च यथासंभवं वाच्या वचनीयाः स्युः । यत एतद्दोषपरिहारार्थम् एभिः ॥ ९.४ ॥
</details>
</div>


> **सूक्ष्मेभ्यो ऽपि प्रसङ्गेभ्यः स्त्रियो रक्ष्या विशेषतः ।**  
> **द्वयोर् हि कुलयोः शोकम् आवहेयुर् अरक्षिताः  ॥ ९.५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/005_sUxmebhyo.api.md">
<details open><summary><h4>भारुचिः ...{Loading}...</h4></summary>


सूक्ष्मप्रसङ्गाश् चासां व्यभिचारहेतवो लोके प्रसिद्धाः परिव्राजिकादिसंसर्गाख्याः अननुशिष्टा अपि ॥ ९.५ ॥
</details>
</div>


> **इमं हि सर्ववर्णानां पश्यन्तो धर्मम् उत्तमम् ।**  
> **यतन्ते रक्षितुं भार्यां भर्तारो दुरबला अपि  ॥ ९.६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/006_imaM_hi.md">
<details open><summary><h4>भारुचिः ...{Loading}...</h4></summary>


किं पुनर् इतरे । तच् च धर्मोत्तमत्वं स्त्रीरक्xअणस्य यथा भवति तथेदम् अधुनोच्यते सर्वर्थम् ॥ ९.६ ॥
</details>
</div>


> **स्वां प्रसूतिं चरित्रं च कुलम् आत्मानम् एव च ।**  
> **स्वं च धर्मं प्रयत्नेन जायां रक्षन् हि रक्षति  ॥ ९.७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/007_svAm_prasUtim.md">
<details open><summary><h4>भारुचिः ...{Loading}...</h4></summary>


स्वां प्रसूतिम् अपत्यशुद्धिं जायां रक्षन् हि रक्षति यथा तथैव । चरित्रम् आचारम् । भार्या संरक्षणियेत्य् एवम् । कुलं च पूर्वपुरुषान् । आत्मानं च, प्रेतं सन्तम् असंकीर्णापत्यपिण्डोदकरियया, जीवन्तं चापत्यसंकरपरिहारेण । तथा च स्मृत्यन्तर-
</details>
</div>


> अभिरूपाः कुले जाता विद्याशीलसमन्विताः ।  
> सत्पुत्रशिष्यास् त्रायन्ते मातरं पितरं गुरुम् ॥

स्वधर्मं श्रौतं येनासंकीर्णापत्यस्याधानादिभिर् अधिकारः भवति गौणं वा तद् इति वक्ष्यामः । नामधेयं च स्त्रियाः संरक्षणार्थवादी कुर्वन्न् इदम् आह ॥ ९.७ ॥

> **पतिर् भार्यां संप्रविश्य गर्भो भूत्वेह जायते ।**  
> **जायायास् तद् धि जायात्वं यद् अस्यां जायते पुनः  ॥ ९.८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/008_patir_bhAryAm.md">
<details open><summary><h4>भारुचिः ...{Loading}...</h4></summary>


वेदस्मृतिशास्त्रन्यायविरोधश् चायम् अर्थवादो भार्यासंरक्षणार्थः । तथा च प्रकरणम् । दृष्टश् चायं लोकप्रवादस् तत्संरक्षणार्थः । अपरो ऽर्थवाद उच्यते ॥ ९.८ ॥
</details>
</div>


> **यादृशं भजते हि स्त्री सुतं सूते तथाविधम् ।**  
> **तस्मात् प्रजाविशुद्ध्यर्थं स्त्रियं सूते तथाविधम्  ॥ ९.९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/009_yAdRsham_bhajate.md">
<details open><summary><h4>भारुचिः ...{Loading}...</h4></summary>


तत्संरक्षणाच् चापत्यशुद्ध्या सर्वकर्माधिकारो ऽत्यन्तोत्कर्षप्रयोजनो यस्मात् । अतश् चायम् उक्तो मुहुर् मुहुर् आदरेण तत्संरक्षणे ॥ ९.९ ॥
</details>
</div>


> **[न कश्चिद् योषितः शक्तः प्र]सह्य परिरक्षितुम् ।**  
> **एतैर् उपाययोगैस् तु शक्याः स्युःपरिरक्षितुम्  ॥ ९.१० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/010_na_kash.md">
<details open><summary><h4>भारुचिः ...{Loading}...</h4></summary>


पूर्वापरविरोधः शास्त्रे न न्याय्यो भिन्नप्रकरणे ऽपि, किं पुनर् एकप्रकरणे । यत एव[ं न कश्चिद्] योषितः शक्तः प्रसह्य परिरक्षितुम् इतीदं वक्ष्यमाणोपय(?)स्तुत्यर्थम् । एवं च पूर्वं स्त्रीसंरक्षणोपदेशो न विरुध्यते ॥ ९.१० ॥

_के पुनस् तद्रक्षणोपायाः । यतस् तान् दर्शयति ।_
</details>
</div>


> **अर्थसंरहणे चैनां व्यये चैव नियोजयेत् ।**  
> **सौचे (?) धर्मे ऽन्नपक्त्यां च पारिणह्यस्य चेक्षणे  ॥ ९.११ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/011_arthasya_sangrahe.md">
<details open><summary><h4>भारुचिः ...{Loading}...</h4></summary>


पारीणह्यम् आसनशयनोपधानास्त्रणादि "पत्नी हि पारीणह्यस्येशे" इति श्रुतेः ॥ ९.११ ॥
</details>
</div>


> **अरक्षिता गृहे रुद्धाः पुरुषैर् आप्तकारिभिः ।**  
> **आत्मानम् आत्मना यास् तु रक्षेयुस् ताः सुरक्षिताः  ॥ ९.१२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/012_araxitA_gRhe.md">
<details open><summary><h4>भारुचिः ...{Loading}...</h4></summary>


अनन्तरश्लोकोतेन चोपायेनैता **आत्मानम् आत्मना** रक्षन्ति तस्मात् तत्स्तुतिपरम् एवेदम् । न तु गृहोपरोधाप्तपुरुषोपग्रहलक्षणयोस् स्त्रीरकषणहेत्वोर् अयं प्रतिषेधः, सामर्थ्यात् प्रकरणाच् चेति । अथ वा नारीसंदूषणपरिवर्जनस्तुतिपरम् एतत्, **आत्मानम् आत्मना यास् तु रक्षेयुस् ताः सुरक्षिता** इति । यतस् तत्परिवर्जनार्थं तानि दर्शयति ॥ ९.१२ ॥
</details>
</div>


> **पानम् दुर्जनसंसर्गः पत्या च विरहो ऽटनम् ।**  
> **स्वप्नो ऽन्यगेहवासश् च नारीसंदूषणानि षट्  ॥ ९.१३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/013_pAnan_durjanasaMsargaH.md">
<details open><summary><h4>भारुचिः ...{Loading}...</h4></summary>


परिवर्जनार्थ एषाम् उपदेशस् तत्पुरुषाणाम् । यतश् च पानादिव्यभिचारकरणेषु वर्तमानाः ॥ ९.१३ ॥
</details>
</div>


> **नैता रूपं परीक्षन्ते नासां वयसि संस्थितिः ।**  
> **व्रूपं रूपवन्तं वा पुमान् इत्य् एव भुञ्जते  ॥ ९.१४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/014_naitA_rUpam.md">
<details open><summary><h4>भारुचिः ...{Loading}...</h4></summary>


एतास्व् अवस्थासु वर्तमाना विसंज्ञाः सत्यः । यतः पानादीन् वर्जयेयुः ॥ ९.१४ ॥
</details>
</div>


> **पौंश्चल्याच् चलचित्ताच् च नैःस्नेह्याच् च स्वभावतः ।**  
> **रक्षिता यत्नतो ऽपीह भर्तृष्व् एता विकुर्वते  ॥ ९.१५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/015_pauMshchalyAch_chalachittAch.md">
<details open><summary><h4>भारुचिः ...{Loading}...</h4></summary>


आसु पानाद्यवस्थासु । अतो न पूर्वविश्वासात् पानादिषुपेक्ष्याः (?) ॥ ९.१५ ॥
</details>
</div>


> **एवं स्वभावं ज्ञात्वासां प्रजापतिनिसर्गजम् ।**  
> **परमं यत्नम् आतिष्ठेत् पुरुषो रक्षणं प्रति  ॥ ९.१६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/016_evaM_svabhAvam.md">
<details open><summary><h4>भारुचिः ...{Loading}...</h4></summary>


व्यभिचारात्मकत्वम् आसां स्वभावतः । अतस् तं विदित्वा नित्यम् एता रक्ष्याः । न विश्वासाद् उपेक्षणीयाः गृहीतविनया इति कृत्वा ॥ ९.१६ ॥

_यतश् च ।_
</details>
</div>


> **शय्यासनम् अलंकारं कामं क्रोधम् अनार्यताम् ।**  
> **द्रोहभावं कुचर्यां च स्त्रीभ्यो मनुर् अकल्पयत्  ॥ ९.१७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/017_shayyAsanam_alankAram.md">
<details open><summary><h4>भारुचिः ...{Loading}...</h4></summary>


अतश् च युक्तास् ताः प्रयत्नतो रक्षितुम् एवं स्वभावत्वात् । तत्र तु **शय्या** भावो नाधिकरणं सुप्यते ऽस्याम् इति । एवम् आसनालंकारकामक्रोधाः, माक्ये भावप्रत्ययाभावे ऽपि । **अनार्यता द्रोहभाव** इत्य् अत्र स्वशब्देनैव भाव उपदिष्टः । चरणं चर्या **कुचर्या** उत्सिता चर्या । सर्व एते भावाः । एवम् "स्वभावं ज्ञात्वासाम्" इति प्रकृतत्वाद् अस्य । एवं च सति तन्निन्दावचनं रक्षार्थम् ॥ ९.१७ ॥

_यतश् च ।_
</details>
</div>


> **नास्ति स्त्रीणां क्रिया मन्त्रैर् इति धर्मे व्यवस्थितम् ।**  
> **निरिन्द्रिया ह्य् अमन्त्राश् च स्त्रियो ऽनृतम् इति स्थितिः  ॥ ९.१८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/018_nA-sti_strINAm.md">
<details open><summary><h4>भारुचिः ...{Loading}...</h4></summary>


"अमन्त्रिका तु कार्येयं स्त्रीणाम् आवृद् अशेषतः" इत्य् उक्तम् यद् तद् इदम् उच्यते- "नास्ति स्त्रीणां क्रिया मन्त्रैः" इति । विवाहसंस्कारश् च मन्त्रतः पुरुषसंबन्धापेक्षया न स्वातन्त्र्येण साधारणो वा । यतो न व्याघातः । अर्थवादार्थं चैतन् निन्दावचनम् । इन्द्रियं प्रज्ञाधैर्यादि । तदभावात् स्त्रियो ऽनिन्द्रिया इत्य् उच्यन्ते, नान्यथा । एवं चाबला इत्य् एवम् एताः प्रसिद्धाः । यतो निरिन्द्रिया अमन्त्राश् च स्त्रियः अतस् तासां स्ववीर्यस्याभावात् स्वयम् आत्मसंरक्षणे सामर्थ्यं नास्ति । अमन्त्रत्वाच् च पुरुषवन् मन्त्रवता संस्कारेण शुद्धिर् नास्ति । अमन्त्रत्वाच् च पुरुषवन् मन्त्रवता संस्कारेण शुद्धिर् नास्ति । आत्मसंयमने त्व् आसां सुद्धिर् एषितव्या । अतश् चैता निरिन्द्रिया निर्वीर्या निस्संज्ञत्वान् निर्विज्ञानाः सत्यो ऽनृतशब्देन निन्द्यन्ते । व्यभिचारात्मकत्वेन वा प्रकृतेन ॥ ९.१८ ॥
</details>
</div>


> **तथा च श्रुतयो बह्व्यो गदिता निगमेष्व् अपि ।**  
> **स्वालक्षण्यपरीक्षार्थं तासां च शृणुताकृतिम्  ॥ ९.१९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/019_tathA_cha.md">
<details open><summary><h4>भारुचिः ...{Loading}...</h4></summary>


**स्वालक्षण्यम्** आसां व्यभिचारः । यतस् तासां व्यभिचार्**आकृतिम्** इमां **शृणुत** ॥ ९.१९ ॥
</details>
</div>


> **यन् मे माता प्रलुलुभे विचरन्त्य् अप्[अतिव्रता ।**  
> **तन् मे रेतः पिता वृ]ङ्क्ताम् इत्य् अस्यैतन् निदर्शनम्  ॥ ९.२० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/020_yan_me.md">
<details open><summary><h4>भारुचिः ...{Loading}...</h4></summary>


कस्मिंश्चित् किल कर्मणि यजमान इदम् आह- यद्य् अपि मे माता परपुरुषलोभा व्यभिचारिणी भवेत् तथापि तद् रेतः पितैव मे वृङ्क्ता[म् इति । अस्य]इतन् निदर्शनम्- वेदे ऽपि च स्वभावव्यभिचारित्वं स्त्रीणां दृश्यते । ततस् तत्संरक्षणार्थम् अयं वैदिको निगम उदाहृतः ॥ ९.२० ॥

_अन्यच् चाह ।_
</details>
</div>


> **ध्यायत्य् अनिष्टं यत् किंचित् पाणि[ग्राहस्य चेतसा ।**  
> **तस्यैष व्यभिचारस्य] निह्नवः सम्यग् उच्यते  ॥ ९.२१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/021_dhyAyaty_aniShTam.md">
<details open><summary><h4>भारुचिः ...{Loading}...</h4></summary>


एवं च मनोव्यभिचारे एतद् विज्ञेयम् । "यादृग्गुणेन भर्त्रा स्त्री संयुज्येत यथाविध्", तादृग्व्यभिचारस्य निह्नवः प्रमार्जनं प्रायश्चित्तम् अस्य मन्त्र[द्वारेण] । न केवलं मनोव्यभिचारप्रदर्शकम् एतत्, किं तर्हि कर्मव्यभिचारप्रायश्चित्तम् एव विज्ञेयम् ॥ ९.२१ ॥
</details>
</div>


> **यादृग्गुणेन भर्त्रा स्त्री संयुज्येत यथाविधि ।**  
> **तादृēग्गुणा सा भवति समुद्रेणेव निम्नगा  ॥ ९.२२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/022_yAdRg-guNena_bhartrA.md">
<details open><summary><h4>भारुचिः ...{Loading}...</h4></summary>


आत्मसंयमनेनाप्य् एताः शक्या रक्षितुं मनुष्येणेत्य् उपायान्तरनिर्देशः । न केवलम् असंयततयात्मानम् एवोपहन्ति मनुष्याः, किं तर्हि स्त्रिया अप्य् उपघात एवंवृत्तो वर्तत इत्य् अस्यार्थस्य निदर्शनम् ॥ ९.२२ ॥
</details>
</div>


> **अक्षमाला वसिष्ठेन संयुक्ताधमयोनिजा ।**  
> **शारङ्गी मन्दपालेन जगमाभ्यर्हणीयताम्  ॥ ९.२३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/023_axamAlA_vasiShThena.md">
<details open><summary><h4>भारुचिः ...{Loading}...</h4></summary>


_यस्माच् च ।_
</details>
</div>


> **एताश् चान्याश् च लोक ऽस्मिन्न् अपकृष्टप्रसूतयः ।**  
> **उत्कर्षं योषितः प्राप्ताः स्वैः स्वैर् भर्तृगुणैः शुभैः  ॥ ९.२४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/024_etAsh_chA-nyAsh.md">
<details open><summary><h4>भारुचिः ...{Loading}...</h4></summary>


अतश् चात्मसंयमे यत्नः कर्तव्यः, स्त्रीरक्षणार्थतः तस्येति ॥ ९.२४ ॥
</details>
</div>


> **एषोदिता लोकयात्रा नित्यं स्त्रीपुंसयोः शुभा।**  
> **प्रेतेह च सुखोदर्कान् प्रजाधर्मान् निबोधत  ॥ ९.२५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/025_eShoditA_lokayAtrA.md">
<details open><summary><h4>भारुचिः ...{Loading}...</h4></summary>


कस्य प्रजा, किं क्षेत्रिणो, बीजिन, उभयोर् वेति ॥ ९.२५ ॥
</details>
</div>


> **प्रजनार्थं महाभागाः पूजार्हा गृहदीप्तयः ।**  
> **स्त्रियः श्रियश् च गेहेषु न विशेषो ऽस्ति कश्चन  ॥ ९.२६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/026_prajanArtham_mahA-bhAgAH.md">
<details open><summary><h4>भारुचिः ...{Loading}...</h4></summary>


एषो ऽस्याभिप्रायः- सर्वदोषावस्कन्नानाम् अपि हि स्त्रीणां प्रजननायोगान् महाप्रयोजनत्वे सत्य् अयुक्तस् तासां परित्यागः प्रायश्चित्तप्रत्याहरणीयत्वात् । तथा च वक्ष्यति संयतां वासयेद् गृहे, "यत् पुंसः परदारेषु तच् चैनं चारयेद् व्रतम्" इति वचनात् । न चाकस्मात् स्तुतिः प्रवर्तत इति कृत्वावश्यम् एतद् अभ्युपगन्तव्यम् ॥ ९.२६ ॥

_यतश् च ।_
</details>
</div>


> **उत्पादनम् अपत्यस्य जातस्य परिपालनम् ।**  
> **प्रत्यहं लोकयात्रायाः प्रत्यक्षं स्त्रीनिबन्धनम्  ॥ ९.२७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/027_utpAdanam_apatyasya.md">
<details open><summary><h4>भारुचिः ...{Loading}...</h4></summary>


अयम् अपरः स्त्रीप्रशंसार्थः श्लोकः पूर्वोक्तप्रयोजनार्थ एव विज्ञेयः ॥ ९.२७ ॥

_किं चान्यत्, येन ।_
</details>
</div>


> **अपत्यं धर्मकार्याणि शुश्रूषा रतिर् उत्तमा ।**  
> **दाराधीनस् तथा स्वर्गः पितॄणाम् आत्मनस् च हि  ॥ ९.२८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/028_apatyan_dharmakAryANi.md">
<details open><summary><h4>भारुचिः ...{Loading}...</h4></summary>


अतश् च यथोक्त एवार्थो विज्ञेयः ॥ ९.२८ ॥

_एवं च सति ।_
</details>
</div>


> **पतिं या नातिचरति मनोवाग्देहसंयता ।**  
> **सा भर्तृलोकान् आप्नोति सद्भिः साध्वीति चोच्यते ॥ ९.२९ ॥**  
> **व्यभिचारात् तु भर्तुः स्त्री लोके प्राप्नोति निन्द्यताम् ।**  
> **सृगालयोनिं चाप्नोति पापरोगैश् च पीड्यते  ॥ ९.३० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/030_vyabhichArAt_tu.md">
<details open><summary><h4>भारुचिः ...{Loading}...</h4></summary>


यस्मात् तस्माद् आभिः भर्तृपारतन्त्र्यं न मोक्तव्यम् ॥ ९.२९–३० ॥
</details>
</div>


> **पुत्रं प्रत्य् उदितं सद्भिः पूर्वजैश् च महर्षिभिः ।**  
> **विश्वजन्यम् इमं पुण्यम् उपन्यासं निबोधत  ॥ ९.३१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/031_putram_pratyuditam.md">
<details open><summary><h4>भारुचिः ...{Loading}...</h4></summary>


यथा विश्वजन्य् ऽसौ तथेदम् उच्यते ॥ ९.३१ ॥
</details>
</div>


> **भर्तुः पुत्रं विजानन्ति श्रुतिद्वैधं तु कर्तरि ।**  
> **आहुर् उत्पादकं केचिद् अपरे क्षेत्रिणं विदुः  ॥ ९.३२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/032_bhartari_putram.md">
<details open><summary><h4>भारुचिः ...{Loading}...</h4></summary>


अपरेषां पक्ष उभयोः ॥ ९.३२ ॥

_अस्या विप्रतिपत्तेः कारणम् आह ।_
</details>
</div>


> **क्षेत्रभूता स्मृता नारी बीजभूतः स्मृतः पुमान् ।**  
> **क्षेत्रबीजसमायोगात् संभवः सर्वदेहिनाम्  ॥ ९.३३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/033_xetrabhUtA_smRtA.md">
<details open><summary><h4>भारुचिः ...{Loading}...</h4></summary>


अत एतस्मात् कारणाद् युक्तेयं विप्रतिपत्तिः ॥ ९.३३ ॥

_अस्यां च विप्रतिपत्तौ स्थितं पक्षं दर्शयति ।_
</details>
</div>


> **विशिष्टं तु क्वचिद् बीजं** **स्त्रीयोनिस् त्व् एव कुत्रचित् ।**
> **उभयं तु समं यत्र सा प्रसूतिर् विशिष्यते  ॥ ९.३४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/034_vishiShTa~N_kutra.md">
<details open><summary><h4>भारुचिः ...{Loading}...</h4></summary>

&gt; **विशिष्टं तु क्वचिद् बीजं**

कैश्चित् परिगृहीतम् ।

&gt; **स्त्रीयोनिस् त्व् एव कुत्रचित् ।**

अपरेषां पक्षः ।

&gt; **उभयं तु समं यत्र सा प्रसूतिर् विशिष्यते  ॥ ९.३४ ॥**

इत्य् अयं स्थितः पक्ष आचार्यस्य विज्ञेयः ॥ ९.३४ ॥

_अत्र पूर्वः पक्षः प्रदर्श्यते ।_
</details>
</div>


> **बीजस्य चैव योन्याश् च बीजम् उत्कृष्टम् उच्यते ।**
> **सर्वभूतप्रसूतिर् हि बीजलक्षणलक्षिता  ॥ ९.३५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/035_bIjasya_chaiva.md">
<details open><summary><h4>भारुचिः ...{Loading}...</h4></summary>

&gt; **बीजस्य चैव योन्याश् च बीजम् उत्कृष्टम् उच्यते ।**

यस्मात्,

&gt; **सर्वभूतप्रसूतिर् हि बीजलक्षणलक्षिता  ॥ ९.३५ ॥**

</details>
</div>


> **यादृशं तूप्यते बीजं क्षेत्रे कालोपपादिते ।**  
> **तादृग् रोहति तत् तस्मिन् बीजं स्वैर् व्यञ्जितं गुणैः  ॥ ९.३६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/036_yAdRshan_tUpyate.md">
<details open><summary><h4>भारुचिः ...{Loading}...</h4></summary>

तथा सति,

अतश् च बीजानां तत्प्राधान्यम् ॥ ९.३६ ॥

</details>
</div>


> **इयं भूमिर् हि भूतानां शाश्वती योनिर् उच्यते ।**  
> **न च योनिगुणान् कांश्चिद् बीजं पुष्यति पुष्टिषु  ॥ ९.३७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/037_iyam_bhUmir.md">
<details open><summary><h4>भारुचिः ...{Loading}...</h4></summary>


_येन च,_  

अतश् च तद्धर्माननुवृत्तेर् बीजस्य क्षेत्रम् अप्रधानम् ॥ ९.३७ ॥


</details>
</div>


> **भूमाव् अप्य् एककेदारे कालोप्तानि कृषीवलैः ।**  
> **नानरूपाणि जायन्ते बीजानीह स्वभवतः  ॥ ९.३८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/038_bhUmAv_apy.md">
<details open><summary><h4>भारुचिः ...{Loading}...</h4></summary>

यतश् च ।

बीजानुविधानेन भूमिजात्यननुविधानेन च ॥ ९.३८ ॥

</details>
</div>


> **व्रीहयः शालयो मुद्गास् तिला माषास् तथा यवाः ।**  
> **[यथाबीजं प्ररोहन्ति लशुनानीक्षव]स् तथा  ॥ ९.३९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/039_vrIhayaH_shAlayo.md">
<details open><summary><h4>भारुचिः ...{Loading}...</h4></summary>


_तथा च दर्शयति ।_

एवं च सति प्रत्यक्षतः ।
</details>
</div>


> **अन्यद् उप्तं जातम् अन्यद् इत्य् एतन् नोपपद्यते ।**  
> **उप्यते यद् धि यद् बीजं तत् तद् एव प्ररोहति  ॥ ९.४० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/040_anyad_uptam.md">
<details open><summary><h4>भारुचिः ...{Loading}...</h4></summary>


एतावद्बीजप्राधान्यपक्षः । अधुना [क्षेत्रप्राधान्यपक्षः प्रदर्श्य]ते ॥ ९.४० ॥
</details>
</div>


> **तत् प्राज्ञेन विनीतेन ज्ञानविज्ञानवेदिना ।**  
> **आयुष्कामेन वप्तव्यं न जातु परयोषिति  ॥ ९.४१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/041_tat_prAjnena.md">
<details open><summary><h4>भारुचिः ...{Loading}...</h4></summary>


क्षेत्रप्राधान्यात्, मा भूत् परक्षेत्रे बीजापहारः । [अनादिपरंपरासिद्धं च यतः परक्षेत्रजातं न] बीजिनो ऽपत्यम् ॥ ९.४१ ॥

_एवं च ।_
</details>
</div>


> **अत्र गाथां यमोद्गीतां कीर्तयन्ति पुराविदः ।**  
> **यथा बीजं न वप्तव्यं पुंसा परपरिग्रहे ॥ ९.४२ ॥**  
> **नश्यतीषुर् यथा विद्धः खे विद्धम् अनुविद्ध्य[तः ।**  
> **तथा नश्यति वै क्षिप्रं बीजं पर]परिग्रहे  ॥ ९.४३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/043_nashyatIShur_yathA.md">
<details open><summary><h4>भारुचिः ...{Loading}...</h4></summary>


परिग्रहे सत्य् अन्यस्य । पश्चाद् अस्वामित्वात् फलाभावं दर्शयति ॥ ९.४३ ॥
</details>
</div>


> **पृथोर् अपीमां पृथिवीं भार्यां पूर्वविदो विदुः ।**  
> **स्थाणुच्छेदस्य केदारम् आहुः शल्यवतो मृगम्  ॥ ९.४४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/044_pRthor_apImAm.md">
<details open><summary><h4>भारुचिः ...{Loading}...</h4></summary>


अतश् च पूर्वपरिगृहीतुः क्षेत्रिणः क्षेत्रम् । यस्य तत् क्षेत्रं तस्य च क्षेत्रफलं विज्ञेयम्, न बीजिनः । तथा चागमः ॥ ९.४४ ॥
</details>
</div>


> **एतावान् एव पुरुषो यज्जायात्मा प्रजेति ह ।**  
> **विप्राः प्राहुस् तथा चैतद् यो भर्ता सा स्मृताङ्गना  ॥ ९.४५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/045_etAvAn_eva.md">
<details open><summary><h4>भारुचिः ...{Loading}...</h4></summary>


यतश् चैतद् एवम् ।
</details>
</div>


> **न निष्क्रयविसर्गाभ्यां भर्तुर् भार्या विमुच्यते ।**  
> **एतद् धर्मं विजानीमः प्राक् प्रजापतिनिर्मितम्  ॥ ९.४६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/046_na_niShkraya-visargAbhyAm.md">
<details open><summary><h4>भारुचिः ...{Loading}...</h4></summary>


एतद् दर्शयत्य् अनेन न परस्त्री केनचित् क्रयेण प्रतिग्रहेण वात्मीया धर्मतः शक्या कर्तुम् । यतो ऽस्य बीजनाशः परस्यावश्यंभावी क्षेत्रप्राधान्यात् । तथा च लोके ॥ ९.४६ ॥
</details>
</div>


> **सकृद् अंशो निपतति सकृत् कन्या प्रदीयते ।**  
> **सकृद् आह ददानीति त्रीण्य् एतानि सतां सकृत्  ॥ ९.४७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/047_sakRd_aMsho.md">
<details open><summary><h4>भारुचिः ...{Loading}...</h4></summary>


कन्यातो अन्यद् अपि देयद्रव्यं दाता प्रतिग्रहीत्रे । एवं च सति **त्रीण्य् एतानि सतां सकृत्** । अतश् च स पुनर्दानासंभवस् तस्याः । तथा च न बीजप्राधान्यं परपरिग्रीतायाम् । कथम् ॥ ९.४७ ॥
</details>
</div>


> **यथा गोऽश्वोष्ट्रदासीषु त्व् अजाविमहिषीषु च ।**  
> **नोत्पादकः प्रजाभागी तथैवान्याङ्गनास्व् अपि  ॥ ९.४८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/048_yathA_go--shvoShTra-dAsIShu.md">
<details open><summary><h4>भारुचिः ...{Loading}...</h4></summary>


एवम्,
</details>
</div>


> **ते ऽक्षेत्रिणो बीजवन्तः परक्षेत्रप्रवापिणः ।**  
> **ते वै सस्यस्य जातस्य न लभन्ते फलं क्वचित् ॥ ९.४९ ॥**  
> **यद् अन्यगोषु वृषभो वत्सानां जनयेच् छतम् ।**  
> **गोमिनाम् एव ते सर्वे मोघं वृषभचेष्टितम् ॥ ९.५० ॥**  
> **यथा चाक्षेत्रिणो बीजं परक्षेत्रप्रवापिणः ।**  
> **करोति क्षेत्रिणाम् अर्थं न बीजी लबते फलम्  ॥ ९.५१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/051_tathaivA-xetriNo_bIjam.md">
<details open><summary><h4>भारुचिः ...{Loading}...</h4></summary>


प्रकृतस्यार्थस्य सर्व एते दृष्टान्तश्लोकाः प्ररूपणाय । एवं योनिबलीयस्त्वात् परक्षेत्रजाता न बीजिनो भवन्तीति ॥ ९.४९–५१ ॥
</details>
</div>


> **फलं त्व अनभिसंधाय क्षेत्रिणां बीजिनां तथा ।**  
> **प्रत्यक्षं क्षेत्रिणाम् अर्थो बीजा योनिर् बलीयसी  ॥ ९.५२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/052_phalan_tv.md">
<details open><summary><h4>भारुचिः ...{Loading}...</h4></summary>


एवं च सति **फलं त्व् अनभिसंधायेति** वचनात् ।
</details>
</div>


> **क्रियाभ्युपगमात् त्व् एव बीजार्थं यत् प्रकीर्यते ।**  
> **तस्येह भागिनौ दृष्टौ बीजी क्षेत्रिक एव च  ॥ ९.५३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/053_kriyAbhyupagamAt_tv.md">
<details open><summary><h4>भारुचिः ...{Loading}...</h4></summary>


एवं च संविदा बीजी फलं लभते, नान्यथा । अयं च संविदा करणेन तृतीयः पक्षो विज्ञेयः । यत्र त्व् एवम् उभयोः संविन् नास्ति तत्र ॥ ९.५३ ॥
</details>
</div>


> **ओघवाताहृतं बीजं यस्य क्षेत्रे प्ररोहति ।**  
> **तज् ज्ञेयं क्षेत्रिकस्यैव न वप्ता लभते फलम्  ॥ ९.५४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/054_ogha-vAtAhRtam_bIjam.md">
<details open><summary><h4>भारुचिः ...{Loading}...</h4></summary>


ओघवातग्रहणं च प्रदर्शनार्थं विज्ञेयम् । अतश् च यश् चौर्याद् बलाद् वा पारक्षेत्रवापी न तस्यास्ति भाग इति गम्यते ॥ ९.५४ ॥
</details>
</div>


> **एष धर्मो गवाश्वस्य दास्युष्ट्राजाविकस्य च ।**  
> **विहङ्गमहिषानां च विज्ञेयः प्रसवं प्रति  ॥ ९.५५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/055_eSha_dharmo.md">
<details open><summary><h4>भारुचिः ...{Loading}...</h4></summary>


गर्दभस्याननुक्रान्तस्यापि पशुसामान्याद् अयम् एव धर्मः स्यात् ॥ ९.५५ ॥
</details>
</div>


> **एतद् वः सारफल्गुत्वं बीजयोन्योः प्रकीर्तितम् ।**  
> **अतः परं प्रवक्ष्यामि योषितां धर्मम् आपदि  ॥ ९.५६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/056_etad_vaH.md">
<details open><summary><h4>भारुचिः ...{Loading}...</h4></summary>


उपसंहारोपन्यासार्थः श्लोकः ॥ ९.५६ ॥
</details>
</div>


> **भ्रातुर् ज्येष्ठस्य या भार्या गुरुपत्न्यनुजस्य सा ।**  
> **यवीयसस् तु या भार्या स्नुषा ज्येष्ठस्य सा स्मृता  ॥ ९.५७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/057_bhrAtur_jyeShThasya.md">
<details open><summary><h4>भारुचिः ...{Loading}...</h4></summary>


एतस्यां च व्यवस्थायां सत्याम् ।
</details>
</div>


> **ज्येष्ठो यवीयसो भार्यां यवीयान् वाग्रजस्त्रियम् ।**  
> **पतितौ भवतो गत्वा नियुक्ताव् अप्य् अनापदि  ॥ ९.५८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/058_jyeShTho_yavIyaso.md">
<details open><summary><h4>भारुचिः ...{Loading}...</h4></summary>


आपदुपगमस्तुत्यर्थं श्लोकद्वयम् । **नियुक्ताव् अप्य् अन्पदीति** वचनाद् एवम् आपद्य् अप्य् अनियुक्तौ पतितौ भवतः । एवं च सति ज्येष्ठेन कनिष्ठेन वा नियुक्तेन च गुरुभिर् आपदि चोपगमः प्रतिपादनीयः ॥ ९.५८ ॥

इदानीम् आपद् उच्यते ।
</details>
</div>


> **देवराद् वा सपिण्डाद् वा स्त्रिया सम्यङ् नियुक्तया।**  
> **प्रजेप्सिताधिगन्तव्या सन्तानस्य परिक्षये  ॥ ९.५९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/059_devarAd_vA.md">
<details open><summary><h4>भारुचिः ...{Loading}...</h4></summary>


एवं च सति ज्येष्ठकनिष्ठाव् उभाव् अपि **देवर**शब्देन [विज्ञेयौ । अत एव तयोर् अविशे]षापेक्षो नियोग इति गम्यते । तथा च वक्ष्यति- "निजो विन्देत देवरः" इति । आपत् सन्तानाभावो ऽनुत्पन्नापत्यतया मृतपु[त्रत्वेन वा । अन्ये तु वर्णय्]अन्ति- "पश्येच् चेज् जीवतो मुखम्" इति वचनात्, जन्मनैव कृतो ऽनेन सन्तत्यर्थ इति । तद् अयुक्तम्, शास्त्रविरोधात् । एवं हि श्रूयते- "तस्मात् पुत्रम् अनुशिष्टं [तल्लोक्यम् आहुस् तस्माद् एनम् अनुशासति]" इति वाजसनेयिनां संप्रतिविधाव् एतद् रहस्यब्राह्मणम् । तथा च स्मृत्यन्तरम्- "सत्पुत्रशिष्यास् त्रायन्ते" इति । एवं च मृतपुत्रस्यापि नियोगः । तथा चाविशेषशास्त्रम् इदं **सन्तानस्य परिक्षय** इति । यथानुत्पन्नपुत्रस्य सन्तानपरिक्षयः एवं विनष्टस्यापीत्य् अयम् उच्यते । यतः कालसामान्याद् उक्त उभयत्रापि नियोगः । एवं च सति "द्वितीयम् एके प्रजनम्" इत्य् एतद् युक्तरूपं भवति । इदानीम् उपगमविधिर् अयम् उच्यते ॥ ९.५९ ॥
</details>
</div>


> **विधवायां नियुक्तस् तु घृताक्तो वाग्यतो निशि ।**  
> **एकम् उत्पादयेत् पुत्रं न द्वितीयं कथंचन  ॥ ९.६० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/060_vidhavAyAn_niyuktas.md">
<details open><summary><h4>भारुचिः ...{Loading}...</h4></summary>


**विधवा**ग्रहणस्य दर्शनर्थत्वाद् अविधव्याम् अपि नियोगो न [निषिद्ध इति] विज्ञायते । वक्ष्यति हि "यद्य् अर्थिता तु दारैः स्यात् क्लीबादीनां कथंचन" इति । एवं च पाण्डोर् अविधवानियोगाद् एवापत्योत्पत्तिः स्मर्यते । दिवा च प्रतिषेधान् **निशीत्य्** अयम् अन्धकारोपदेशः, तथा च व्यासोपगमः स्मर्यते ॥ ९.६० ॥
</details>
</div>


> **द्वितीयम् एके प्रजनं मन्यन्ते स्त्रीषु तद्विदः ।**  
> **अनिर्वृत्तं नियोगार्थं पश्यन्तो धर्मतस् तयोः  ॥ ९.६१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/061_dvitIyam_eke.md">
<details open><summary><h4>भारुचिः ...{Loading}...</h4></summary>


अनयोः स्मृत्योर् द्वितीयपुत्रजननस्मृतिर् ज्यायसी, सन्तानानुग्रहात् । कारणम् अत्र गृह्यत इति चेद् उभयत्र कारणग्रहणाद् अप्रवृत्तिर् एवं सति स्यात् ॥ ९.६१ ॥
</details>
</div>


> **विधवायां नियोगार्थे निवृत्ते तु यथाविधि ।**  
> **गुरुवच् च स्नुषावच् च वर्तेयातां परस्परम्  ॥ ९.६२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/062_vidhavAyAn_niyogArthe.md">
<details open><summary><h4>भारुचिः ...{Loading}...</h4></summary>


एतस्माच् च ज्येष्ठनियोगो विज्ञायते । तथा च परिभाषोक्ता- "ज्येष्ठो यवीयसो भार्याम्" इति । उभयोश् च देवरशब्देन ग्रहणं युक्तम् "देवराद् वा सपिण्डाद् वा" इत्य् अत्र । अस्य प्रतिषेधविधेर् अर्थवादः ॥ ९.६२ ॥
</details>
</div>


> **नियुक्तौ यौ विधिं हित्वा वर्तेयातां तु कामतः ।**  
> **ताव् उभौ पतितौ स्यातां स्नुषागगुरुतल्पगौ  ॥ ९.६३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/063_niyuktau_yau.md">
<details open><summary><h4>भारुचिः ...{Loading}...</h4></summary>


विधवानियोगविधीनां सर्वेषां व्यतिक्रमनिन्दार्थवादो ऽयम् अविशेषाद् विज्ञेयः, न केवलम् अनन्तरश्लोकस्य नियोगार्थनिर्वृत्त्युत्तरकालप्रतिषेधस्य । एष तावद् एव कारणाद् विधवानियोगः । अस्य प्रतिषेधः ॥ ९.६३ ॥
</details>
</div>


> **नान्यस्मिन् विधवा नारी नियोक्तव्या द्विजातिभिः ।**  
> **अन्यस्मिन् हि न्युञ्जाना धर्मं हन्युः सनातनम् ॥ ९.६४ ॥**  
> **नोद्वाहिकेषु मन्त्रेषु नियोगः कीर्त्यते क्वचित् ।**  
> **न विवाहविधाव् उक्तं विधवावेदनंपुनः  ॥ ९.६५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/065_nodvAhikeShu_mantreShu.md">
<details open><summary><h4>भारुचिः ...{Loading}...</h4></summary>


&gt; **नोद्वाहिकेषु मन्त्रेषु नियोगः कीर्त्यते क्वचित् ।**

लिङ्गतो वचनतो वा,

&gt; **न विवाहविधाव् उक्तं विधवावेदनंपुनः  ॥ ९.६५ ॥**

**विवाहविधिः** शास्त्र इत्य् अर्थः ।
</details>
</div>


> **अयं द्विजाइर् हि विद्वद्भिः पशुधर्मो विगर्हितः ।**  
> **मनुष्याणाम् अपि प्रोक्तो वेने राज्यं प्रशासति ॥ ९.६६ ॥**  
> **स महीम् अखिलां भुञ्जन् राजर्षिप्रवरः पुरा ।**  
> **वर्णानां संकरं चक्रे कामोपहतचेतनः ॥ ९.६७ ॥**  
> **तदा प्रभृति यो मोहात् प्रमीतपतिकां स्त्रियम् ।**  
> **नियोजयत्य् अपत्यार्थे तं विगर्हन्ति साधवः॥ ९.६८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/068_tataH_prabhRti.md">
<details open><summary><h4>भारुचिः ...{Loading}...</h4></summary>


इमे नियोगप्रतिषेधार्थाः सपुराकल्पाः पञ्चश्लोकाः । उक्तप्रतिषिद्धत्वाच् च नियोगस्य विकल्पः । अनयोस् तु स्मृत्योः कतरा ज्याससीति । किं नः । एतेन शक्यते त्व् एतद् एवं वक्तुम् । उभयत्राभ्युदयः, येनैकत्रापत्यम्, अन्यत्र संयमः । उभयं च विशेषतः संस्कृतम्, यतो नियोगो ऽप्य् अभ्युदयाय । न हि मृतस्य जीवतो वा पत्युर् नियोक्तुः [वा] काचिद् इन्द्रियप्रीतिर् अस्ति, नापि पित्रादीनाम् । विधानसामर्थाच् च पित्रादीनाम् अपि योग्याभ्युदयायेति गम्यते । प्रतिषेधोपदेशसामर्थाच् चानियोगे ऽप्य् अनत्ययः । विधवानियोगसाम्याच् च तत्प्रकरण एवायं कन्यानियोगः शिष्यते ॥ ९.६४–६८ ॥
</details>
</div>


> **यस्या म्रियेत कन्याया वाचा सत्ये कृते पतिः ।**  
> **ताम् अनेन विधानेन निजो विन्देत देवरः  ॥ ९.६९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/069_yasyA_mriyeta.md">
<details open><summary><h4>भारुचिः ...{Loading}...</h4></summary>


**विधानं** विधिर् विवाहो यथोक्तः, **विन्देतेति** वचनात् । इतरथा ह्य् अनूढाम् उपगच्छतः कन्यादूषणम् उपपतं स्यात् । निय्मार्थश् चैवम् आरम्भः । एतस्माद् एव च लिङ्गात् प्राग् विवाहात् वाक्प्रदानम् अस्ति, यस्मिन् निर्वृत्ते मृते भर्तरि सान्यस्मै दीयेत ॥ ९.६९ ॥
</details>
</div>


> **यथाविध्यधिगम्यैनां शुक्लवस्त्रां शुचिव्रताम् ।**  
> **मिथो भजेताप्रसवात् सकृत् सकृद् ऋताव् ऋतौ  ॥ ९.७० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/070_yathAvidhy_adhigamyainAm.md">
<details open><summary><h4>भारुचिः ...{Loading}...</h4></summary>


**यथाविध्यधिगम्यैनां** विधिवद् ऊढाम् । **शुक्लवस्त्राम्** इति नियमः । **शुचिव्रतां** मनोवागादिसंयताम् । **मिथो भजेताप्रसवात् सकृत् सकृद् ऋताव् ऋतौ** । कायसामान्याद् विधवानियोगे ऽप्य् एवम् एव स्यात् । पूर्वं च घृता[क्तत्वादि यद् उक्तं] तद् इह सर्वं स्यात्, समानत्वान् नियोगस्य ॥ ९.७० ॥
</details>
</div>


> **न दत्वा कस्यचित् कन्यां [पुनर् दद्याद् विचक्षणः ।**  
> **दत्वा पुनः] प्रयच्छन् हि प्राप्नोति पुरुषानृतम्  ॥ ९.७१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/071_na_dattvA.md">
<details open><summary><h4>भारुचिः ...{Loading}...</h4></summary>


"सहस्रं पुरुषानृतम्" इति । दत्वान्यस्य कस्यचिद् दानाशङ्कया प्रतिषेधानुवादो ऽयम् ॥ ९.७१ ॥
</details>
</div>


> **विधिवत् प्रतिहृत्यापि त्यजेत् कन्यां विगर्हिताम् ।**  
> **व्याधितां वि[प्रदुष्टां वा छद्मना चोपपादिताम्  ॥ ९.७२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/072_vidhivat_pratigRhyA-pi.md">
<details open><summary><h4>भारुचिः ...{Loading}...</h4></summary>


प्रतिगृ]हीतापि सत्य् एव निमित्ते त्याजा (?) नान्यत्र "निष्क्रयविसर्गाभ्याम्" इति वचनात् । अतो ऽस्याः त्यागनिमित्तैर् विना यथाकामं न त्यागो ऽस्ति, यथोच्छिष्टद्रव्याणाम् ॥ ९.७२ ॥
</details>
</div>


> **यस् तु दोषवतीं कन्या[म् अनाख्यायोपपादयेत् ।**  
> **तस्य तद् वितथं कुर्या]त् कन्यादानं दुरात्मनः  ॥ ९.७३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/073_yas_tu.md">
<details open><summary><h4>भारुचिः ...{Loading}...</h4></summary>


छद्मनोपपादिता त्याज्येत्यस्यायम् अनुवादः कारणतस् त्यागे दोशा(?)भावप्रदर्शनार्थम् ॥ ९.७३ ॥
</details>
</div>


> **विधाय वृत्तिं भार्यायाःप्रवसेत् कार्यवा[न् नरः ।**  
> **अवृत्तिकर्षिता हि स्त्री प्रदुष्येत् स्थितिमत्य् अपि]  ॥ ९.७४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/074_vidhAya_vRttim.md">
<details open><summary><h4>भारुचिः ...{Loading}...</h4></summary>


कार्यार्थं नियमेन ग्रासाच्छादनप्रविधानं कुर्याद् भार्यायाः । अस्य नियमविधेर् अर्थवाद उत्तरः श्लोकार्धः । कार्यवतश् च मनुष्यस्य प्रवासोपदेशाद् विना कार्येण भार्यां मुक्त्वान्यत्र गमनं प्रतिषेधति ॥ ९.७४ ॥
</details>
</div>


> **विधाय प्रोषिते वृत्तिं जीवेन् नियमम् आस्थिता ।**  
> **प्रोषिते त्व् अविधायैव जीवेच् छिल्पैर् अगर्हितैः  ॥ ९.७५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/075_vidhAya_proShite.md">
<details open><summary><h4>भारुचिः ...{Loading}...</h4></summary>


एतस्याम् अवस्थायाम् अगर्हितशिल्पजीवनम् अभ्यनुज्ञायते तस्या जालिकादिकरणम् । एतेन विधवाया अजातपुत्राया वृत्त्युपायो व्याख्यातः । **गर्हितं** च वस्त्रनिर्णेजनादि । प्रवासप्रयोजनविशेषेण तदाजीवनापेक्षया कालविकल्पम् इदानीं दर्शयति ॥ ९.७५ ॥
</details>
</div>


> **प्रोषितो धर्मकार्यार्थं प्रतीक्ष्यो ऽष्टौ नरः समाः ।**  
> **विद्यार्थं षड् यशो ऽर्थं वा कामार्थं त्रींस् तु वत्सरान्  ॥ ९.७६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/076_proShito_dharmakAryArtham.md">
<details open><summary><h4>भारुचिः ...{Loading}...</h4></summary>


अगर्हितेनाजीवेद् इति । अविधायेत्य् अधिकारात् । तस्या एवायं कालनियमः, अगर्हितशिल्पजीवनेन । ऊर्ध्वं तु कालाद् एतस्माद् गर्हितेनापि जीवेच् छिल्पेन । एवं च विरुद्धशिल्पप्रतिप्रसवो ऽयं विज्ञेयः । **धर्मकार्यं** गुरुवचनादि । **कामार्थं** रूपाजीवनानुगमः । न तु व्यभिचारः, **प्रतीक्ष्यो ऽष्टौ नरः समाः** इत्य् एवमादिवचनाद्, येन शास्त्रविरुद्धस् तासां व्यतिक्रमः, अत्यन्तं संयमोपदेशात् । तथा च सति विधवानियोग एव तावत् कथंचिल् लब्धः, कुत एव व्यभिचारः । अन्यस् त्व् आह- अत ऊर्ध्वं व्यभिचारदोषाभावः, प्रतिप्रसवसामर्थ्यात् । न तु नियमेन व्यभिचारोपदेशः । न हि प्रोषिते ऽन्योढायोगो ऽस्ति यतो गुरुनियुक्तापत्यार्थं प्रवर्तते । एवं च सत्य् अत्यन्तम् अजीवन्त्याः प्राणवृत्तिमात्रार्थो रहसिजन्यो वा व्यभिचारमात्रप्रतिप्रसवो ऽयं विज्ञेयः । "या पत्या वा परित्यक्ता" इत्य् एवं परित्यागोपायजन्यपौनर्भवविषयः । तत् त्व् एतद् अत्यन्तशास्त्रविरोधाद् अयुक्तम् । अपरे त्व् इदं मनुष्याणाम् एव प्रवासकालनियमार्थं वर्णयन्ति । अतः परं प्रोषितस्यावस्थाने धर्मार्थम् अपि प्रत्यवायः स्याद् इति । यो ऽयम् अन्यार्थे वाक्ये सामर्थ्यगम्यो ऽर्थः, न तु शब्दार्थतया शक्यः कल्पयितुम् ॥ ९.७६ ॥
</details>
</div>


> **संवत्सरम् उदीक्षेत द्विषाणां योषितं पतिः ।**  
> **ऊर्ध्वं संवत्सरात् त्व् एनां दायं हृत्वा न संवसेत्  ॥ ९.७७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/077_saMvatsaram_pratIxeta.md">
<details open><summary><h4>भारुचिः ...{Loading}...</h4></summary>


न संवसेद् इत्य् उपगमनिवृत्तिः न निर्वासनम् । पातके ऽपि तस्याः [तन् न] युक्तं "निरुन्ध्याद् एकवेश्मनि" इति तत्र प्रायश्चित्तोपदेशात् । अन्यस् तु त्यागम् एवाह । एवं च सति त्यजतो नातिदोषः कारणोपदेशात् । न त्व् अन्यत्र । सर्वश् च स्त्रीत्यागः प्राग् अग्न्याधेयात् विज्ञेयः, नोत्तरत्र, तया सार्धम् अस्य प्रजाकर्मसहत्वोपदेशाद् इति कश्चित् ॥ ९.७७ ॥
</details>
</div>


> **मत्तं या वा प्रमत्तं वा रोगर्तं वातिवर्तते ।**  
> **सा त्रिमासान् परित्याज्या विभूषणपरिच्छदा  ॥ ९.७८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/078_atikrAmet_pramattam.md">
<details open><summary><h4>भारुचिः ...{Loading}...</h4></summary>


अत्रासंभोगस् त्यागः, न हि निर्वासनम् ॥ ९.७८ ॥
</details>
</div>


> **उन्मत्तं पतितं व्यङ्गम् अबीजं पापरोगिणम् ।**  
> **न त्यागो ऽस्ति द्विषाणाया न च दायापवर्तनम्  ॥ ९.७९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/079_unmattam_patitam.md">
<details open><summary><h4>भारुचिः ...{Loading}...</h4></summary>


अत्र निमित्ते ऽत्याग एव तस्याः ॥ ९.७९ ॥
</details>
</div>


> **मद्यपासत्यवृत्ता च प्रतिकूला च या भवेत् ।**  
> **व्याधिता वाधिवेत्तव्या हिंस्रार्थघ्नी च सर्वदा  ॥ ९.८० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/080_madyapAsAdhuvRttA_cha.md">
<details open><summary><h4>भारुचिः ...{Loading}...</h4></summary>


अत्र कश्चिद् आह- सत्य् अपि जात्यर्थाविशेषे "देवानाम् अश्नता हविः" इति लिङ्गात् पुंस एव ब्राह्मणस्य सुरापानप्रतिषेधो नियमन गम्यते, ब्राह्मण्यास् तु क्xअत्रियवैश्यवद् अप्रतिषेधस् तल्लिङ्गाद् विज्ञायते । तथा च तद्वधे क्षत्रियवैश्यवधप्रायश्चित्तम् उपपातकं वक्ष्यति । उपस्पर्शने च शूद्रसाम्यम् । स्त्रीशूद्रोच्छिष्टभक्षणे च । स्मृत्यन्तरे च परिसंख्यातं तासां पातकम् । "ब्रूणहनि हीनवर्णसेवायां च स्त्री पतति" । श्रुतौ च शतकुम्भासुरासंप्रदानं विहितम् । स्त्रीश्राद्धे विशेषः । "प्रति[षि]द्धापि चेद् या तु मद्यम् अभ्युदयेष्व् अपि" इति वचनान् मद्यपानं सर्वस्त्रीणां प्रतिषिद्धम्, न तु विशिष्टसुरायाः । द्विजातिस्त्रीणां क्षत्रियवैश्यवत् । एवं च सति नियमपक्षमात्रायाः स्वयं गुरुवचनेन [वा प्रतिषिद्धाया मद्यपाने ऽध्]इवेदनं तस्या वेदितव्यम् इति । तद् अयुक्तम् । "पतत्य् अर्धं शरीरस्य यस्य भार्या सुरां पिबेत्" इत्यादिस्मृत्यन्तरदर्शनात् । "देवानाम् अश्नता हविः" इत्य् अस्यार्थवादार्थत्वाच् च । ब्राह्म[ण्यापि] सुरापानं न कर्तव्यम् इति । अधिवेदनं नाम तद् उपर्य् अन्या[वि]वाहः । एतेष्व् अपि च निमित्तेषु धर्महानौ; न नियमेनाधिवेदनम्; तत्र हि प्रायश्चित्तैर् अर्ध[पाप]हानिः तासां [शक्यत्वात्] ऋजूकर्तुम् ॥ ९.८० ॥
</details>
</div>


> **वन्ध्याष्टमे ऽधिवेद्याब्दे दशमे तु मृतप्रजा ।**  
> **एकादशे स्त्रीजननी सद्यस् त्व् अप्रियवादिनी  ॥ ९.८१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/081_vandhyAShTame.adhivedyA--abde.md">
<details open><summary><h4>भारुचिः ...{Loading}...</h4></summary>


धर्महानौ सत्याम् । एतद् आसाम् अधिवेदननियमतो विज्ञेयम्, येन जातपुत्रस्याधिकारः श्रौतेषु । अप्रियवादिन्यास् त्व् अनित्यम् अधिवेदनम्, जातपुत्रत्वे सति तया सहाधिकृतत्वात् कर्मसु ॥ ९.८१ ॥
</details>
</div>


> **यारोगिणी स्यात् तु हिता संपन्ना चैव शीलतः ।**  
> **सानुज्ञाप्याधिवेत्तव्या नवमान्या हि कर्हिचित्  ॥ ९.८२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/082_yA_rogiNI.md">
<details open><summary><h4>भारुचिः ...{Loading}...</h4></summary>


अस्याश् चावमानप्रतिषेधाद् इतरा न केवलम् अधिवेद्याः, किं तर्हि शिष्ट्यर्थम् परिभाष्याश् च ॥ ९.८२ ॥
</details>
</div>


> **अधिविन्ना तु या नारी निर्गच्छेद् रुषिता गृहात् ।**  
> **सा सद्यः संनिरोद्धव्या त्याज्या वा कुलसंनिधौ  ॥ ९.८३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/083_adhivinnA_tu.md">
<details open><summary><h4>भारुचिः ...{Loading}...</h4></summary>


उक्तेषु निमित्तेष्व् अधिविन्नाया निर्गतायाः क्रोधेन, त्यागः श्रुतिकर्माधिकाराविरोधे **कुलसंनिधौ**, असंभोगो वा त्यागः संनिरोधो वा तस्याः । अपरे तु प्रजाकर्मसहत्वनिवृत्त्यर्थम् इदं त्यागवचनं कथयन्ति श्रौतकर्माविरोधेन ॥ ९.८३ ॥
</details>
</div>


> **प्रतिषिद्धापि चेद् या तु मद्यम् अभ्युदयेष्व् अपि ।**  
> **प्रेक्षासमाजं गच्छेद् वा सा दण्ड्या कृष्णलानि षट्  ॥ ९.८४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/084_pratiShiddhApi_ched.md">
<details open><summary><h4>भारुचिः ...{Loading}...</h4></summary>


प्रतिषेधो मद्यपानस्य न प्रेक्षासमाजगमने । अथ वा प्रसङ्गनिवृत्त्यर्थम् । एवं च सति दण्डस्याल्पत्वाद् अप्रतिषेधे ऽस्त्य् अनुज्ञालेशो ऽभ्युदयादिना निमित्तेन । तच् च मद्यम् असुरा द्विजातिस्त्रीणां विज्ञेयम् । तथा च सति पूर्वत्राप्य् अधिवेदननिमित्तेन मद्यपान एषैव व्याख्या "मद्यपासत्यवृत्ता च" इत्य् अत्र । इतरवर्णविषयं चैतत्प्रतिषेधरूपं विज्ञेयम् ॥ ९.८४ ॥
</details>
</div>


> **यदि स्वाश् चापराश् चैव विन्देरन् योषितो द्विजाः ।**  
> **तासां वर्णक्रमेण स्याज् जैष्ठ्यं पूजा च वेश्मनि  ॥ ९.८५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/085_yadi_svAsh.md">
<details open><summary><h4>भारुचिः ...{Loading}...</h4></summary>


"इमाः स्युः क्रमशो ऽपराः" इत्य् एतत्क्रमेणैव दारकर्मोक्तम् । इह तूत्सृज्येति क्रमेणाद्यूढानां वर्णक्रमेणैव ज्यैष्ठ्यादि स्यात् । प्रयोजनम् अस्य दायविभागः । पूजा चैतेनैव च सवर्णानाम् अनुक्रमेणैव ज्यैष्ठ्यं विज्ञेयम्, न तु जन्मना ॥ ९.८५ ॥
</details>
</div>


> **भर्तुः शरीरशुश्रूषां धर्मकार्यं न नैत्यकम् ।**  
> **स्वा स्वैव कुर्यात् सर्वेषां नास्वजातिः कथंचन  ॥ ९.८६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/086_bhartuH_sharIrashushrUShAm.md">
<details open><summary><h4>भारुचिः ...{Loading}...</h4></summary>


अग्निशरणोपलेपनादि**धर्मकार्यं** यत् स्त्रिया कर्तव्यं तद् गृह्यते । पुरुषस्यापि धर्मकार्यप्रवृत्तस्यैवोपस्पर्शनदानादिलक्षणा **शरीरशुश्रूषा** धर्मकार्यसाहचर्याद् गृह्यते । न तु पादनिर्णेजनादिस्वरूपा, धर्मकार्येणासरूपत्वात् ॥ ९.८६ ॥
</details>
</div>


> **यस् तु तत् कारयेन् मोहात् स्वजात्या स्थितयान्यया ।**  
> **यथा ब्राह्मणचण्डालः पूर्वदृष्टस् तथैव सः  ॥ ९.८७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/087_yas_tu.md">
<details open><summary><h4>भारुचिः ...{Loading}...</h4></summary>


शुश्रूषानियमार्थवादो ऽयम् । एवं च सति नान्यया कार्यः । यस् तु व्यतिक्रमे वर्तते तस्यायम् निन्दार्थवादः केनचित् सामान्येन ॥ ९.८७ ॥
</details>
</div>


> **उत्कृष्टायाभिरूपाय वराय सदृशाय वा ।**  
> **अप्राप्ताम् अपि तां तस्मै कन्यां दद्याद् यथाविधि  ॥ ९.८८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/088_utkRShTAyA-bhirUpAya_varAya.md">
<details open><summary><h4>भारुचिः ...{Loading}...</h4></summary>


आत्मनो विद्यादिभिर् उत्कृष्टकारणैर् **उत्कृष्टायाभिरूपाय वराय** तदभावे **सदृशाय वा** । ऋज्व् अन्यत् । "उत्तमैर् उत्तमैर् नित्यं संबन्धान् आचरेत्" इत्य् अत्रोक्तम् अप्य् एतत् सदृशदानार्थं पुनर् आरभ्यते । एवं च गुणहीने ददतः प्रत्यवायः । तथा चेदम् अनूद्यते ॥ ९.८८ ॥
</details>
</div>


> **कामम् आ मरणात् तिष्ठेद् गृहे कन्यर्तुमत्य् अपि ।**  
> **न चैवैनां प्रयच्छेत् तु गुणहीनाय कर्हिचित्  ॥ ९.८९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/089_kAmam_A.md">
<details open><summary><h4>भारुचिः ...{Loading}...</h4></summary>


अनेन चाप्राप्तकालदानेन परस्याप्राप्तकालस्य कन्याप्रतिग्रहो ऽनुमीयते । येन प्राप्नोत्य् अप्राप्तां न प्रतिग्रहीष्यति । अर्थगृहीतत्वाच् च प्राप्तकालसंयोगस्याप्राप्ते काले दानकीर्तनं नार्थवादिक्रियते ॥ ९.८९ ॥
</details>
</div>


> **त्रीणि वर्षाण्य् उपासीत कुमार्य् ऋतुमती सती ।**  
> **[ऊर्ध्वं तु काला]द् एतस्माद् विन्देत सदृशं पतिम्  ॥ ९.९० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/090_trINi_varShANy.md">
<details open><summary><h4>भारुचिः ...{Loading}...</h4></summary>


कन्याया अयम् उपदेशः । सा च द्वादशवर्षर्तुं पश्यतीति स्मर्यते । यत एतस्मात् कालाद् ऊर्ध्वं वर्षत्रयं स्वयंवरात् ग्रहणं तस्याः । ऊर्ध्वं तु ॥ ९.९० ॥
</details>
</div>


> **अदीयमाना भर्तारम् अधिगच्छेद् यदि स्वयम् ।**  
> **नैनः किंचिद् अवाप्नोति न च यं साधिगच्छति  ॥ ९.९१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/091_adIyamAnA_bhartAram.md">
<details open><summary><h4>भारुचिः ...{Loading}...</h4></summary>


यं वरं स्वयं कन्याधिगच्छति तस्यादोषार्थं कन्याया अदोषवचनम् ॥ ९.९१ ॥
</details>
</div>


> **अलंकारं नाददीत पित्र्यं कन्या [स्वयंवरा ।**  
> **मातृकं भ्रा]तृदत्तं वा स्तेयं स्याद् यद् इदं हरेत्  ॥ ९.९२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/092_alankAran_nAdadIta.md">
<details open><summary><h4>भारुचिः ...{Loading}...</h4></summary>


अन्ये त्व् एवम् इमं श्लोकं पठन्ति- "नाददीत त्व् अलंकारं पित्र्यं कन्यास्वयंवरे, मातृकं भ्रातृदत्तं वा स्तेनः स्याद् यदि तं हरेत्" । एवं चापाठे पुरुषविषयः स्लोको भवति ॥ ९.९२ ॥
</details>
</div>


> **पित्रे न दद्याच् छुल्कं तु कन्याम् ऋतुमतीं हरन् ।**  
> **स च स्वाम्याद् अतिक्रामेद् ऋतूनां प्रतिरोधनात्  ॥ ९.९३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/093_pitre_na.md">
<details open><summary><h4>भारुचिः ...{Loading}...</h4></summary>


स्मृत्यन्तरेष्व् अयं श्लोको न त्व् अत्र समाम्नायते ॥ ९.९३ ॥
</details>
</div>


> **त्रिंशद्वर्षोद्वहेत् कन्यां हृद्यां द्वादशवर्षिकीम् ।**  
> **त्र्यष्टवर्षो ऽष्टवर्षां वा धर्म सीदति सत्वरः  ॥ ९.९४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/094_triMshadvarSho_vahet.md">
<details open><summary><h4>भारुचिः ...{Loading}...</h4></summary>


गुरुणानुमत् इयता कालेन यवीयसीम् उद्वहेत् कन्याम् ॥ ९.९४ ॥
</details>
</div>


> **देवदत्तां पतिर् भार्यां विन्दते नेच्छयात्मनः ।**  
> **तां साध्वीं बिभृयान् नित्यं देवानां प्रियम् आचरेत्  ॥ ९.९५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/095_devadattAm_patir.md">
<details open><summary><h4>भारुचिः ...{Loading}...</h4></summary>


स्वप्रयत्नाद् ऋते पित्रोपनीता देवदत्ता भवति, स्वव्यापारपाप्ता वा । उपदेशप्रयोजनं तां साध्वीं द्विषतीम् अपि द्वेष्यां च सतीं बिभृयात् । येनेदृश्या सहधर्मचारिण्या यजमानेन हविः प्रत्तं देवताभिः प्रतिगृह्यते । प्रसवशुद्धा च सा देवपितृमौष्याणाम् अनृण्ये हि निमित्तम् भवति । यतस् ताम् ईदृशीं द्वेष्यतादिभिर् अपि कारणैर् न परित्यजेत् । येन ॥ ९.९५ ॥
</details>
</div>


> **प्रजनार्थं स्त्रियः सृष्टाः सन्तानार्थं च मानवाः । **  
> **तस्मात् साधारणो धर्मः श्रुतौ पत्न्या सहोदितः  ॥ ९.९६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/096_prajanArthaM_striyaH.md">
<details open><summary><h4>भारुचिः ...{Loading}...</h4></summary>


एवम् अनयोः प्रजासहत्ववत् कर्मसहत्वं स्मर्यते । येनातस् तां न परित्यजेद् अधिकारानुग्रहाय ॥ ९.९६ ॥
</details>
</div>


> **कन्यायां दत्तशुल्कायां म्रियेत यदि शुल्कदः ।**  
> **देवराय प्रदातव्या यदि कन्यानुमन्यते  ॥ ९.९७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/097_kanyAyAn_datta-shulkAyAm.md">
<details open><summary><h4>भारुचिः ...{Loading}...</h4></summary>


केनचिद् विशेषेणास्य पुनर् आरम्भः । एवं च सति "यस्या म्रियेत कन्याया वाचा सत्ये कृते पतिः" इत्य् उक्तं तद् अदत्तशुल्काया विधानं स्यात् । देवरग्रहणाच् च पुनः सपिण्डनिवृत्तिर् गम्यते । युक्ता च तन्निवृत्तिः । सा हि क्रीतत्वात् तद्द्रव्याभिसंबन्धिन्य् एव देवरे ऽभ्यनुज्ञातुं युक्ता, शुल्कपण्यत्वात् तस्याः ॥ ९.९७ ॥
</details>
</div>


> **आददीत न शूद्रो ऽपि शुल्कं दुहितरं ददन् ।**  
> **शुल्कं हि गृह्णन् कुरुते छन्नं दुहितृविक्रयम्  ॥ ९.९८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/098_AdadIta_na.md">
<details open><summary><h4>भारुचिः ...{Loading}...</h4></summary>


**न शूद्रो ऽपीति** वचनात् शुल्कग्रहणं दोषवद् इत्य् एतद् दर्शयति । न तु शूद्रस्य प्रतिषेधः ॥ ९.९८ ॥
</details>
</div>


> **एतत् तु न परे चक्रुर् नापरे जातु साधवः ।**  
> **यद् अन्यस्याभ्यनुज्ञाय पुनर् अन्यस्य दीयते  ॥ ९.९९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/099_etat_tu.md">
<details open><summary><h4>भारुचिः ...{Loading}...</h4></summary>


अनेन दानम् अन्यत्र नास्ति । प्रकृतापेक्षम् एतत् ॥ ९.९९ ॥
</details>
</div>


> **नानुशुश्रुम जात्व् एतत् पूर्वेष्व् अपि हि जन्मसु ।**  
> **शुल्कसंज्ञेन मूल्येन छन्नं दुहितृविक्रयम्  ॥ ९.१०० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/100_nA-nushushruma_jAtv.md">
<details open><summary><h4>भारुचिः ...{Loading}...</h4></summary>


एवं च सति शुल्कदोषान् नियोगो ऽपि सपिण्डे नास्ति । अतो देवराभावपक्षे नियतः प्रजनविभागः ॥ ९.१०० ॥
</details>
</div>


> **अन्योन्यस्याव्यभिचारो भवेद् आमरणान्तिकः ।**  
> **एष धर्मः समानेन ज्ञेयः स्त्रीपुंसयोः सुभः  ॥ ९.१०१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/101_anyonyasyA-vyabhichAro_bhaved.md">
<details open><summary><h4>भारुचिः ...{Loading}...</h4></summary>


अव्यभिचारो ऽन्योपगमपरित्यागः स्त्रियाः । न तु पुरुषस्य स्त्रीवद् अन्योपगमप्रतिषेधः । "तस्माद् एकस्य बह्व्यो जाया भवन्ति नैकस्या बहवः सह पतयः" इति स्रुतिः । स्त्रियास् तु पुरुषान्तरसंकल्पेनापि व्यभिचार इत्य् उतं च । एवं सति ॥ ९.१०१ ॥
</details>
</div>


> **तथा नित्यं यतेयातां स्त्रीपुंसौ तु कृतक्रियौ ।**  
> **यथा नातिचरेतां तौ वियुक्ताव् इतरेतरम्  ॥ ९.१०२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/102_tathA_nityam.md">
<details open><summary><h4>भारुचिः ...{Loading}...</h4></summary>


विहितस्य स्त्रीपुंधर्मस्यानेकप्रकारस्यास्मिन् प्रकरणे तदनुष्ठानादरार्थम् इदम् उक्तानुकीर्तनम् ॥ ९.१०२ ॥
</details>
</div>


> **एष स्त्रीपुंसयोर् उक्तो धर्मो वो रतिसंहितः ।**  
> **आपद्य् अपत्यप्राप्तिश् च दायधर्मं निबोधत  ॥ ९.१०३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/103_eSha_strI-puMsayor.md">
<details open><summary><h4>भारुचिः ...{Loading}...</h4></summary>


पूर्वयोः प्रकरणयोर् उपसंहारोपन्यासवचनम् इदं श्रोतृसंबोधनार्थम् ॥ ९.१०३ ॥
</details>
</div>


> **ऊर्ध्वं पितुश् च मातुश् च समेत्य भ्रातरः सह ।**  
> **भजेरन् पैतृकं रिक्थम् अनीशास् ते हि जीवतोः  ॥ ९.१०४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/104_Urdhvam_pitush.md">
<details open><summary><h4>भारुचिः ...{Loading}...</h4></summary>


तदनुज्ञाता जीवद्पितृमातृका अपि धर्मकार्यापेक्षया भजेरन्न् इत्य् एतद् अर्थाद् आपद्यते । तथा च गौतम आह- "जीवति चेच्छति पितरि" इति । मातुर् अपि चोर्ध्वं तदीयद्रव्यविभागः पाक्षिको विज्ञेयो भगिनीभिः सह ॥ ९.१०४ ॥
</details>
</div>


> **ज्येष्ठ एव तु गृह्णीयात् पित्र्यं धनम् अशेषतः ।**  
> **शेषास् तम् उपजीवेयुर् यथैव पितरं तथा  ॥ ९.१०५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/105_jyeShTha_eva.md">
<details open><summary><h4>भारुचिः ...{Loading}...</h4></summary>


एष कारणतः पाक्षिको ऽविभागो विज्ञेयः । [यदि तत् कार]णं न स्यात् तदा ज्येष्ठमध्यमकनिष्ठानां विभागम् अनेकप्रकारं वक्ष्यति । ज्येष्ठग्रहणपक्षे चायम् अर्थवादो भवति ॥ ९.१०५ ॥
</details>
</div>


> **ज्येष्ठेन जतमत्रेण पुत्री भवति मानवः ।**  
> **[पितॄणाम् अनृणश् चैव स तस्मात्] सर्वम् अर्हति  ॥ ९.१०६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/106_jyeShThena_jAtamAtreNa.md">
<details open><summary><h4>भारुचिः ...{Loading}...</h4></summary>


यतश् च,
</details>
</div>


> **यस्मिन्न् ऋणं संनयति येन चानन्त्यम् अश्नुते ।**  
> **स एव धर्मजः पुत्रः कामजान् इतरान् विदुः  ॥ ९.१०७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/107_yasminn_RNam.md">
<details open><summary><h4>भारुचिः ...{Loading}...</h4></summary>


स शिष्टः स्यात् । अविभागपक्षे चेयं ज्येष्ठस्य कनीयस्सु वृत्तिर् उच्यते ॥ ९.१०७ ॥
</details>
</div>


> **पितेव [पालयेत् पुत्राञ् ज्येष्ठो ब्रातॄन्] यवीयसः ।**  
> **पुत्रवच् चापि वर्तेत ज्येष्ठे भ्रातरि धर्मतः  ॥ ९.१०८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/108_piteva_pAlayet.md">
<details open><summary><h4>भारुचिः ...{Loading}...</h4></summary>


येनैवंगुणः,
</details>
</div>


> **ज्येष्ठः कुलं वर्धयति विनासयति (?) वा पुनः ।**  
> **ज्येष्ठः पूज्यतमो लोके** **ज्येष्ठः सद्भिर् अगर्हितः  ॥ ९.१०९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/109_jyeShThaH_kulam.md">
<details open><summary><h4>भारुचिः ...{Loading}...</h4></summary>


एवं च सति,


&gt; **ज्येष्ठः कुलं वर्धयति विनासयति (?) वा पुनः ।**

अनेवंगुणः, तस्मात् कारणात् ।

&gt; **ज्येष्ठः पूज्यतमो लोके**

अतश् चासौ,

&gt; **ज्येष्ठः सद्भिर् अगर्हितः  ॥ ९.१०९ ॥**

</details>
</div>


> **यो ज्येष्ठो ज्येष्ठवृत्तिः स्यान् मातेव स पितेव च ।**  
> **अज्येष्ठवृत्तिर् यस् तु स्यात् स संपूज्यस् तु बन्धुवत्  ॥ ९.११० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/110_yo_jyeShTho.md">
<details open><summary><h4>भारुचिः ...{Loading}...</h4></summary>


गुरुकार्यनिवृत्त्यर्थम् इदं बन्धुवचनम् । तथा च सति ॥ ९.११० ॥
</details>
</div>


> **एवं सह ससेयुर् वा पृथग् वा धर्मकाम्यया ।**  
> **पृथग् विवर्धते धर्मस् तस्माद् धर्म्या पृथक्क्रिया  ॥ ९.१११ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/111_evaM_saha.md">
<details open><summary><h4>भारुचिः ...{Loading}...</h4></summary>


अत्र कारणम् इदम् उच्यते । यदि ज्येष्ठो गुणवत्तया धर्माधिकारार्हो भवति, इतरे चानधिकृता असमर्थाश् च धर्मानुष्ठाने, अतो ऽयम् अविभागो द्रष्टव्यः । यदि त्व् अज्येष्ठवृत्तिर् ज्येष्ठः स्यात् गुणवान् अपि सन् गतो (?) ऽसमर्थेष्व् अपि धर्मानुष्ठाने कनीयस्सु अयम् अविभागो न स्यात् । उक्तं हि "यो ज्येष्ठो ज्येष्ठवृत्तिः स्यात्" इति । तथा "ज्येष्ठवृत्तिर् यस् तु स्यात्" इति च । एवं च सति धर्मानुष्ठानसमर्थेष्व् अधिकारार्हेषु कनीयस्सु दण्डापूपिकया प्रतिषिद्ध एवायम् अविभागो द्रष्टव्यः, सत्य् अपि ज्येष्ठस्य गुणवत्त्वे ज्येष्ठवृत्तित्वे च । तथा चोक्तम् "तस्माद् धर्म्या पृथक्क्रिया" इति । न च धर्म्ये विभागे सत्य् अविभागो युक्तः कारणोपदेशात् । तथा च तद् उक्तम् एव । एतेन पितापुत्रविभागो व्याख्यातः । तुल्यहेतुत्वात् । न चायं नास्तीति मन्तव्यः "ऊर्ध्वं पितुर्" विभागोपदेशात् । यस्माद् वक्ष्यति, "न तत्सुतैर् भजेत् सार्धम्" इति । ततो लिङ्गात् पितापुत्रयोर् विभागो विज्ञेयः । यतश् च सर्वेष्व् अधिकारार्हेषु धर्मानुष्ठानसमर्थेषु च धर्म्या पृथक्क्रिया । अत इदम् उच्यते ॥ ९.१११ ॥
</details>
</div>


> **ज्येष्ठस्य विंश उद्धारः सर्वद्रव्याच् च यद् वरम् ।**  
> **ततो ऽर्धं मध्यमस्य स्यात् तुरीयं तु यवीयसः  ॥ ९.११२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/112_jyeShThasya_viMsha.md">
<details open><summary><h4>भारुचिः ...{Loading}...</h4></summary>


**ज्येष्ठस्य** विंशतिभागः **सर्वद्रव्येषु च यद् वरम्** । **मध्यमस्य** **ततो ऽर्धं** चत्वारिंशद् भागः । वरद्रव्यानन्तरश् चोद्धारो मध्यमस्य । एवं चतुर्थस् त्व् अशीतिभागो यवीयसः सर्वद्रव्येभ्यश् च हीनः उद्धारः । "द्रव्येभ्यश् च वरं वरम्" इत्य् अस्मिन् पाठे मध्यमकनिष्ठयोस् तदनुरूपैवांशकल्पना विज्ञेया । एवं च मध्यगा उद्धृत्य यद् अन्यच् छिष्यते तस्य समो विभागः कार्यः । त्रयाणां चायं समगुणानां विभागविधिः, त्रयाणाम् उद्धारदर्शनात् । अयम् अपरो विभागः ॥ ९.११२ ॥
</details>
</div>


> **ज्येष्ठश् चैव कनिष्ठश् च संहरेतां यथोदितम् ।**  
> **ये ऽन्ये ज्येष्ठकनिष्ठाभ्यां तेषां स्यान् मध्यगं धनम्  ॥ ९.११३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/113_jyeShThash_chaiva.md">
<details open><summary><h4>भारुचिः ...{Loading}...</h4></summary>


बहुपुत्रस्य ज्येष्ठकनिष्ठयोर् गुणवतोर् यथोक्तम् उद्धृत्य निर्गुणानां बहूनाम् अपि मध्यमानां गुणवतो मध्यमस्य यश् चत्वारिंशद्भाग उक्तो ऽनन्तरश्लोके स बहुभिर् अपि च मध्यमैर् विभजनीयः । समगुणानां तु मध्यमानां सर्वेषाम् एकैकस्य पूर्ववच् च[त्वा]रिंशद् भाग उद्धार्यः ॥ ९.११३ ॥
</details>
</div>


> **सर्वेषां धनजातानाम् आददीताग्र्यम् अग्रजः ।**  
> **यच् च सातिशयं किंचिद् दशतश् चाप्नुयाद् वरम्  ॥ ९.११४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/114_sarveShAn_dhanajAtAnAm.md">
<details open><summary><h4>भारुचिः ...{Loading}...</h4></summary>


धनजाताद् धनजाताद् यच् छ्रेष्ठं यच् चैकम् अपि सातिशयं सर्वस्माच् च धनजाताद् दशभागः । एतज् ज्येष्ठस्योद्धृत्य पूर्ववद् अन्यत् समधा विभजेरन् । यत्रैव च ज्येष्ठो महागुणः इतरे च गुणहीनाः तत्रायं विधिः सामर्थ्याद् विज्ञेयः । तथा चोत्तरश्लोके चैतम् अर्थं स्फुटीकरिष्यत्य् एव । अपरे तु "दशतश् चाप्नुयाद् वरान्" इति द्वितिया(?)बहुवचनं पठन्ति । गा अश्वान् वा तथा चैतद् दश पशव एव स्मृत्यन्तरे विशेषिताः "दशकं पशूनां नैकशफद्विपदानाम्" इति ॥ ९.११४ ॥
</details>
</div>


> **उद्धारो न दशस्व् अस्ति सं[पन्नानां स्व]कर्मसु ।**  
> **यत् किंचिद् एव देयं तु ज्यायसे मानवर्धनम्  ॥ ९.११५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/115_uddhAro_na.md">
<details open><summary><h4>भारुचिः ...{Loading}...</h4></summary>


पूर्वश्लोके य उद्धारो ज्येष्ठस्योक्तः स निवर्त्यते । **उद्धारो दशस्व्** अपि पशुषु **नास्ति** ज्येष्ठस्य, प्राग् एवान्यत्र यथो[क्तधनजातादिषु । यन्]निमित्तेनायं ज्येष्ठांशापवादस् तं दर्शयति । **संपन्नानां स्वकर्मसु** तद्भ्रातॄणाम् । एवं वैषाम् अध्ययनविज्ञाने कर्मसंपद्वचनाद् अर्थगृहीते । एतद् अपि [ज्ञेयम्] । **यत् किंचिद् एव देयं तु ज्यायसे मानवर्धनं** नोद्धारः पूर्वः । तथा च समगुणेषु भ्रातृष्व् अयं विभागो विज्ञेयः । उद्धारग्रहणपक्षे चेदम् उच्यते ॥ ९.११५ ॥
</details>
</div>


> **एवं समुद्धृतोद्धारे समान् अंशान् प्रकल्पयेत् ।**  
> **उद्धारे ऽनुद्धृते त्व् एषाम् इयं स्याद् अंशकल्पना  ॥ ९.११६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/116_evaM_samuddhRtoddhAre.md">
<details open><summary><h4>भारुचिः ...{Loading}...</h4></summary>


एवं यथोक्तन्यायाविरोधेनोद्धृत्य शिष्टस्य समो विभागः ॥ ९.११६ ॥
</details>
</div>


> **एकाधिकं हरेज् ज्येष्ठः पुत्रओ ऽध्यर्धं ततो ऽनुजः ।**  
> **अंशम् अंशं यवीयांस इति धर्मो व्यवस्थितः  ॥ ९.११७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/117_ekAdhikaM_harej.md">
<details open><summary><h4>भारुचिः ...{Loading}...</h4></summary>


गुणाधिके ज्येष्ठे ईषद्प्रकृष्टगुणे च तदनन्तरजे तदवरेषु च ताभ्यां निकृष्टगुणेषु समेषु वायं विभागः सामर्थ्याद् विज्ञायते । "समेत्य भ्रातरः सह" इति वचनात् प्रतिषिद्धं भगिनीभ्यः पित्र्यधनांशदानम् । इष्यते च तासाम् अनूढतया निमित्तेन तत्प्राप्तिः । यत इदं तदपवादार्थम् आरभ्यते ॥ ९.११७ ॥
</details>
</div>


> **स्वेभ्यो ऽंशेभ्यस् तु कन्याभ्यः प्रदद्युर् भ्रातरः पृथक् ।**  
> **स्वात् स्वाद् अंशाच् चतुर्भागं पतिताः स्युर् अदित्सवः  ॥ ९.११८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/118_svebhyo.aMshebhyas.md">
<details open><summary><h4>भारुचिः ...{Loading}...</h4></summary>


अनूढानां भगिनीनां नियमेन दानम् इदम् उच्यते, सान्तानिकादिदानवत् । "पतिताः स्युर् अदित्सवः" इति वचनात् । एतच् च स्वांशतो न समुदायतः । उद्वाहमात्रप्रयोजनं देयं स्वधर्मानुपरोधेन, न चतुर्भागो यथाश्रुतः । एवं हि बहुभ्रातृकाणाम् अल्पत्वाच् च कन्यानां धनं बहुतरम् आपद्येत, द्व्येकयोश् च भ्रात्रोर् बह्वीनां भगिनीनां दाने निर्धनत्वं प्रसज्येत । न चैतद् इष्टम्, "धर्म्या पृथक्रिया" इति वचनात् । अथ वा "प्रदद्युर् भ्रातरः पृथक्" इत्य् अत्र श्लोकपदे **पृथग्**वचनात् भिन्नमातृका एवैते सोदर्याभ्यो भगिनीभ्यः पूर्ववद् दद्युर् इति ॥ ९.११८ ॥
</details>
</div>


> **अजाविकं चैकशफं न जातु विषमं भजेत् ।**  
> **अजाविकं तु विषमं ज्येष्ठस्यैव विधीयते  ॥ ९.११९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/119_ajAvikaM_saikashapham.md">
<details open><summary><h4>भारुचिः ...{Loading}...</h4></summary>


अजाविकं तु विभागकाले यदि विअमसंख्यया विभक्तुम् अशक्यं तज् जेष्ठस्यैव स्यात् । न तद् अन्यस्य द्रव्यांशपातेन समतां नयेत्, विरीय वा तन्मूल्यं खण्डयेत् ॥ ९.११९ ॥
</details>
</div>


> **यवीयाञ् ज्येष्ठभार्यायां पुत्रम् उत्पादयेद् यदि ।**  
> **समस् तत्र विभागः स्याद् इति धर्मो व्यवस्थितः  ॥ ९.१२० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/120_yavIyA~n_jyeShThabhAryAyAm.md">
<details open><summary><h4>भारुचिः ...{Loading}...</h4></summary>


ज्येष्ठांशापवादार्थो ऽयम् आरम्भः । एवं च ज्येष्ठापत्यतया तदंशाधिको भागो न स्यात्, गुणवतो ऽपि कनीयसोत्पन्नत्वात् क्षेत्रजत्वाच् च । नाप्य् अर्धांशः, किं तर्हि "समस् तत्र विभागः स्यात्" । केन, पितृव्येन पितुः कनीयसोत्पादकेनेति । अयं च नियुक्तासुतः क्षेत्रजो विज्ञेयः । अनियुक्तासुतस्य त्व् अनंशार्हत्वम् एव वक्ष्यते । ज्येष्ठपुत्रस्य तु गुणवतः पितुर् इव सोद्धारो धणांश इत्य् एतद् अपि च सामर्थ्याद् गम्यते ॥ ९.१२० ॥
</details>
</div>


> **उपसर्जनं प्रधानस्य धर्मतो नोपपद्यते ।**  
> **पिता प्रधानः प्रजने तस्माद् धर्मेण तं भजेत्  ॥ ९.१२१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/121_upasarjanam_pradhAnasya.md">
<details open><summary><h4>भारुचिः ...{Loading}...</h4></summary>


अयं पूर्वश्लोकार्थवादः । **उपसर्जनम्** अप्रधानं पितुः कनीयान् भ्राता क्षेत्रजस्योत्पादयिता, यस्माद् अतः **प्रधानस्य** ज्येष्ठस्य भ्रातुः समांशम् इत्य् एतद् **धर्मतः** शास्त्रतो **नोपपद्यते** । तथा चोक्तं ज्येष्ठस्यांशदानम् । एवं च सति **पिता प्रधानो** ऽपत्य**प्रजने** । तथा च वक्षत्य् औरसप्राधान्यम्, न चायं क्षेत्रजः पित्रा जातः । **तस्माद् दर्मेण तं भजेत्**- धर्म पूर्वश्लोकशास्त्रम्, "समस् तत्र विभागः स्यात्" इत्य् एतत् । केचिद् "अर्धेन तं भजेत्" इति पठन्ति । तद् अयुक्तम्, पूर्वोक्तव्याघातप्रसङ्गात् । न चात्र विकल्पो युक्तः, अविधित्वाद् अस्य । अविधित्वं च पूर्वश्लोकार्थवादत्वाद् इति । अथ **वोपसर्जनं** क्षेत्रजः **प्रधान**स्यौरसस्य् समांश इति एतद् **धर्मतो नोपपद्यते** । तथा च वक्ष्यति "एक एवौरसः पुत्रः पित्र्यस्य वसुनः प्रभुः" इति । यतश् च **पिता प्रधानः प्रजने** न चायं तेन जातः, तस्माद् अस्य समांशतैव युक्ता । पूर्वशास्त्र [समं] पितृदानं ततः । अथ **वोपसर्जनं** क्षेत्रजः **प्रधानस्य** क्षेत्रिणः समांशम् इत्य् एतद् **धर्मतो नोपपद्यत** इति । अन्यत् समानम् ॥ ९.१२१ ॥
</details>
</div>


> **पुत्रः कनिष्ठो ज्येष्ठायां कनिष्ठायां च पूर्वजः ।**  
> **[कथं तत्र विभागः स्या]द् इति चेत् संशयो भवेत्  ॥ ९.१२२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/122_putraH_kaniShTho.md">
<details open><summary><h4>भारुचिः ...{Loading}...</h4></summary>


किं मातुर् उद्वाहक्रमेण ज्यैष्ठ्यम् उतापत्यजन्मक्रमेणेत्य् एवं [संशय], अयं निर्णयक्रमो विधीयते ॥ ९.१२२ ॥
</details>
</div>


> **एकं वृषभम् उद्धारं [संहरेत स पूर्वजः ।**  
> **ततो ऽपरे ऽज्येष्ठवृ]षास् तदूनानां स्वमातृतः  ॥ ९.१२३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/123_ekaM_vRShabham.md">
<details open><summary><h4>भारुचिः ...{Loading}...</h4></summary>


पूर्वस्यां जातः **पूर्वजः** कनीयान् उच्यते न पूर्वजातः । एवं च सत्य् एतद् अत्र समञ्जसं ज्येष्ठग्रहणं भवति । ततो ऽपि **अज्येष्ठ**[**वृषा** एकशः] **तदूनानाम्** । तस्माद् ऊनास् तदूनाः न व्यस्तः, किं तर्हि स्वमातृतः । तथा च सति मातृतो ज्यैष्ठ्यम् अत्र पुत्राणाम्, न जन्मतः॥ ९.१२३ ॥
</details>
</div>


> **ज्येष्ठस् तु जातो ज्येष्ठायां हरेद् वृषभषोडशम् ।**  
> **ततः स्वमातृतः शेषा भजेरन्न् इति धारणा  ॥ ९.१२४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/124_jyeShThas_tu.md">
<details open><summary><h4>भारुचिः ...{Loading}...</h4></summary>


ऋज्वर्थः श्लोकः । एतद् एकीयमतम्, मनुस् तु भगवान् आह ॥ ९.१२४ ॥
</details>
</div>


> **सदृशस्त्रीषु जातानां पुत्राणाम् अविशेषतः ।**  
> **न मातृतो ज्यैष्ठ्यम् अस्ति जन्मतो ज्यैष्ठ्यम् उच्यते  ॥ ९.१२५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/125_sadRshastrIShu_jAtAnAm.md">
<details open><summary><h4>भारुचिः ...{Loading}...</h4></summary>


अस्यार्थवादः-
</details>
</div>


> **जन्मज्येष्ठेन चाह्वानं सुब्रह्मण्यास्व् अपि स्मृतम् ।**  
> **यमयोश् चैकगर्भे ऽपि जन्मतो ज्येष्ठता स्मृता॥ ९.१२६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/126_janmajyeShThena_chAhvAnam.md">
<details open><summary><h4>भारुचिः ...{Loading}...</h4></summary>


एककालनिषिक्तयोर् अपि सतोः । अत्र कश्चित् "सदृशस्त्री" वचनात् पूर्वविधिम् असदृशस्त्रीविषयं मन्यते । तद् अयुक्तम्, येन विषमसमीकरणम् अन्याय्यम् । "सदृशस्त्री"ग्रहणं चात्र विध्यन्तरसंबन्धेनोच्यमानं न पूर्वविधेर् असदृशस्त्रीविxअयत्वं दर्शयितुं समर्थम् । यतश् च वक्ष्यति, "एतद् विधानं विज्ञेयं विभागस्यैकयोनिषु, बह्वीषु चैकजातानां न्नास्त्रीषु नोबोधत" इति । अतश् चेद् असमञ्जसं पौनरुक्त्याद् आपद्यते ॥ ९.१२६ ॥
</details>
</div>


> **अपुत्रो ऽनेन विधिना सुतां कुर्वीत पुत्रिकाम् ।**  
> **यद् अपत्यं भवेद् अस्यां तन् मम स्यात् स्वधाकरम्  ॥ ९.१२७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/127_aputro.anena.md">
<details open><summary><h4>भारुचिः ...{Loading}...</h4></summary>


यथैवौरसाभावे क्षेत्रजाद्यभिधानं दायविभागप्रकरणे ऽंशप्राप्त्यर्थं तथैव पुत्रिकापुत्रविधानं विज्ञेयम् । अपुत्रस्यैवैतत् स्यात् पुत्रिकापुत्रविधानम् । अनया संविदा "यद् अपत्यं भवेद् अस्यां तन् मम स्यात् स्वधाकरम्" पिण्डोदकप्रदम् इत्य् अर्थः । अस्यार्थवादः परकृतिरूप उदाह्रियते ॥ ९.१२७ ॥
</details>
</div>


> **अनेन तु विधानेन पुरा चक्रे ऽथ पुत्रिकाः ।**  
> **विवृद्ध्यर्थं स्ववंशस्य स्वयं दक्षः प्रजापतिः  ॥ ९.१२८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/128_anena_tu.md">
<details open><summary><h4>भारुचिः ...{Loading}...</h4></summary>


प्रजापतिर् हि प्रजाविधिज्ञः । यतः स एवोदाहृतः ॥ ९.१२८ ॥
</details>
</div>


> **ददौ स दश धर्माय काश्यपाय त्रयोदश ।**  
> **सोमाय राज्ञे सत्कृत्य प्रीतात्मा सप्तविंशतिम्  ॥ ९.१२९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/129_dadau_sa.md">
<details open><summary><h4>भारुचिः ...{Loading}...</h4></summary>


सत्कारवचनं च सर्वार्थं लिङ्गम् अपरेषां पुत्रिकाकर्मणि ॥ ९.१२९ ॥
</details>
</div>


> **यथैवात्मा तथा पुत्रः पुत्रेण दुहिता समा ।**  
> **तस्याम् आत्मनि तिष्ठन्त्यां कथम् अन्यो धनं हरेत्  ॥ ९.१३० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/130_yathaivAtmA_tathA.md">
<details open><summary><h4>भारुचिः ...{Loading}...</h4></summary>


पितरि प्रेते सपुत्रा अपुत्रा वा पुत्रिका धनं हरेत् तदीयम् ॥ ९.१३० ॥
</details>
</div>


> **मातुस् तु यौतकं यत् स्यात् कुमारीभाग एव सः ।**  
> **दौहित्र एव तु हरेद् अपुत्र्स्याखिलं धनम्  ॥ ९.१३१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/131_mAtus_tu.md">
<details open><summary><h4>भारुचिः ...{Loading}...</h4></summary>


अस्येशिन्य् एव सा । पुत्रिकापुत्रस् त्व् अपुत्रे मातामहे प्रमीते ऽखिलं धनं हरेत्, पुत्रिका वा । यदा पुत्रिकायां कृतायां मातामहस्य तु पुत्रो जायते दैवात् कथंचित्, तदा भ्रात्रंशस्यैव पुत्रिकापुत्र ईशत इति । अथ तु पुत्रिका कृता तथापि प्राक् प्रयाणात् प्तुर् न पितू रिक्थभागिनी ॥ ९.१३१ ॥
</details>
</div>


> **दौहित्रो ह्य् अखिलं रिक्थम् अपुत्रस्य हरेद् यदि ।**  
> **स एव दद्यात् तत्पिण्डं पित्रे मातामहाय च  ॥ ९.१३२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/132_dauhitro_hy.md">
<details open><summary><h4>भारुचिः ...{Loading}...</h4></summary>


यस्मिन् पक्षे ऽपुत्रो मातामहः पुत्रिकासुतश् चाखिलद्रव्यहारी, तस्मिन् पक्षे तस्य पिण्डदाननियमः । यदा तु मातामहः सपुत्रः संपद्यते दैवात् पुत्रिकापुत्रे सति, तदा पुत्रिकापुत्रो ऽपि सन् नैव पिण्डं मातामहाय दद्यात् । हरेद् यदि, यस्मिन् पक्ष इत्य् अर्थः । तच् च पिण्डदानं पितृमातामहयोः प्रथमम् । एवम् उत्तरयोर् अपि द्वयोर् द्वयोः पिण्डो देयः । यस्मात् ॥ ९.१३२ ॥
</details>
</div>


> **पौत्रदौहित्रयोर् लोके न विशेषो ऽस्ति धर्मतः ।**
> **तयोर् हि मातापितरौ संभूतौ तस्य देहतः  ॥ ९.१३३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/133_pautra-dauhitrayor_loke.md">
<details open><summary><h4>भारुचिः ...{Loading}...</h4></summary>

&gt; **पौत्रदौहित्रयोर् लोके न विशेषो ऽस्ति धर्मतः ।**

कारणम् अत्र ब्रवीति, येन-

&gt; **तयोर् हि मातापितरौ संभूतौ तस्य देहतः  ॥ ९.१३३ ॥**

पुत्रिकापुत्रस्तुतिः पूर्वविध्यर्था ॥ ९.१३३ ॥
</details>
</div>


> **पुत्रिकायां कृतायां तु यदि पुत्रो ऽनुजायते ।**  
> **समस् तत्र विभागः स्याज् ज्येष्ठता नास्ति हि स्त्रियाः  ॥ ९.१३४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/134_putrikAyA~N_kRtAyAm.md">
<details open><summary><h4>भारुचिः ...{Loading}...</h4></summary>


एवं च सति पुत्रांशदानम् अज्येष्ठत्वान् नास्ति ॥ ९.१३४ ॥
</details>
</div>


> **अपुत्रायां मृतायां तु पुत्रिकायां कथंचन ।**  
> **धनं तत्पुत्रिकाभर्ता हरेतैवाविचारयन्  ॥ ९.१३५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/135_aputrAyAm_mRtAyAm.md">
<details open><summary><h4>भारुचिः ...{Loading}...</h4></summary>


पुत्रिकायाः पितर्य् अपुत्रे उपरते, तद्धने च सर्वस्मिन् पुत्रिकया गृहीते, यद्य् अपुत्र्[आ पुत्रिका म्रियेत तदा तद्धनं] भर्तुः स्यात् । नासौ श्वशुरसपिण्डैर् ज्ञातिभिर् वानुयोज्यः ॥ ९.१३५ ॥
</details>
</div>


> **अकृता वा कृता वापि यं विन्देत् सदृशात् सुतम् ।**  
> **पौत्री मातामहस् तेन दद्यात् पिण्डं [हरेद् धनम्  ॥ ९.१३६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/136_akRtA_vA.md">
<details open><summary><h4>भारुचिः ...{Loading}...</h4></summary>


धनग्रहणस्य पिण्ड]दाननिमित्तत्वात् नियमतो धनहरणं पिण्डदानं च । अकृतायां तु पुत्रिकायां दौहित्रस्येच्छासंनियोगशिष्यं पिण्डदानं धनहरणं च स्यात् । यद्य् अभ्युप[गम्यते विक]ल्पो नियमो वा भवत् । ततः पुत्रिकाविधिनार्थः स्यात् । तस्मात् कृतायां नियमः, अन्यत्र तु विकल्प इत्य् उक्तम् । यद् आह । ९.१३६ ॥
</details>
</div>


> **पुत्रेण लोकञ् जयति पौत्रेणानन्त्यम् अश्नुते ।**  
> **अथ पुत्रस्य पौत्रेण ब्रध्नस्याप्नोति विष्टपम्  ॥ ९.१३७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/137_putreNa_lokA~n.md">
<details open><summary><h4>भारुचिः ...{Loading}...</h4></summary>


दौहित्रप्रशंसार्थः श्लोकः । कथम् । पौत्र एवायं दौहित्र इति कृत्वा स्तूयते मृतस्योपकारविशेषसंबन्धेन । कथम् । पुत्रिणो हि प्रमीताः पितृगणापन्नाः पितृवत् पूजार्हाः पुत्रपौत्रप्रपौत्रैर् विधिसामर्थ्याद् उपहृतस्य कव्यस्य प्रतिग्रहमात्रभोगाद् आ चतुर्थात् पुरुषात् संसारम् आपन्नाः तत्रासत इति । शास्त्रसामर्थ्याद् एतद् गम्यते । एवं हि पुत्रादिभिर् लोकादीञ् जयतीत्य् अयं संस्तव उपपद्यते । तथा च नामधेयनिर्वचनम् अत्र दर्शयति ॥ ९.१३७ ॥
</details>
</div>


> **पुंनाम्नो नरकाद् यस्मात् त्रायते पितरं सुतः ।**  
> **तस्मात् पुत्र इति प्रोक्तः स्वयम् एव स्वयंभुवा  ॥ ९.१३८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/138_puM-nAmno_narakAd.md">
<details open><summary><h4>भारुचिः ...{Loading}...</h4></summary>


गम्यमानस्य नामधेयगतस्यार्थरूपस्यात्र प्रमाणभावो नामधेयनिर्वचनेन प्रदर्शितः । यतश् चैतद् एवम् अतः कार्यसामान्यात् ॥ ९.१३८ ॥
</details>
</div>


> **पौत्रदौहित्रयोर् लोके विशेषो नोपपद्यते ।**  
> **दौहित्रो ऽपि ह्य् अमुत्रैनं संतारयति पौत्रवत्  ॥ ९.१३९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/139_pautra-dauhitrayor_loke.md">
<details open><summary><h4>भारुचिः ...{Loading}...</h4></summary>


उक्तार्थोपसंहारार्थः श्लोकः ॥ ९.१३९ ॥
</details>
</div>


> **मातुः प्रथमतः पिण्डं निर्वपेत् पुत्रिकासुतः ।**  
> **द्वितीयं तु पितुस् तस्यास् तृतीयं तु पितुः पितुः  ॥ ९.१४० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/140_mAtuH_prathamataH.md">
<details open><summary><h4>भारुचिः ...{Loading}...</h4></summary>


"स एव दद्यात् तत्पिण्डं पित्रे मातामहाय च" इत्य् अत्रोक्तम् अपि सत् पुनर् उच्यते । किम् अर्थम् । कथं नाम पुनरुक्तिः । तत्र मातामहप्रक्रमात् पुत्रिकापुत्रदानं मातामहप्रक्रमं युक्तम् । तस्माद् अयम् अपरः कल्पः पुत्रिकापुत्रपिण्डदानस्य **मातुः प्रथमतः पिण्डं निर्वपेत्** इत्य् एवमादि । अन्येषां तु पाठो ऽर्थश् चास्य श्लोकस- "मातुः प्रथमतः पिण्डं निर्वपेत् पुत्रिकासुतः, द्वितीयं तु पितुः स्वस्य" इत्य् एवम्, अर्थश् च मातुः प्रथमं मामसंकीर्तनं ततः पितुः स्वस्य । ततो मातामहपितामहयोः यत्परयोश् चेति । तत् पुनर् युक्तायुक्ततया विचारणीयम् ॥ ९.१४० ॥
</details>
</div>


> **उपपन्नो गुणैः सर्वैः पुत्रो यस्य तु दत्त्रिमः ।**  
> **स हरेतैव तद्रिक्थं संप्राप्तो ऽप्य् अन्यगोत्रतः  ॥ ९.१४१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/141_upapanno_guNaiH.md">
<details open><summary><h4>भारुचिः ...{Loading}...</h4></summary>


अपुत्राधिकाराद् अपुत्रस्य सतो दत्तको रिक्थं हरेत् । प्रदर्शनं चेदं कृत्रिमादीनां द्रष्टव्यम् । एवं च सर्व एव पुत्रप्रतिनिधयो ऽविशेषेणापुत्रस्य धनभाजो युक्ताः । यच् च कानीनादीनां षण्णाम् अदाय्[आद्]अत्वम् उच्यते पाक्षिकं तद्विज्ञेयम् । यद् औरस उत्तरकालम् उत्पन्नः उत्तरेभ्यः प्रजीवनमात्रं प्रयच्छति तदा कानीनादीनां विकल्पेन ददातीत्य् एवं कानीनादीनाम् अदायादत्वम् उच्यते ॥ ९.१४१ ॥
</details>
</div>


> **गोत्ररिक्थे जनयितुर् न हरेद् दत्त्रिमः सुतः ।**  
> **गोत्ररिक्थानुगः पिण्डो व्यपैति दधतः स्वधा  ॥ ९.१४२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/142_gotra-rikthe_janayitur.md">
<details open><summary><h4>भारुचिः ...{Loading}...</h4></summary>


गोत्ररिक्थे पिण्डदानं च जनयितुर् दत्त्रिमो न गृह्णीयात् । यस्मै तु दीयते ऽसौ तदीये तस्य गोत्ररिक्थे स्याताम् । पिण्डदानं च तत्संनियोगेन । यस्माद् गोत्रानुगः पिण्डः । अत एतस्मात् कारणाद् **व्यपैति दधतः स्वधा** पिण्डदानोपलक्षणम् । **स्वधा** सा च **व्यपैति जनयितुः**, तेन तस्यान्यस्मै दत्तत्वात् । अन्यस् त्व् आह- "गोत्ररिक्थे जनयितुर् न हरेद् अन्यस्मै दीयमानो ऽपि" । तथा द्व्यामुष्यायणो ऽसौ संपद्यते । गौतमस् तं विसेषयित्वाह- "पिण्डगोत्रर्षिस्[अंबन्धा रिक्थं भजेरन्" इति स एव] गोत्ररिक्थे भजेतेति ॥ ९.१४२ ॥
</details>
</div>


> **अनियुक्तासुतश् चैव पुत्रिण्य् आप्तश् च देवरात् ।**  
> **उभौ तौ नार्हतो भागं जारजातककामजौ  ॥ ९.१४३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/143_aniyuktAsutash_chaiva.md">
<details open><summary><h4>भारुचिः ...{Loading}...</h4></summary>


**अनियुक्तासुतश् चैवे**[ति देवराज् जातो] ज्येष्ठभार्यायाम् इत्य् अर्थः । एवं च सति नियुक्तासुतस्य तत्र समांशत्वम् उक्तं विज्ञेयम् । **पुत्रिण्य् आप्तश् च देवराद्** इत्य् एतद् अनपत्याय्[आ एव देवरोत्पन्नस्य नान्योत्पन्नस्य भागहर]त्वम् । देवराद् अपि किम्, उतान्यस्माद् इत्य् "अपि"शब्दलोपः सामर्थ्याद् विज्ञेयः । **देवर**ग्रहणं चोभयविशेषः । अस्यार्थवादः यस्मात् तौ **जारजात**[**ककामजौ** इति] कथंचिन् निन्देयम् उभयोः, येन तन्निन्दावचनम् उभयत्र युज्यते, अविधिनोत्पन्नत्वाद् उभयोः ॥ ९.१४३ ॥
</details>
</div>


> **नियुक्तायाम् अपि पुमान् नार्यां जातो ऽविधानतः ।**  
> **नैवार्हः पैतृकं रिक्थं पतितोत्पादितो हि सः  ॥ ९.१४४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/144_niyuktAyAm_api.md">
<details open><summary><h4>भारुचिः ...{Loading}...</h4></summary>


**नियुक्तायाम् अपि** "घृताक्तो वाग्यतः" इति वचनाद् विध्यतिक्रमजातो न रिक्थभागः स्यात् । येन पतितेन पतिताभ्यां वासाव् उत्पादितः । उभयोर् नियमश्रवणात् तद्व्यतिक्रमनिन्दैषा वेदितस्या॥ ९.१४४ ॥
</details>
</div>


> **हरेद् एव नियुक्तायां पुत्रो जातो यथौरसः ।**  
> **क्षेत्रिकस्य तु तद् बीजं धर्मतः प्रसवश् च सः  ॥ ९.१४५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/145_haret_tatra.md">
<details open><summary><h4>भारुचिः ...{Loading}...</h4></summary>


**जातो यथौरस** इत्य् एतद्गुणवतः क्षेत्रजस्य पित्र्यांशप्राप्त्यर्थं वचनम् । एवं च सति पूर्वोक्तायास् समांशताया अयम् अपवादः गुणवदपत्यतयारम्भसामर्थ्याद् विज्ञेयः । इतरथा हि पूर्वश्लोकार्थपत्तिसिद्धत्वाद् अनारभ्यम् एतत् स्यात् । एवं चात्र स्तुत्यर्थं प्रशंसावचनम् उपपद्यते इदं **क्षेत्रिकस्य तु तद्बीजं धर्मतः प्रसवश् च सः** इति । न चाकस्मात् प्रशंसावचनम् इदं भवितुम् अर्हति । तथा च ॥ ९.१४५ ॥
</details>
</div>


> **[धनं यो बिभृयाद् भ्रातुर् मृतस्य स्त्रियम् एव च ।**  
> **सो ऽपत्यं भ्रातुर् उत्पाद्य दद्यात् तस्यैव तद्धनम्]  ॥ ९.१४६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/146_dhanaM_yo.md">
<details open><summary><h4>भारुचिः ...{Loading}...</h4></summary>


दण्डापूपिकयौरसस्य । **भ्रातुर् उत्पाद्येति** नियोगादिविध्यप्केषितम् इदं वचनम् । अपरे त्व् आहुः- अनियुक्तायाम् अपि पित्र्यं दद्याद् इति । तत् त्व् इदं युक्तायुक्तत्वेन विचारणीयम् ॥ ९.१४६ ॥
</details>
</div>


> **या नियुक्तान्यतः पुत्रं देवराद् वाप्य् अवाप्नुयात् ।**  
> **तं कामजम् अरिक्थीयं निथ्योत्पन्नं प्रचक्षते  ॥ ९.१४७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/147_yA_niyuktAnyataH.md">
<details open><summary><h4>भारुचिः ...{Loading}...</h4></summary>


विधिजातापत्यस्तुतिर् इयम्, अविधिजातापत्यनिन्दया, पितृधनांशप्राप्त्यर्थम् । अन्यस् त्व् आह- यद् उक्तं "देवराद् वा सपिण्डाद् वा" नियुक्तासुतो रिक्थभाग् इति [तस्या]यं प्रतिषेधः । उक्तनिषिद्धत्वाच् च विकल्पेन रिक्थभाक्त्वं विज्ञेयम् । गुणोपेक्षया चान्यतरम् अध्यवसितव्यम् ॥ ९.१४७ ॥
</details>
</div>


> **एतद् विधानं विज्ञेयं विभागस्यैकयोनिषु ।**  
> **बह्वीषु [चैकजातानां नाना]स्त्रीषु निबोधत  ॥ ९.१४८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/148_etad_vidhAnam.md">
<details open><summary><h4>भारुचिः ...{Loading}...</h4></summary>


वक्ष्यमाणप्रकरणौपन्यासिकः श्लोकः ॥ ९.१४८ ॥
</details>
</div>


> **ब्राह्मणस्यानुपूर्व्येण चतस्रस् तु यदि स्त्रियः ।**  
> **तासां पुत्रेषु जातेषु विभागे ऽयं विधिः स्मृतः  ॥ ९.१४९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/149_brAhmaNasyA-nupUrvyeNa_chatasras.md">
<details open><summary><h4>भारुचिः ...{Loading}...</h4></summary>


**आनुपूर्व्य**ग्रहणम् [अनुवादार्थ]म् । **यदि**ग्रहणं चानित्यार्थम् । तथा चोक्तम् "कामतस् तु प्रवृत्तानाम् इमाः स्युः क्रमशो ऽवराः" इति ॥ ९.१४९ ॥
</details>
</div>


> **कीनाशो गोवृषो यानम् अलङ्करश् च वेश्म च ।**  
> **विप्रस्यौद्धारिकं देयम् एकांशस् च प्रधनतः  ॥ ९.१५० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/150_kInAsho_govRSho.md">
<details open><summary><h4>भारुचिः ...{Loading}...</h4></summary>


**कीनाशः** कर्षकः । तथा च मन्त्रः "इन्द्र आसीत् सीरपतिः शतक्रतुः, कीनाशा आसन् मरुतस् सुदानवः" इति । **गोवृषस्** सेक्ता गवाम् । **यानं** गन्त्र्यादि । **अलंकारश् च** पित्र्याङ्गुलीयकादि । एवं **वेश्म** । एकश् चांशो यः प्राधान्येन लक्ष्यते । एतद् **विप्रस्योद्धारिकम्** । एतद् उद्धृत्य मध्यकात् शिष्टस्यांशविभागो येन न्यायेन सो ऽयम् उच्यते ॥ ९.१५० ॥
</details>
</div>


> **त्र्यंशं दायाद् धरेद् विप्रो द्वाव् अंशौ क्षत्रियासुतः ।**  
> **वैश्याजो ऽध्यर्धम् एवांशं शूद्रापुत्रो ऽर्धम् एव तु  ॥ ९.१५१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/151_tryaMshan_dAyAd.md">
<details open><summary><h4>भारुचिः ...{Loading}...</h4></summary>


निगदव्याख्यातांशप्रकॢप्तिः । द्विबहुष्व् अपि समसंख्येष्व् एवं विभज्य पश्चात् सजातयो विभजेरन् पूर्ववत् । विषमसंख्येषु तु शास्त्रलिङ्गाद् उत्प्रेक्ष्यांशकल्पनाः ॥ ९.१५१ ॥
</details>
</div>


> **सर्वं वा रिक्थजातं तद् दशधा परिकल्प्य च ।**  
> **धर्म्यं विभागं कुर्वीत विधिनानेन धर्मवित्  ॥ ९.१५२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/152_sarvaM_vA.md">
<details open><summary><h4>भारुचिः ...{Loading}...</h4></summary>


धर्म्यवचनाद् अत्र सर्वेषु यथोक्तकारिष्व् अयं विभागः । सो ऽयम् उच्यते ॥ ९.१५२ ॥
</details>
</div>


> **चतुरो ऽंशान् हरेद् विप्रस् त्रीन् अंशान् क्षत्रियासुतः ।**  
> **वैश्यापुत्रो हरेद् द्व्यंशम् अंशं शूद्रासुतो हरेत्  ॥ ९.१५३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/153_chaturo.aMshAn.md">
<details open><summary><h4>भारुचिः ...{Loading}...</h4></summary>


ऋज्वर्थांशकल्पना । अत्रापि पूर्ववत् समविषमसंख्येषु विभागो विज्ञेयः ॥ ९.१५३ ॥
</details>
</div>


> **यद्य् अपि स्यात् तु सत्पुत्रो यद्य् अपुत्रो ऽपि वा भवेत् ।**  
> **नाधिकं दशमाद् दद्याच् छूद्रापुत्राय धर्मतः  ॥ ९.१५४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/154_yady_api.md">
<details open><summary><h4>भारुचिः ...{Loading}...</h4></summary>


सन्तः पुत्रा [द्विजात]यो यस्य सो ऽयं सत्पुत्रः । यद्य् अपुत्रो ऽपि वा भवेत् तद् अभावे केवलः शूद्रापुत्रः । एवम् अपि नाधिकं दशभागात् तस्मै देयम्, अन्यत् सपिण्डा हरेयुः । तदभावे तद्धनस्य [त एवाधिकारिणः स्युः] । एतस्माद् एव लिङ्गत् क्षत्रियस्याताम् । इतरथा हि शूद्रप्रतिषेधो ऽनर्थकः स्यात् ॥ ९.१५४ ॥
</details>
</div>


> **ब्राह्मणक्षत्रियवि[शां शूद्रापुत्रो न रिक्थभाक् ।**  
> **यद् एवा]स्य पिता दद्यात् तद् एवास्य धनं भवेत्  ॥ ९.१५५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/155_brAhmaNa-xatriya-vishAM_shUdrAputro.md">
<details open><summary><h4>भारुचिः ...{Loading}...</h4></summary>


पित्रधीनो ऽस्यांश इत्य् अयम् अपरः कल्पो गुणसंबन्धापेक्षः पूर्वविधेः । एवं च सति पूर्वोत्तरयोर् विरोधाद् अनयोर् विकल्पो गुण[संबन्धापे]क्षः । अथ वा अनूढाशूद्रापुत्रस्यायं विधिर् ज्ञेयः । पूर्वस् तूढापुत्रस्य । तथा च गौतमः शूद्रप्रकरण आहापरिगृहीतास्व् अपि "शुश्रूषुश् चेल् लभेत वृत्तिमूलम् अन्तेवासिविधिना" ॥ ९.१५५ ॥
</details>
</div>


> **समवर्णासु वा जाताः सर्वे पुत्राः सुजन्मनाम् ।**  
> **उद्धारं ज्यायसे दत्त्वा भजेरन्न् इतरे समम्  ॥ ९.१५६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/156_sama-varNAsu_vA.md">
<details open><summary><h4>भारुचिः ...{Loading}...</h4></summary>


**समवर्णासु वा जाता** ज्यायसे मानवर्धनं यत् किंचिद् **दत्वा भजेरन्न् इतरे समम्** । हीनजातिगुणवत्तरेष्व् अयं विधिः सामर्थ्याद् विज्ञेयः ॥ ९.१५६ ॥
</details>
</div>


> **शूद्रस्य तु सवर्णैव नान्या भार्या विधीयते ।**  
> **तस्यां जाताः समांशाः स्युर् यदि पुत्रशतं भवेत्  ॥ ९.१५७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/157_shUdrasya_tu.md">
<details open><summary><h4>भारुचिः ...{Loading}...</h4></summary>


शूद्रायां शुद्धायाम् इदम् उच्यते । अन्यासूत्कृष्टापकृष्टासु धर्माधर्मापेक्षेया (?) विभागः कल्पयितव्यः ॥ ९.१५७ ॥
</details>
</div>


> **पुत्रान् द्वादश यान् आह नृणां स्वायंभ्य्वो मनुः ।**  
> **तेषां षड् बन्ध्दायादाः षड् अदायादबान्धवाः  ॥ ९.१५८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/158_putrAn_dvAdasha.md">
<details open><summary><h4>भारुचिः ...{Loading}...</h4></summary>


दायविभागप्रकरणापेक्षः पुत्राणाम् अयम् उपदेशो ऽत्र । सूत्रस्थानीयस्येदं भाष्यं तत्स्वरूपनिर्देशार्थं भवति ॥ ९.१५८ ॥
</details>
</div>


> **औरसः क्षेत्रजश् चैव दत्तः कृत्रिम एव च ।**  
> **गूढोत्पन्नो ऽपविद्धश् च दायादा बान्धवाश् च षट् ॥ ९.१५९ ॥**  
> **कानीनश् च सहोडश् च क्रीतः पौनर्भवस् तथा ।**  
> **स्वयंदत्तश् च शौद्रश् च षड् अदायादबान्धवाः  ॥ ९.१६० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/160_kAnInash_cha.md">
<details open><summary><h4>भारुचिः ...{Loading}...</h4></summary>


कार्यार्थो ऽयं वर्गप्रविभागः पुत्राणाम्, तच् च वक्ष्यति । सहोपदेशाद् औरसेन साम्यं मा भूत् क्षेत्रजादीनाम् इति । अत इदम् उच्यते ॥ ९.१५९–६० ॥
</details>
</div>


> **यादृशं गुणम् आप्नोति क्प्लवैः सन्तरं जलम् ।**  
> **तादृशं गुणम् आप्नोति कुपुत्रैः सन्तरंस् तमः  ॥ ९.१६१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/161_yAdRsham_phalam.md">
<details open><summary><h4>भारुचिः ...{Loading}...</h4></summary>


अनेन लिङ्गेन सर्वे क्षेत्रजादयो ऽपुत्रस्य पुत्रकार्याणि कुर्युः, सर्वे च दायं गृह्णीयुः । कानीनादीनाम् अदायादत्वम् उक्तं पाक्षिकं तद् इति व्याख्यातम् ॥ ९.१६२ ॥
</details>
</div>


> **यद्य् एकरिक्थिनौ स्याताम् औरसक्षेत्रजौ सुतौ ।**  
> **यस्य यत् पैतृकं रिक्थं स तद् गृह्णीत नेतरः  ॥ ९.१६२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/162_yady_ekarikthinau.md">
<details open><summary><h4>भारुचिः ...{Loading}...</h4></summary>


[और]से सति क्षेत्रजो भव्तीति सामर्थात् वक्तव्यम्, क्षेत्रजे वा सत्य् औरस इति । एवं च सत्य् अनियुक्तासुत एवायं विज्ञेयो गुणतः । तथा हि [यदा पुत्रिण्यां क्षेत्रजो जायेत यदा वोत्पादिते क्षेत्रज औरसो जायेत तदा त]द्धनस्य तयोर् अयं विभागः । यद् यस्य पित्र्यम् इति । एतेन दर्शनेनानियुक्तासुतादय इतरत्रानंशार्हत्वाद् बीजिनो ऽंशं लभन्ते । अन्यस् त्व् आह यदि जातापत्यो ऽथर्वणपक्षक्रियया पुनः सर्वं कृत्वा पुत्रान् उत्पादयेत्, तयोश् च बीजिक्षेत्रिणोर् धनं स्त्रीगतं स्यात्, तयोर् एष विभागः ॥ ९.१६२ ॥
</details>
</div>


> **एक एवौरसः पुत्रः प्त्र्यस्य वसुनः प्रभुः ।**  
> **शेषाणाम् आनृशंस्यार्थं प्रदद्यात् तु प्रजीवनम्  ॥ ९.१६३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/163_eka_evA-urasaH.md">
<details open><summary><h4>भारुचिः ...{Loading}...</h4></summary>


एवं क्षेत्रजादीनाम् औरसे सति पश्चाद् उत्पन्ने वानंशत्वे प्राप्ते विधिर् अयं विकल्पार्थम् उच्यते । इतरेभ्यः क्षेत्रजादिभ्यः **प्रजीवन**मात्रं देयम् इति ॥ ९.१६३ ॥
</details>
</div>


> **षष्ठं तु क्षेत्रजस्यांशं प्रदद्यात् पैतृकाद् धनात् ।**  
> **औरसो विभजन् दायं पित्र्यं पञ्चमम् एव वा  ॥ ९.१६४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/164_ShaShThan_tu.md">
<details open><summary><h4>भारुचिः ...{Loading}...</h4></summary>


क्षेत्रजस्य तृतीयो ऽयं विकल्पो नियुक्तासुतस्य मुख्यत्वात् । षष्टपञ्चमभागविकल्पश् च गुणापेक्षः ॥ ९.१६४ ॥
</details>
</div>


> **औरसक्षेत्रजौ पुत्रौ पितृरिक्थस्य भागिनौ ।**  
> **दशापरे तु क्रमशो गोत्ररिक्थांशभागिनः  ॥ ९.१६५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/165_aurasa-xetrajau_putrau.md">
<details open><summary><h4>भारुचिः ...{Loading}...</h4></summary>


एवं च पूर्वस्मिन् पूर्वस्मिन् सति उत्तरोत्तरः रजीवनमात्रेणांशेन युज्यते । एतस्माच् च यस्मात् पूर्वस्य पूर्वस्य ज्यायस्त्वं गोत्रभाक्त्वं च ज्ञातिकार्यं च कानीनादिभिर् अपि कार्यम् । एषाम् इदानीं लक्षणम् उच्यते ॥ ९.१६५ ॥
</details>
</div>


> **स्वे क्षेत्रे संस्कृतायां तु स्वयम् उत्पादयेद् धि यम् ।**  
> **तम् औरसं विजानीयात् पुत्रं प्रातमकल्पिकम्  ॥ ९.१६६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/166_svaxetre_saMskRtAyAm.md">
<details open><summary><h4>भारुचिः ...{Loading}...</h4></summary>


या यस्य स्वर्णा सा तस्य **क्षेत्रम्** । तस्याम् उत्पन्नः **प्राथमकल्पिक औरसो** ऽपि **विज्ञेयः** । क्षत्रियवैश्ययोस् तु जाता न संपूर्णलक्षणा औरसाः सुताः । अतस् तेषाम् [विभा]गो न्यायविरोधेन कल्पयितव्यः । अपरे तु क्षत्रियवैश्याव् एवाउरसौ क्षेत्रजादिभ्यो ज्यायांसौ मन्यन्ते ॥ ९.१६६ ॥
</details>
</div>


> **यस् तल्पजः प्रमीतस्य क्लीबस्य व्याधितस्य वा ।**  
> **स्वधर्मे[ण नियुक्तायां स पुत्रः क्षेत्रजः स्मृतः]  ॥ ९.१६७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/167_yas_talpajaH.md">
<details open><summary><h4>भारुचिः ...{Loading}...</h4></summary>


निगदव्याख्यातः श्लोकः ॥ ९.१६७ ॥
</details>
</div>


> **माता पिता च दद्यातां यम् अद्भिः पुत्रम् आपदि ।**  
> **सदृशं प्रीतिसंयुक्तं स ज्ञेयो दत्त्रिमः सुतः  ॥ ९.१६८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/168_mAtA_pitA.md">
<details open><summary><h4>भारुचिः ...{Loading}...</h4></summary>


ये तु "माता पिता वा दद्याताम्" इति पठन्ति [तद् अयुक्त]म् उच्यते । समस्ताभ्यां दाननियमाद् अन्यतरापाये दत्तको न ग्राह्यः । "माता पिता वा" इत्य् अस्मिंस् तु विकल्पपक्षे समस्तयोर् दाननियमो नास्ति । **सदृशं** सवर्णम्, [जात्य्]आदितः ॥ ९.१६८ ॥
</details>
</div>


> **सदृशं तु प्रकुर्याद् यं गुणदोषविचक्षणम् ।**  
> **पुत्रं पुत्रगुणैर् युक्तं स विज्ञेयस् तु कृत्रिमः  ॥ ९.१६९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/169_sadRshan_tu.md">
<details open><summary><h4>भारुचिः ...{Loading}...</h4></summary>


कृत्रिमो ऽपि सवर्ण एव पितृमातृविहीनश् च ॥ ९.१६९ ॥
</details>
</div>


> **उत्पाद्यते गृहे यस्य न च ज्ञायेत कस्य सः ।**  
> **स गृहे गूढम् उत्पन्नस् तस्य स्याद् यस्य तल्पजः  ॥ ९.१७० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/170_utpadyate_gRhe.md">
<details open><summary><h4>भारुचिः ...{Loading}...</h4></summary>


अविज्ञातबीजिनो मातृजातीयो गूढोत्पन्नो विज्ञेयः । तथा च व्यासदर्शनम् ॥ ९.१७० ॥
</details>
</div>


> **मातापितृभ्याम् उत्सृष्टं तयोर् अन्यतरेण वा ।**  
> **यं पुत्रं परिगृह्णीयाद् अपविद्धः स उच्यते  ॥ ९.१७१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/171_mAtA-pitRbhyAm_utsRShTam.md">
<details open><summary><h4>भारुचिः ...{Loading}...</h4></summary>


अन्यतरे प्रमीते ऽन्यतरोत्सर्ग उच्यते । इतरथा हि मातापित्रोर् जीवतोर् अन्यतरोत्सर्गे ऽपविद्धतास्य न युक्ता । अयम् अपि च सवर्ण एव ॥ ९.१७१ ॥
</details>
</div>


> **पितृवेश्मनि कन्या तु यं पुत्रं जनयेद् रहः ।**  
> **तं कानीनां वदेन् नाम्ना वोढुः कन्यासमुद्भवम्  ॥ ९.१७२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/172_pitRveshmani_kanyA.md">
<details open><summary><h4>भारुचिः ...{Loading}...</h4></summary>


सवर्णार्थं सदृशोत्पन्नः । अपरे तु **रह** इति वचनाद् अत्र्[आपि बी]जिनो ऽविज्ञानात् कानीनं मातृजातीयम् एवाहुः ॥ ९.१७२ ॥
</details>
</div>


> **या गर्भिणी संस्क्रियते ज्ञाताज्ञातापि वा सती ।**  
> **वोढुः स गर्भो भवति सहोढ इति चोच्यते  ॥ ९.१७३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/173_yA_garbhiNI.md">
<details open><summary><h4>भारुचिः ...{Loading}...</h4></summary>


अयम् अपि सहोढो मातृजातीयः ॥ ९.१७३ ॥
</details>
</div>


> **क्रीणीयाद् यस् त्व् अपत्यार्थे मातापित्रोर् यम् अन्तिकात् ।**  
> **स क्रीतकः सुतस् तस्य सदृशो ऽसदृशो ऽपि वा  ॥ ९.१७४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/174_krINIyAd_yas.md">
<details open><summary><h4>भारुचिः ...{Loading}...</h4></summary>


अपरे त्व् आहुः क्रीतः सदृशो ऽसदृशो वेति गुणतः कल्प्यते । वर्णतो हि कल्पनायाम् असमवर्णग्रहणे न्यायविरोधः । अन्यस् तु ब्राह्मणविxअयम् एव न्यायविरोधम् आह ॥ ९.१७४ ॥
</details>
</div>


> **या पत्या वा परित्यक्ता विधवा स्वेच्छयात्मनः ।**  
> **उत्पादयेत् पुनर् भूत्वा स पौनर्भव उच्यते  ॥ ९.१७५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/175_yA_patyA.md">
<details open><summary><h4>भारुचिः ...{Loading}...</h4></summary>


सवर्णः पौनर्बवो ऽसवर्णो ऽपि वा, असवर्णस् तु गुणतः ॥ ९.१७५ ॥
</details>
</div>


> **सा चेद् अक्षतयोनिः स्याद् गतप्रत्यागतापि वा ।**  
> **पौनर्भवेन भर्त्रा सा पुनस् संस्कारम् अर्हति  ॥ ९.१७६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/176_sA_ched.md">
<details open><summary><h4>भारुचिः ...{Loading}...</h4></summary>


पाणिग्रहणमात्रेण दूषिता यद्य् अपि भर्तृगृहाद् गतप्रत्यागता भवेत् अक्षतयोनि[ः पुनः संस्कार्या ॥ ९.१७६ ॥
</details>
</div>


> **मा]तापितृविहीनो यस् त्यक्तो वा स्याद् अकारणे ।**  
> **आत्मानं स्पर्शयेद् यस्मै स्वयंदत्तस् तु स स्मृतः  ॥ ९.१७७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/177_mAtA-pitR-vihIno_yas.md">
<details open><summary><h4>भारुचिः ...{Loading}...</h4></summary>


सवर्ण एव स्यात्, न तथेतरः ॥ ९.१७७ ॥
</details>
</div>


> **यं ब्राह्मणस् तु शूद्रायां कामाद् उत्पादयेत् सुतम् ।**  
> **स पारयन्न् एव शवस् तस्मात् पारशवः स्मृतः  ॥ ९.१७८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/178_yam_brAhmaNas.md">
<details open><summary><h4>भारुचिः ...{Loading}...</h4></summary>


यः शौद्र इति प्राग् अभिहितः । **यं ब्राह्मण** इति क्षत्रियवैश्ययोर् अपि प्रदर्शनार्थम् । तथा च पारशवग्रहणवान् स **पारयन्न् एव** जीवन्न् एव **शवः** । पुरुषार्थप्रयोजनविशिष्टकर्मणानभिसंबन्धित्वात् तस्य **पारशवः स्मृतः** ॥ ९.१७८ ॥
</details>
</div>


> **दास्यां वा दासदास्यां वा शूद्रो यस्य सुतो भवेत् ।**  
> **सो ऽनुज्ञातो हरेद् अंशम् इति धर्मो व्यवस्थितः  ॥ ९.१७९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/179_dAsyAM_vA.md">
<details open><summary><h4>भारुचिः ...{Loading}...</h4></summary>


शूद्रं प्रति पितुर् अनुज्ञावचनाद् ब्राह्मणादीनां स्नेहाद् रागाद् वा दायं प्रत्य् अनुज्ञानं नास्ति ॥ ९.१७९ ॥
</details>
</div>


> **क्षेत्रजादीन् सुतान् एतान् एकादश यथोदितान् ।**  
> **पुत्रप्रतिनिधीन् आहुः क्रियालोपान् मनीषिणः  ॥ ९.१८० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/180_xetrajAdIn_sutAn.md">
<details open><summary><h4>भारुचिः ...{Loading}...</h4></summary>


एकादशानाम् अविशेषेण प्रतिनिधिवचनात् कानीनादयो ऽपि पूर्वैर् अविशिष्टाः प्रतीयन्ते । अतो यद् एषाम् अदायादबान्धवत्वम् उक्तं प्रजीवनविषये पाक्षिकदानार्थं तत् स्याद् इति व्याख्यातम्, किं अयं प्रधानेन विशिष्टकार्यप्रतिनिधिः यथा मीमांसका आहुर् इति । नेत्य् उच्यते, विषमसमीकरणस्यायुक्तत्वात् । तथा चोक्तम् "तादृशं गुणम् आप्नोति कुपुत्रैः संतरंस् तमः" इत्य् एवमादि । तथा चेदम् आहैषाम् निन्दावचनं समानबलत्वप्रतिषेधार्थम् ॥ ९.१८० ॥
</details>
</div>


> **य एते ऽभिहिताः पुत्राः प्रसङ्गाद् अन्यबीजजाः ।**  
> **यस्य ते बीजतो जातास् तस्य ते नेतरस्य तु  ॥ ९.१८१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/181_ya_ete.md">
<details open><summary><h4>भारुचिः ...{Loading}...</h4></summary>


पौनर्भवशौद्रौ द्वौ परित्यज्य नव पुत्रा **अन्यबीजजाः** उच्यन्ते । तेषाम् औरसेनानिरस्तानां बीजिनां सति संभवे भागित्व[म् । येषां तु] बीजी न ज्ञायेत यथा गूढोत्पन्नकानीनसहोढानां तेषाम् उभयत्राभागित्वे केवलं प्रजीवनमात्रम् एभ्यो दीयते, तच् चानृशंसावचनात् सर्वेषाम् [अभ्यनु]ज्ञातम् । औरसप्रशंसार्थो ऽयं श्लोकः इत्य् अपरे, येन किंचिद् अपि न विधीयते प्रतिषिध्यते वा । अथ वा प्रतिनिध्[एः प्रध्]आनासमानकार्यत्वप्रदर्शनार्थो ऽयं श्लोकः ॥ ९.१८१ ॥
</details>
</div>


> **[ब्रातॄणाम् ए]कजातीनाम् एकश् चेत् पुत्रवान् भवेत् ।**  
> **सर्वांस् तांस् तेन पुत्रेण पुत्रिणो मनुर् अब्रवीत्  ॥ ९.१८२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/182_bhrAtRRNAm_ekajAtAnAm.md">
<details open><summary><h4>भारुचिः ...{Loading}...</h4></summary>


सति भ्रातृपुत्र एते प्रतिनिधयः [न] कर्तव्याः इत्य् एवंपरम् एतत् । अथ वा [तत्पुत्रस्य] प्रथमं दत्तकादिन्यायेन प्रतिनिधित्वम् अनेन श्लोकेन विज्ञायते । अलभ्यमाने त्व् असति वा भ्रातृपुत्रे ऽन्ये कल्पा आश्रयणीया इति ॥ ९.१८२ ॥
</details>
</div>


> **बह्वीनाम् एकपत्नीनाम् एका चेत् पुत्रिणी भवेत् ।**  
> **सर्वास् तास् तेन पुत्रेण प्राह पुत्रवतीर् मनुः  ॥ ९.१८३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/183_sarvAsAm_eka-patnInAm.md">
<details open><summary><h4>भारुचिः ...{Loading}...</h4></summary>


इयं न नियोक्तव्येत्य् एतस्माद् गम्यते । न चैतयैकाकिन्या दत्तकादिपुत्रग्रहणं कार्यम् ॥ ९.१८३ ॥
</details>
</div>


> **शेयसः श्रेयसो ऽभावे पापीयान् रिक्थम् अर्हति ।**  
> **बहवश् चेत् तु सदृशाः सर्वे रिक्थस्य भागिनः  ॥ ९.१८४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/184_shreyasaH_shreyaso.md">
<details open><summary><h4>भारुचिः ...{Loading}...</h4></summary>


सर्वस्मिन् रिक्थविभाए बीजभूतो ऽयं श्लोकः । एवं च सत्य् अस्यानुरोधेन रिक्थविभागे ऽनागतो ऽतिक्रान्तश् च वर्णनीयः ॥ ९.१८४ ॥
</details>
</div>


> **न भ्रातरो न पितरः पुत्रा रिक्थहराः पितुः ।**  
> **पिता हरेद् अपुत्रस्य रिक्थं भ्रातर एव च  ॥ ९.१८५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/185_na_bhrAtaro.md">
<details open><summary><h4>भारुचिः ...{Loading}...</h4></summary>


य एते औरसादयःपुत्राः प्रकृतास् त एव रिक्थहराः स्युः । क्षेत्रजादयो ऽप्य् औरसासंभवे । कुत एतत् । प्रकरणसामर्थ्यात् सत्य् अपि संनिकृष्टतरत्वे पितुर् भ्रातुश् च नैव रिक्थभाजः स्युः । **अपुत्रस्य पिता हरेत्**, तदभावे भ्रातरः । एवं चौरसस्य पितृधनप्राप्तौ सिद्धायां क्षेत्रजादिसुतप्राप्त्यर्थो ऽयम् आरम्भः । यथ्श् चेदम् आह ॥ ९.१८५ ॥
</details>
</div>


> **त्रयाणाम् उदकं कार्यं त्रिषु पिण्डः प्रवर्तते ।**  
> **चतुर्थः संप्रदातैषां पञ्चमो नोपपद्यते  ॥ ९.१८६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/186_trayANAm_udakam.md">
<details open><summary><h4>भारुचिः ...{Loading}...</h4></summary>


प्रकृतस्य संनिकर्षस्य विभवनार्थो ऽयं श्लोकः ॥ ९.१८६ ॥
</details>
</div>


> **अनन्तरः सपिण्डाद् यस् तस्य तस्य धनं भवेत् ।**  
> **अत ऊर्ध्वं सकुल्याः स्युर् आचार्यः शिष्य एव वा  ॥ ९.१८७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/187_anantaraH_sapiNDAd.md">
<details open><summary><h4>भारुचिः ...{Loading}...</h4></summary>


सकुल्यग्रहणेन समानोदका गृह्यन्ते । **आचार्यः शिष्यो वा** । तदभावे ॥ ९.१८७ ॥
</details>
</div>


> **सर्वेषाम् अप्य् अभावे तु ब्राह्मणा रिक्थभागिनः ।**  
> **त्रैविद्याः शुचयो दान्तास् तथा धर्मो न हीयते  ॥ ९.१८८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/188_sarveShAm_apy.md">
<details open><summary><h4>भारुचिः ...{Loading}...</h4></summary>


**सर्वेषाम् अप्य् अभावे** इत्य् एतस्माद् गम्यते तत्स्त्रीणाम् अप्य् अभावे यथोक्तगुणसंबन्ध [इति । तथा च] सति ॥ ९.१८८ ॥
</details>
</div>


> **अहार्यं ब्राह्मणद्रव्यं राज्ञा नित्यम् इति स्थितिः ।**  
> **इतरेषां तु वर्णानां सर्वाभावे हरेन् नृपः  ॥ ९.१८९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/189_ahAryam_brAhmaNadravyam.md">
<details open><summary><h4>भारुचिः ...{Loading}...</h4></summary>


ऋज्वर्थः श्लोकः ॥ ९.१८९ ॥
</details>
</div>


> **संस्थितस्यानपत्यस्य सगोत्रात् पुत्रम् आहरेत् ।**  
> **तत्र यद् रिक्थजातं स्यात् तत् तस्मिन् प्रतिपादयेत्  ॥ ९.१९० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/190_saMsthitasyA-napatyasya_sagotrAt.md">
<details open><summary><h4>भारुचिः ...{Loading}...</h4></summary>


क्षेत्रजस्य देवरसपिण्डाभ्याम् उक्तत्वाद् इह सगोत्रग्रहणं तदुत्पन्नस्यापि धनांशप्राप्त्यर्थम् । इतरथा हि "देवराद् वा सपिण्डाद् वा" इति वचनाद् अदेवरसपिण्डात् सगोत्रात् उत्पन्नस्य क्षेत्रजस्यानंशार्हता स्यात् । क्लीबकस्य दत्तकस्य तु दत्त्कृत्रिमस्वयंदत्ताः स्युः ॥ ९.१९० ॥
</details>
</div>


> **द्वौ तु यौ विवदेयातां द्वाभ्यां जातौ स्त्रिया धने ।**  
> **तयोर् यद्य् अस्य पित्र्यं स्यात् तत् संगृह्णीत नेतरः  ॥ ९.१९१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/191_dvau_tu.md">
<details open><summary><h4>भारुचिः ...{Loading}...</h4></summary>


या पुनर्भूः सापत्या सधना च परस्मिन् पुरुषे पुनर् भवति तत्रायं विभागः । इदं च पुनर्भूपुत्रस्यांशहरत्वे दर्शनम् ॥ ९.१९१ ॥
</details>
</div>


> **जनन्यां संस्थितायां तु समं सर्वे सहोदराः ।**  
> **भजेरन् मातृकं रिक्थं भगिन्यश् च सनाभयः  ॥ ९.१९२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/192_jananyAM_saMsthitAyAm.md">
<details open><summary><h4>भारुचिः ...{Loading}...</h4></summary>


समवचनान् नास्त्य् अत्र ज्येष्ठांशः । भगिन्यश् च सनाभय ऊढा अनूढाश् च गृह्यन्ते । अनूढा एवेति केचित् । बगिन्यभावे तु ॥ ९.१९२ ॥
</details>
</div>


> **यास् तासां स्युर् दुहितरस् तासाम् ऐ यथार्हतः ।**  
> **मातामह्या धनात् किंचित् प्रदेयं प्रीतिपूर्वकम्  ॥ ९.१९३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/193_yAs_tAsAm.md">
<details open><summary><h4>भारुचिः ...{Loading}...</h4></summary>


ऊढानाम् अनूढानां चेति कृतविचारम् एतत् । **प्रीतिपूर्वकम्** इति वचनान् न नियतं दानम् इदं विज्ञायते ॥ ९.१९३ ॥
</details>
</div>


> **अध्यग्न्याध्यावाहनिकं दत्तं च प्रीतिकर्मणि ।**  
> **भ्रातृमातृपितृप्राप्तं षड्विधं स्त्रीधनं स्मृतम्  ॥ ९.१९४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/194_adhyagny-adhyAvAhanikan_dattam.md">
<details open><summary><h4>भारुचिः ...{Loading}...</h4></summary>


षड्विधस्य नियमात् मैत्रलब्धस्य स्त्रीधनत्वं नास्ति । अध्यग्नीयम् अग्निसमीप उह्यमानायै दत्तम् । अध्यावाहनिकं पत्या स्वगृहम् आनीयमानायै दीयते ॥ ९.१९४ ॥
</details>
</div>


> **अन्वाधेयं च यद् दत्तं पत्या प्रीतेन चैव यत् ।**  
> **पत्यौ जीवति वृत्तायां प्रजायास् तद् धनं भवेत्  ॥ ९.१९५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/195_anvAdheya~n_cha.md">
<details open><summary><h4>भारुचिः ...{Loading}...</h4></summary>


ऋज्वर्थः श्लोकः ॥ ९.१९५ ॥
</details>
</div>


> **ब्राह्मदैवार्षगान्धर्वप्राजापत्येषु यद् धनम् ।**  
> **अप्रजायाम् अतीतायां भर्तुर् एव तद् इष्यते  ॥ ९.१९६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/196_brAhma-daivArSha-gAndharva-_prAjApatyeShu.md">
<details open><summary><h4>भारुचिः ...{Loading}...</h4></summary>


एतेषु पञ्चधेषु (?) भर्तुर् धनम् अभ्यनुज्ञायते ॥ ९.१९६ ॥
</details>
</div>


> **यत् त्व् अस्याः स्याद् धनं दत्तं विवाहेष्व् आसुरादिषु ।**  
> **अप्रजायाम् अतीतायां मातापित्रोस् तद् इष्यते  ॥ ९.१९७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/197_yat_tv.md">
<details open><summary><h4>भारुचिः ...{Loading}...</h4></summary>


एतेष्व् आसुरादिषु कल्या[नेषु तयोः] प्रत्यर्पयितव्यं धनम् ॥ ९.१९७ ॥
</details>
</div>


> **स्त्रियां तु यद् भवेद् वित्तं पित्रा दत्तं कथंचन ।**  
> **ब्राह्मणी तद् धरेत् कन्या तदपत्यस्य वा भवेत्  ॥ ९.१९८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/198_striyAn_tu.md">
<details open><summary><h4>भारुचिः ...{Loading}...</h4></summary>


षड्विधस्या[पि स्त्रीधन]स्यापुत्रायाम् [अतीतायां ग्रहणे न्याय्ये] सति **पित्रा दत्तम्** इत्य् एतद् अत्र निदर्शनार्थं सर्वस्त्रीधनानां विज्ञेयम् । [मृत]पुत्रायाश् च विभागं वक्ष्यति । **ब्राह्मणी तद् धरेत् कन्या** इति नियमात् क्षत्रियादिकन्यानाम् [अयं निय]मः । एतद् ब्राह्मणादीनाम् । ब्राह्मणीक्षत्रियावैश्यासूढास्व् असवर्णस्त्र्युपरमे ब्राह्मणादिकन्याभ्यो धनदानं विज्ञेयम् ॥ ९.१९८ ॥
</details>
</div>


> **न निर्हारं स्त्रियः कुर्युः कुटुम्बाद् बाहुमध्यगात् ।**  
> **स्वकाद् अपि च वित्ताद् धि स्वस्य भर्तुर् अनाज्ञया  ॥ ९.१९९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/199_na_nirhAram.md">
<details open><summary><h4>भारुचिः ...{Loading}...</h4></summary>


**निर्हार**प्रतिषेधाच् चैतत् विज्ञायते यदि काचिद् ईशत्वात् तद्धनं निर्हरेत्, ततस् तत्पुनरादाय भ्रातृभिर् विभक्तव्यम् एव ॥ ९.१९९ ॥
</details>
</div>


> **पत्यौ जीवति यः स्त्रीभिर् अलङ्कारो धृतो भवेत् ।**  
> **न तं भजेरन् दायादा भजमानाः पतन्ति ते  ॥ ९.२०० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/200_patyau_jIvati.md">
<details open><summary><h4>भारुचिः ...{Loading}...</h4></summary>


दायादानाम् अयं प्रतिषेधः । आत्मीयानां त्व् औरसपुत्राणाम् अनुज्ञातो विभागः ॥ ९.२०० ॥
</details>
</div>


> **अनंशौ क्लीबपतितौ जात्यन्धबधिरौ तथा ।**  
> **उन्मत्तजडमूकाश् च ये च केचिन् निरिन्द्रियाः  ॥ ९.२०१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/201_anaMshau_klIba-patitau.md">
<details open><summary><h4>भारुचिः ...{Loading}...</h4></summary>


इत्य् अनेन पीठसर्पिपंग्वादयो ऽपि गृह्यन्ते सामर्थ्यात् ॥ ९.२०१ ॥
</details>
</div>


> **सर्वेषाम् अपि तु न्याय्यं दातुं शक्त्या मनीषिणा ।**  
> **ग्रासाच्छादनम् अत्यन्तं पतितो ह्य् अददद् भवेत्  ॥ ९.२०२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/202_sarveShAm_api.md">
<details open><summary><h4>भारुचिः ...{Loading}...</h4></summary>


प्रकरणात् क्लीबादीनाम् इदम् उच्यते ग्रासाच्छादनदानं यावज्जीवम् ॥ ९.२०२ ॥
</details>
</div>


> **यद्य् अर्थिता तु दारैः स्यात् क्लीबदीनां कथंचन ।**  
> **तेषाम् उत्पन्नतन्तूनाम् अपत्यं दायम् अर्हति  ॥ ९.२०३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/203_yady_arthitA.md">
<details open><summary><h4>भारुचिः ...{Loading}...</h4></summary>


**क्लीबादीनाम्** इति चात्र सामर्थ्यान् न बहुव्रीहौ तद्गुणसंविज्ञानं भवति । एवं च क्लीबाद् अपरे तु गृह्यन्ते । येन धर्मप्रजार्थं दाराणां संग्रहः यतस् तद् अभावात् क्लीबस्य नास्ति संग्रहः । अपुत्रस्यानधिकाराद् आधाने । अथ स्मार्तकर्मापेक्षो दारसंग्रहः । ततः क्लीबस्याप्य् अत्र ग्रहणं युक्तं तद्गुणसंविज्ञानबहुव्रीहिणा ॥ ९.२०३ ॥
</details>
</div>


> **यत् किंचित् पितरि प्रेते धनं [ज्येष्ठो] ऽधिगच्छति ।**  
> **भागो यवीयसां तत्र यदि विद्यानुपालिनः  ॥ ९.२०४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/204_yat_kim.md">
<details open><summary><h4>भारुचिः ...{Loading}...</h4></summary>


ज्येष्ठलब्धस्य वैद्याः सन्तो भागिनो यवीयांसः, न तु कनिष्ठलब्धस्य ज्यायान् इत्य् एतद् अर्थाल् [लभ्यते] ॥ ९.२०४ ॥
</details>
</div>


> **अविद्यानां तु सर्वेषाम् ईहातश् चेद् धनं भवेत् ।**  
> **समस् तत्र विभागः स्याद् अपित्र्य इति धारणा  ॥ ९.२०५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/205_avidyAnAn_tu.md">
<details open><summary><h4>भारुचिः ...{Loading}...</h4></summary>


ईहातः चेष्टातः कृष्यादित इत्य् अर्थः । सर्वे चेच् चेष्टन्ते समस् तत्र विभागः स्यात्, न तु गुणापेक्षः कश्चिद् विभागकल्प आश्रयितव्यः ॥ ९.२०५ ॥
</details>
</div>


> **विद्याधनं तु यद् यस्य तत् तस्यैव धनं भवेत् ।**  
> **मैत्रम् औद्वाहिकं चैव माधुपर्किकम् एव च  ॥ ९.२०६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/206_vidyAdhanan_tu.md">
<details open><summary><h4>भारुचिः ...{Loading}...</h4></summary>


**औद्वाहिक**ग्रहणेन सर्वं श्वशुरगृहाल् लब्धं गृह्यते ॥ ९.२०६ ॥
</details>
</div>


> **भ्रातॄणाम् यस् तु नेहेत धनं शक्तः स्वकर्मणा ।**  
> **स निर्भाज्यः स्वकाद् अंशात् किंचिद् दत्त्वोपजीवनम्  ॥ ९.२०७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/207_bhrAtRRNAM_yas.md">
<details open><summary><h4>भारुचिः ...{Loading}...</h4></summary>


अददताम् अपि तु नैव विरोधो ऽस्ति ॥ ९.२०७ ॥
</details>
</div>


> **अनुपघ्नन् पितृद्रव्यं स्रमेण यद् उपार्जयेत् ।**  
> **स्वयम् ईहितलब्धं तन् नाकामो दातुम् अर्हति  ॥ ९.२०८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/208_anupaghnan_pitRdravyam.md">
<details open><summary><h4>भारुचिः ...{Loading}...</h4></summary>


अर्थात् कामस्य दानम् अनुजानाति ॥ ९.२०८ ॥
</details>
</div>


> **पैतृकं तु पिता द्रव्यम् अनवाप्तं यद् आप्नुयात् ।**  
> **न तत् पुत्रैर् भजेत् सार्धम् अकामः स्वयम् अर्जितम्  ॥ ९.२०९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/209_paitRkan_tu.md">
<details open><summary><h4>भारुचिः ...{Loading}...</h4></summary>


पितामहधनस्येतरे ऽपीशत इत्य् अनया शङ्कया प्रतिषेधः । अनेन च दर्शनेन सत्यां विभागप्रतिपत्तौ वित्तं सर्वं विभजनीयम् । पित्रा पुत्रविभागस्यैतद् दर्शनम् । जीवपितृकाणाम् अस्ति विभाग इत्य् एतद् दर्शयति ॥ ९.२०९ ॥
</details>
</div>


> **विभक्ताः सह जीवन्तो विभजेरन् पुनर् यदि ।**  
> **समस् तत्र विभागः स्याज् ज्यैष्ठ्यं तत्र न विद्यते  ॥ ९.२१० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/210_vibhaktAH_saha.md">
<details open><summary><h4>भारुचिः ...{Loading}...</h4></summary>


संसृष्टानां यो ज्येष्ठः नासौ ज्येष्टांशं गृह्णीयात् । यत्र तु ज्येष्ठः सह ज्येष्ठांशेन संसृज्यते तत्र पुनर् अस्य ज्य्ष्ठांश उद्ध्रियते ॥ ९.२१० ॥
</details>
</div>


> **येषां ज्येष्ठः कनिष्ठो वा [हीयेतांशप्रदानतः ।**  
> **म्रि]येतान्यतरो वापि तस्य भागो न लुप्यते  ॥ ९.२११ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/211_yeShA~n_jyeShThaH.md">
<details open><summary><h4>भारुचिः ...{Loading}...</h4></summary>


प्रोषितस्य मृतस्य वा भागम् उद्धृत्य ॥ ९.२११ ॥
</details>
</div>


> **सोदर्या विभजेरंस् तं समेत्य सहिताः समम् ।**  
> **भ्रातरो ये च संसृष्टा भगिन्यश् च सना[भयः  ॥ ९.२१२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/212_sodaryA_vibhajeraMs.md">
<details open><summary><h4>भारुचिः ...{Loading}...</h4></summary>


असंसृष्टाणां सोद]राणांस् तं विभजेरन् न सापत्नाः, सति तु संसर्गे ये संसृष्टास् ते विभजेरन्, न सोदर्या अप्य् असंसृष्टाः ॥ ९.२१२ ॥
</details>
</div>


> **यो ज्येष्ठो विनिकुर्वीत लोभाद् भ्रातॄन् यवीयसः ।**  
> **[सो ऽज्येष्ठः स्या]द् अभागश् च नियन्तव्यश् च राजभिः  ॥ ९.२१३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/213_yo_jyeShTho.md">
<details open><summary><h4>भारुचिः ...{Loading}...</h4></summary>


विनिकरणम् अन्यायेन यवीयसां न्यक्करणं धनोपयोगश् च तान् अतिसंधाय । अर्थाच् च कनिष्ठो ऽपि सुतरांनियन्तव्य इत्य् आपद्यते ॥ ९.२१३ ॥
</details>
</div>


> **सर्व एव विकर्मस्था नार्हन्ति भ्रातरो धनम् ।**  
> **न चादत्त्वा कनिष्ठेभ्यो ज्येष्ठः कुर्वीत यौतकम्  ॥ ९.२१४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/214_sarva_eva.md">
<details open><summary><h4>भारुचिः ...{Loading}...</h4></summary>


ये कुटुम्बकार्य ऽव्युत्पन्नास् ते द्यूतादिना विकर्मस्थाः प्रकरणसामर्थ्याद् विज्ञायते । पतिताना[म् अ]नंशार्हतोक्ता ॥ ९.२१४ ॥
</details>
</div>


> **भ्रातॄणाम् अविभक्तानां यद्य् उत्थानं भवेत् सह ।**  
> **न तत्र भागं विषमं पिता दद्यात् कथंचन ॥ ९.२१५ ॥**  
> **ऊर्ध्वं विभागाज् जातस् तु पित्र्यम् एव हरेद् धनम् ।**  
> **संसृष्टास् तेन वा ये स्युर् विभजेत स तैः सह  ॥ ९.२१६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/216_UrdhvaM_vibhAgAj.md">
<details open><summary><h4>भारुचिः ...{Loading}...</h4></summary>


ये ऽन्योन्योपार्जितधनाः पित्रा स्नेहेन गुणापेक्षया वा तेषां विषमो विभागो न कर्तव्यः । इदं च दर्शनं पितुर् अभिप्राये न सति । अपि तु पित्रभिप्रायेण विभागे वैकल्पिकं ग्रहणं तदभिप्रायेण स्यात्, नान्यथा ॥ ९.२१६ ॥
</details>
</div>


> **अनपत्यस्य पुत्रस्य माता दयाद्यम् आप्नुयात् ।**  
> **मातर्य् अपि च वृत्तायां पितुर् मात्रा हरेद् धनम्  ॥ ९.२१७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/217_anapatyasya_putrasya.md">
<details open><summary><h4>भारुचिः ...{Loading}...</h4></summary>


जीवत्यां मातरि पितामह्यां च न सोदरा ईशन्ते ऽनपत्यस्य स्वधनस्य, नापि तत्पितासोदर्या वा भ्रातरः ॥ ९.२१७ ॥
</details>
</div>


> **ऋणे धने च सर्वस्मिन् प्रविभक्ते यथाविधि ।**  
> **पश्चाद् दृश्येत यत् किंचित् तत् सर्वं समतां नयेत्  ॥ ९.२१८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/218_RNe_dhane.md">
<details open><summary><h4>भारुचिः ...{Loading}...</h4></summary>


द्रष्ट्रा न तद् ग्राह्यम् इत्य् एवमर्थं पुनर् उपदेशः, ज्येष्ठांशप्रतिषेधार्थो वा, द्व्यंशः पूर्वजः इत्य् एवम् उक्तं ज्येष्ठस्य तद् अत्र न स्यात् ॥ ९.२१८ ॥
</details>
</div>


> **वस्त्रं पत्रम् अलंकारं कृतान्नम् उदकं स्त्रियः ।**  
> **योगक्षेमप्रचारं च न विभाज्यं प्रचक्षते  ॥ ९.२१९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/219_vastram_patram.md">
<details open><summary><h4>भारुचिः ...{Loading}...</h4></summary>


एतान् अपीच्छया विभजेतन् । "नाकामो दातुम् अर्हति" इत्य् एतद् अनुवादो ऽयं द्रष्टव्यः । सर्वत्रैवेच्छातो दानम् अयुक्तं प्रतिषेद्धुम् । सर्वत्र धनविभागे प्राप्ते- **वस्त्रं** [प्रसिद्धम् । **पत्रं**] पतत्य् अनेनेत्य् अश्वादिः । **अलंकारं** सामर्थ्यात् पितरि जीवति यद् येन परिगृहीतम् । **कृतान्नं** तण्डुलादि । **उदकं** तदाधारकूपादिः । **स्त्रियः** उपभोगदास्यः प्रतिनियताः । **योगक्षेमप्रचारं च** येन द्रव्येण योगक्षेमर्थं पर्चरन्ति । **योगो** ऽनुपात्तपरिलाभः, **क्षेमम्** उपात्तपरिपालनम् । **योगक्षेमं** वा तदर्थं राज्ञापि दीयमानं द्रष्टव्यम् । **प्रचारं च** प्रचरणभूमिजम् इन्धनकादि, **न विभाज्यं प्रचक्षते** ॥ ९.२१९ ॥
</details>
</div>


> **एष उक्तो विभागो वः पुत्राणां च क्रियाविधिः ।**  
> **क्रमसः क्षेत्रजादीनां द्यूतधर्मं निबोधत  ॥ ९.२२० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/220_ayam_ukto.md">
<details open><summary><h4>भारुचिः ...{Loading}...</h4></summary>


उपसंहारोपन्यासार्थः स्लोकः ॥ ९.२२० ॥
</details>
</div>


> **द्यूतं समाह्वयं चैव राजा राष्ट्रान् निवारयेत् ।**  
> **राज्यान्तकरणाव् एतौ द्वौ दोषौ पृथिवीक्षिताम्  ॥ ९.२२१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/221_dyUtaM_samAhvayam.md">
<details open><summary><h4>भारुचिः ...{Loading}...</h4></summary>


येन,
</details>
</div>


> प्**रकाशम् एतत् तास्कर्यं यद् एवनसमाह्वयौ ।**
> **तयोर् नित्यं प्रतीघाते नृपतिर् यत्नवान् भवेत्  ॥ ९.२२२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/222_prakAsham_etat.md">
<details open><summary><h4>भारुचिः ...{Loading}...</h4></summary>

&gt; प्**रकाशम् एतत् तास्कर्यं यद् एवनसमाह्वयौ ।**

अतः,

&gt; **तयोर् नित्यं प्रतीघाते नृपतिर् यत्नवान् भवेत्  ॥ ९.२२२ ॥**

</details>
</div>


> **अप्राणिभिर् यत् क्रियते तल् लोके द्यूतम् उच्यते ।**  
> **प्राणिभिः क्रियते यस् तु स विज्ञेयः समाह्वयः ॥ ९.२२३ ॥**  
> **द्यूतं समाह्वयं चैव यः कुर्यत् कारयेत वा ।**  
> **तान् सर्वान् घातयेद् राजा शूद्रांश् च द्विजलिङ्गिनः  ॥ ९.२२४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/224_dyUtaM_samAhvayam.md">
<details open><summary><h4>भारुचिः ...{Loading}...</h4></summary>


सभिका अपि कारयतो द्यूतं ताडयितव्याः न केवलं कर्तारः । प्रतिषेधपरत्वाच् च वधोपदेशस्यान्येनाप्य् उपायेन तेषां प्रतिषेधः कर्तव्यो राजतन्त्रविरोधिनाम् । येन न ह्य् अत्र धर्मातिक्रमः कश्चिद् अस्ति । एवं च सत्य् अत्र वधिस् ताडनार्थः एव विज्ञेयः । धर्मव्यवस्थाभेदिनस् तु शूद्रान् द्विजलिङ्गिनो घातयेद् एव । द्विजलिङ्गिनश् च शूद्रा यज्ञो[पवी]तपात्रधारिणो भोशब्दवादिनः परिव्राजकादिवेषधारिणश् च । व्याकरणाध्ययनम् अपि च द्विजलिङ्गम् इति शक्यं वक्तुम् ॥ ९.२२४ ॥
</details>
</div>


> **कितवान् कुशीलवान् क्रूरान् पाषण्डस्थांश् च मानवान् ।**  
> **[विकर्मस्थान् शौण्दि]कांश् च क्षिप्रं निर्वासयेत् पुरात्  ॥ ९.२२५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/225_kitavAn_kushIlavAn.md">
<details open><summary><h4>भारुचिः ...{Loading}...</h4></summary>


क्रूराभिन्नदुष्टयोर् वर्णलोपेन गुणवृत्त्योच्यन्ते । "केलान्" इत्य् अपरः पाठः, ते चातिकामुकाः केलीजीवि[नः । "कैलान्" इत्य् अपरे] पठन्ति- सङ्केतकारिणः । **पाषण्डस्थांश् च मानवान्** श्रुतिस्मृतिबाह्येष्व् आश्रमलिङ्गेषु व्यवस्थितान् । [**विकर्मस्थो**] ऽधिकारविरोधेन कर्मस्थः [इति] शब्दस् सतन्त्रः, शौण्डिकविशेषणा[र्थो व(आ)] । सर्वान् एतान् **निर्वासयेत् पुरात्** । प्रवासनकार्यस्य चविशेषाद् राष्ट्राद् अप्य् एते ऽर्थतो निर्वास्याः । अत्र च कितवप्रसङ्गेन कुशीलवादीनाम् अपि प्रतिषेधः क्रियते । येन ॥ ९.२२५ ॥
</details>
</div>


> **एते राष्ट्रे वर्तमाना राज्ञः प्रच्छन्नतस्कराः ।**  
> **विकर्मक्रियया नित्यं बाधन्ते भद्रिकाः प्रजाः  ॥ ९.२२६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/226_ete_rAShTre.md">
<details open><summary><h4>भारुचिः ...{Loading}...</h4></summary>


यस्माद् एते राजधान्याम् अवस्थिताः महतो ऽनर्थाय राज्ञः । अतश् चैषां राष्ट्राद् अपि निर्वासनम् उच्यते ॥ ९.२२६ ॥
</details>
</div>


> **द्यूतम् एतत् पुरा कल्पे दृष्टं वैरकं महत् ।**  
> **तस्माद् द्यूतं न सेवेत हास्यार्थम् अपि बुद्धिमान्  ॥ ९.२२७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/227_dyUtam_etat.md">
<details open><summary><h4>भारुचिः ...{Loading}...</h4></summary>


युधिष्ठिरादयो ऽपरकालाः । देवासुरदृष्टं तु द्यूतं चिरवृत्तत्वाद् अत्रोदाह्रियते "ते देवाः एकतः" इति श्रुतेः । एवं चायं द्यूतनिन्दार्थवादो विज्ञेयः । यतश् चैतद् एवम् अतः ॥ ९.२२७ ॥
</details>
</div>


> **प्रच्छन्नं वा प्रकाशं वा तन् निषेवेत यो नरः ।**  
> **तस्य दण्डविकल्पः स्याद् यथेष्टं नृपतेस् तथा  ॥ ९.२२८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/228_prachChannaM_vA.md">
<details open><summary><h4>भारुचिः ...{Loading}...</h4></summary>


एवं च सति येन येन दण्डप्रकारेण द्यूतनिवृत्तः स्यात् तं तं दण्डप्रकारं कल्पयेद् आत्मेच्छया ॥ ९.२२८ ॥
</details>
</div>


> **क्षत्रविट्शूद्रयोनिस् तु दण्डं दातुम् अशक्नुवन् ।**  
> **आनृण्यं कर्मणा गच्छेद् विप्रो दद्याच् छनैः शनिअः  ॥ ९.२२९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/229_xatra-viT-shUdrayonis_tu.md">
<details open><summary><h4>भारुचिः ...{Loading}...</h4></summary>


यथोक्तं दण्डप्रकारम् अशक्नुवन्तो निर्धनत्वात् क्षत्रियादयो दण्डानुरूपाणि कर्माणि कुर्युः । ब्राह्मणस् तु स्वधर्मानुरोधेन **शनैः शनैर्** दण्डनीयः । तद् एतद् उक्तम् अप्य् अधुना पुनर् उच्यते दण्डविषयार्थम् । पूर्वं तु कुसीदप्रकरणे तद्गतम् ॥ ९.२२९ ॥
</details>
</div>


> **स्त्रीबालोन्मत्तवृद्धानां दरिद्रानाथरोगिणाम् ।**  
> **शिफाविदलरज्ज्वाद्यैर् विदध्यान् नृपतिर् दमम्  ॥ ९.२३० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/230_strI-bAlonmatta-vRddhAnAn_daridrANAm.md">
<details open><summary><h4>भारुचिः ...{Loading}...</h4></summary>


विकर्मस्थानाम् एतद् अपराधानुरूपतः शिफादिभिस् ताडनम् । न पातकिनाम् अपि चापलता विज्ञेया ॥ ९.२३० ॥
</details>
</div>


> **ये नियुक्तास् तु कार्येषु हन्युः कार्याणि कार्यिणाम् ।**  
> **धनोष्मणा पच्यमानास् तान् निःस्वान् कारयेन् नृपः  ॥ ९.२३१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/231_ye_niyuktAs.md">
<details open><summary><h4>भारुचिः ...{Loading}...</h4></summary>


धनोष्मणा कस्यचिद् व्यवहारतः साहाय्यं कुर्वन्ति । ते निःस्वाः कार्याः । अथ वा अधिकृताः सन्तो धनं गृहीत्वा ये ऽन्यथा कार्याणि कुर्युः ते निःस्वाः कार्या इति ॥ ९.२३१ ॥
</details>
</div>


> **कूटशासनकर्तॄंश् च प्रकृतीनां च दूषकान् ।**  
> **स्त्रीबालब्राह्मणघ्नांश् च हन्याद् द्विट्सेविनस् तथा  ॥ ९.२३२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/232_kUTashAsanakartRRMsh_cha.md">
<details open><summary><h4>भारुचिः ...{Loading}...</h4></summary>


[ते]षां राज्यतन्त्रविरोधे वर्तमानानां नियमतो वधः । द्विट्सेविनश् छमागतिकाः ॥ ९.२३२ ॥
</details>
</div>


> **तीरितं चानुशिष्टं च यत्र क्वचन यद् भवेत् ।**  
> **कृतं तद्धर्मतो विद्यान् न तद् भूयो निवर्तयेत्  ॥ ९.२३३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/233_tIrita~n_chA-nushiShTam.md">
<details open><summary><h4>भारुचिः ...{Loading}...</h4></summary>


एवं च सति मैत्र्या कारुण्येन वान्येन वा कारणान्तरेण न निवर्तयेत् । अर्थाद् अशास्त्रकृतं निवर्तयेत् । तथा च सति ॥ ९.२३३ ॥
</details>
</div>


> **अमात्यः प्राङ्विवाको वा यत् कुर्युः कार्यम् अन्यथा ।**  
> **तत् स्वयं नृपतिः कुर्यात् तान् सहस्रं च दण्डयेत्  ॥ ९.२३४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/234_amAtyAH_prADvivAko.md">
<details open><summary><h4>भारुचिः ...{Loading}...</h4></summary>


**अमात्यो** राज्ञा नियुक्तो ब्राह्मणः व्यवहाररक्षणे । तथा चोक्तम्- "तदा नियुञ्ज्याद् विद्वांसं ब्राह्मणं कार्यदर्शने" इति । **प्राङ्विवाकास्** तु पृथग् वेदशास्त्रज्ञातारः । तथा चोक्तम्- "यस्मिन् देसे निषीदन्ति विप्रा वेदविदस् त्रयः" इति । एते यत् कुर्युः कार्यम् अन्यथा रागादिभिः कारणैः, असंनिहिते राजनि, **तत् स्वयं नृपतिः कुर्यात्** । पुनस् **तान् सहस्रं दण्डयेत्** । पणानाम् इत्य् उक्तपरिभाषम् एतत् । समुदाये चैषां दण्डचोदना, यथा "गार्ग्याश् शतं दण्ड्यन्ताम्" इति ॥ ९.२३४ ॥
</details>
</div>


> **ब्रह्महा च सुरापश् च तस्करो गुरुतल्पगः ।**  
> **एते सर्वे पृथग् वेद्या महापातकिनो नराः  ॥ ९.२३५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/235_brahmahA_cha.md">
<details open><summary><h4>भारुचिः ...{Loading}...</h4></summary>


अपरः पाठो ऽत्र श्लोके-



&gt; ब्राह्मणघ्नं सुरापं च तस्करं गुरुतल्पगम् ।  
&gt; एतान् विद्यात् पृथक् सर्वान् महापातकिनो नरान् ॥

अत्र पातकसंबन्धात् सुवर्णस्तेयकृत् तस्करो गृह्यते । ब्रह्महत्यायां सर्वेषां व्यतिक्रमः । सुरायां मधुरामद्यपाने च विशेषं वर्णाश्रयं वक्ष्यामः । चौर्ये च सर्ववर्णाधिकारः । स गुरुतल्पे ॥ ९.२३५ ॥

</details>
</div>

> **चतुर्णाम् अपि चैतेषां प्रायश्चित्तम् अकुर्वताम् ।**  
> **शरीरधनसंयुक्तं दण्डं धर्म्यं प्रकल्पयेत्  ॥ ९.२३६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/236_chaturNAm_api.md">
<details open><summary><h4>भारुचिः ...{Loading}...</h4></summary>


**चतुर्णाम् अपीति** वचनात् तत्संबन्धी पञ्चमो गृह्यते । स्त्रीबालब्राह्मणवधे [व]धदण्ड उक्तः । **चतुर्णाम् अपि चैतेषाम्** इत्य् अत्र श्लोक [अङ्क]न[ं] धनदण्डश् च । तद् एतत् पातकानुरूपं कार्यम् । शूद्रस्य तु ब्रह्महत्याप्रायश्चित्तम् अकुर्वतो दण्डद्वयम् ॥ ९.२३६ ॥
</details>
</div>


> **गुरुतल्पे भगः [कार्[यः सुरापाने सुरा]ध्वजः ।**  
> **स्तेये च श्वपदः कार्यो ब्रह्मनण्य् अशिराः पुमान्  ॥ ९.२३७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/237_gurutalpe_bhagaH.md">
<details open><summary><h4>भारुचिः ...{Loading}...</h4></summary>


ललाटे ऽङ्कनप्रतिषेधविधौ ललाटग्रहणात् ॥ ९.२३७ ॥
</details>
</div>


> **असंभोग्या ह्य् असंयोज्या असंपाट्याविवाहिनः ।**  
> **चरेयुः पृथिवीं दीनाः सर्वधर्मबहिष्कृताः  ॥ ९.२३८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/238_asambhojyA_hy.md">
<details open><summary><h4>भारुचिः ...{Loading}...</h4></summary>


एष एव तेषां त्यागो विज्ञेयः । तद् एव दर्शयति ॥ ९.२३८ ॥
</details>
</div>


> **ज्ञातिसंबन्धिभिस् त्व् एते त्यक्तव्याः कृतलक्षणाः ।**  
> **निर्दया निर्नमस्कारास् तन् मनोर् अनुशासनम्  ॥ ९.२३९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/239_jnAti-sambandhibhis_tv.md">
<details open><summary><h4>भारुचिः ...{Loading}...</h4></summary>


नैते राज्ञा धृतदणा इति कृत्वा ज्ञातिसंबन्धिभिः परिग्राह्याः । एवं च सति व्याध्यादियोगे ऽप्य् एषु दया न कर्तव्या । ज्यैष्ठ्यादिगुणयोगे च नैते नमस्कार्याः, प्रत्युत्थानादिभिः । एष एव चात्र वचनसामर्थ्याद् धर्मो विज्ञेयः । न तु स्वातन्त्र्येण दया विनयो वा पूर्वोपदिष्ट इति ॥ ९.२३९ ॥
</details>
</div>


> **प्रायस्चित्तं तु कुर्वाणाः पूर्वे वर्णा यथोदिताः ।**  
> **नाङ्क्या राज्ञा ललाटेषु दाप्यास् तूत्तमसाहसम्  ॥ ९.२४० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/240_prAyashchittan_tu.md">
<details open><summary><h4>भारुचिः ...{Loading}...</h4></summary>


पूर्वे वर्णाः ब्राह्मणादयः । प्रमादवधे च पञ्चशतो दण्ड इत्य् एतद् अर्थाद् गम्यते ॥ ९.२४० ॥
</details>
</div>


> **आगस्सु ब्राह्मणस्यैषु कार्यो मध्यमसाहसः ।**  
> **विवास्यो वा भवेद् राष्ट्रात् सद्रव्यः सपरिच्छदः  ॥ ९.२४१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/241_AgaHsu_brAhmaNasyaiva.md">
<details open><summary><h4>भारुचिः ...{Loading}...</h4></summary>


अकामत इत्य् उत्तरश्लोके वक्ष्यति । तद् इहापि विज्ञेयम् । एवं च सत्य् एतेष्व् एवागस्सु ब्राह्मणो मध्यमसाहसं दण्ड्यः । कामं विवास्यो राष्ट्रात् । एवं निग्रहद्वयं विकल्पेनास्य स्यात्, वृत्तस्वाध्यायापेक्षया ॥ ९.२४१ ॥
</details>
</div>


> **इतरे क्ष्तवन्तस् तु पापान्य् एतान्य् अकामतः ।**  
> **सर्वस्वहारम् अर्हन्ति कामतस् तु प्रवासनम्  ॥ ९.२४२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/242_itare_kRtavantas.md">
<details open><summary><h4>भारुचिः ...{Loading}...</h4></summary>


एतान्य् एव महापातकानि कृतवन्तः क्षत्रियादयो ऽकामतः सर्वस्वहरणं कार्याः पूर्वोक्तं वोत्तमसाहसं दण्ड्याः । एवं ब्राह्मणस्य प्रायश्चित्तम् अकु[र्व]तो ऽकामतो मध्यमसाहसो दण्डः, कामतो विवासनम् । क्षत्रियवैश्ययोर् अकामत उत्तमसाहसः सर्वस्वहरणं वा । कामतश् च वधः । शूद्रस्य त्व् अकामतः सर्वस्वहरणम् अङ्कनं च । कामतस् तु वधः ॥ ९.२४२ ॥
</details>
</div>


> **नाददीत न्र्पः साधुर् महापातकिनां धनम् ।**  
> **आददानस् तु तल् लोभात् तेन दोषेण तप्यते  ॥ ९.२४३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/243_nAdadIta_nRpaH.md">
<details open><summary><h4>भारुचिः ...{Loading}...</h4></summary>


यत एतद् एवम् अतः ।
</details>
</div>


> **अप्सु प्रवेश्य तं दण्डं वरुणायोपपादयेत् ।**  
> **श्रुतवृत्तोपपन्ने वा ब्राह्मणे प्रतिपादयेत्  ॥ ९.२४४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/244_apsu_praveshya.md">
<details open><summary><h4>भारुचिः ...{Loading}...</h4></summary>


अत्र प्रतिपत्तिविधौ कारणं वक्ति, यस्मात् ।
</details>
</div>


> **ईशो दण्डस्य वरुणो राज्ञां दण्डधरो हि सः ।**  
> **ईशः सर्वस्य जगतो ब्राह्मणो वेदपारगः  ॥ ९.२४५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/245_Isho_daNDasya.md">
<details open><summary><h4>भारुचिः ...{Loading}...</h4></summary>


तस्मात् तद् धनं राज्ञा न ग्राह्यम् । किं चान्यत् ॥ ९.२४५ ॥
</details>
</div>


> **यत्र वर्जयते राजा पापकृद्भ्यो धनागमम् ।**  
> **तत्र कालेन जायन्ते मानवा दीर्घजीविनः ॥ ९.२४६ ॥**  
> **निष्पद्यन्ते च सस्यानि यथोक्तानि विशां पृथक् ।**  
> **बालाश् च न प्रमीयन्ते विकृतं च न जायते  ॥ ९.२४७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/247_niShpadyante_cha.md">
<details open><summary><h4>भारुचिः ...{Loading}...</h4></summary>


दण्डविनियोगस्तुतिश्लोकौ ॥ ९.२४६–४७ ॥
</details>
</div>


> **ब्राह्मणात् बाधमानं तु कामाद् अवरवर्णजम् ।**  
> **हन्याच् चित्रैर् वधोपायैर् उद्वेजनकरैर् नृपः  ॥ ९.२४८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/248_brAhmaNAn_bAdhamAnam.md">
<details open><summary><h4>भारुचिः ...{Loading}...</h4></summary>


अत्र चित्रैर् वधोपायैर् वध एव नियमेन प्रायश्चित्तम् अकुर्वतो ऽस्य शुद्धय उपदिश्यते । यथापराधं ताडनबन्धनादिभिः शूद्रस्य । त्रयाणां चैके, यस्मात् ॥ ९.२४८ ॥
</details>
</div>


> **यावान् अवध्यस्य वधे तावान् वध्यस्य मोक्षणे ।**  
> **अधर्मो नृपतेर् दृष्टो धर्मस् तु विनियच्छतः  ॥ ९.२४९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/249_yAvAn_avadhyasya.md">
<details open><summary><h4>भारुचिः ...{Loading}...</h4></summary>


युक्तश् च तद्रक्षणाद् अधिकृतस्य राज्ञो वध्यमोक्षणे प्रत्यवायः । विशेषेण तु बलिषड्भागहारिणः शास्त्रप्रत्ययाद् दोषनिर्हारणस्य यथाश्रुतैर् एवोपायैर् दोषनिर्हरणं युक्तम् । प्रायश्चित्तवत् । तथा च शास्त्रलक्षणैव धर्माधर्मव्यवस्थेत्य् उक्तम् । एवं च तदुत्पत्तिप्रामाण्यवत् पापक्षये ऽस्य प्रामाण्यं स्यात् । अदृष्टार्थेषु तावद् एवम् । दृष्टार्थेषु तु राज्यतन्त्रविध्यर्थ उपदेशे यद् वधश्रवणं यथा "द्विट्सेविनश् च हन्यात्" इत्य् उक्तं त[त्र दृष्टप्र]योजनार्थत्वाद् उपदेशस्य न नियतो वधः । एवं च सत्य् उपायान्तरेणापि बन्धनादिना विनियच्छतो न दोषः ॥ ९.२४९ ॥
</details>
</div>


> **उदितो ऽयं विस्तरशो मिथो विवदमानयोः ।**  
> **अष्टादशसु मार्गेषु व्यवहारस्य निर्णयः  ॥ ९.२५० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/250_udito.ayam.md">
<details open><summary><h4>भारुचिः ...{Loading}...</h4></summary>


सर्वव्यवहारोपसंहरार्थश्लोकः ॥ ९.२५० ॥
</details>
</div>


> **एवं कार्याणि सर्वाणि कुर्वन् सम्यङ् महीपतिः ।**  
> **देशान् अलब्धांल् लिप्सेत लब्धांश् च परिपालयेत्  ॥ ९.२५१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/251_evan_dharmyANi.md">
<details open><summary><h4>भारुचिः ...{Loading}...</h4></summary>


येन चोपायेन [प्रजापरिपालनं राज्ञो भवति स इदानीम् उच्यते । एवमर्थश् च पूर्व उपसंहारो विज्ञेयः ॥ ९.२५१ ॥
</details>
</div>


> **सम्यङ् निविष्टदेशस् तु कृतदुर्गश् च शास्त्रतः ।**  
> **कण्टकओद्धरणे नित्यम् आति[ष्ठेद् यत्न]म् उत्तमम्  ॥ ९.२५२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/252_samya~N_niviShTa-deshas.md">
<details open><summary><h4>भारुचिः ...{Loading}...</h4></summary>


अस्य प्रशंसार्थवादः फलविधिरूपः ॥ ९.२५२ ॥
</details>
</div>


> **रक्षणाद् आर्यवृत्तानां कण्टकानां च शोधनात् ।**  
> **नरेन्द्रास् त्रिदिवं यान्ति प्रजापालनतत्पराः  ॥ ९.२५३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/253_raxanAd_AryavRttAnAm.md">
<details open><summary><h4>भारुचिः ...{Loading}...</h4></summary>


उभयानुग्रहाद् युक्तं राज्ञां त्रिदिवगमनं रक्षताम् । अतः संरक्षणीयधर्मापक्षम् अपि चैतद् युक्तम् । एवं चावश्यं रक्षणीयाः । वृत्तिसंरक्षणाच् च । न चासति फलसंबन्धे इयती स्तुतिर् उपलभ्यते । शास्त्रलक्षणत्वाच् च धर्माधर्मयोर् उत्पत्तिवत् फलारम्भो ऽपि फलाच् छ्रद्दधनीयः । यतश् चैतद् एवम् अतः ॥ ९.२५३ ॥
</details>
</div>


> **अशासंस् तस्करान् यस् तु बलिं गृह्णाति पार्थिवः ।**  
> **तस्य प्रक्षुभ्यते राष्ट्रं स्वर्गाच् च परिहीयते ॥ ९.२५४ ॥**  
> **निर्भयं तु भवेद् यस्य राष्ट्रं बाहुभलास्रितम् ।**  
> **तस्य तद् वर्धते नित्यं सिच्यमान इव द्रुमः  ॥ ९.२५५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/255_nirbhayan_tu.md">
<details open><summary><h4>भारुचिः ...{Loading}...</h4></summary>


दृष्टार्थसंबन्धेनेयम् अदृष्टफलस्तुतिः ॥ ९.२५४–५५ ॥
</details>
</div>


> **द्विविधांस् तस्करान् विद्यत् परद्रव्यापहारिणः ।**  
> **प्रकाशांश् चाप्रकाशांश् च चारचक्षुर् महीपतिः  ॥ ९.२५६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/256_dvividhAMs_taskarAn.md">
<details open><summary><h4>भारुचिः ...{Loading}...</h4></summary>


चारचक्षुर्भिः पार्थिवैः परद्रव्यनिर्हरतां तास्कर्यं विज्ञेयम् । आदरार्थं चायम् उपदेशः आदाव् एषां विज्ञेयः ॥ ९.२५६ ॥
</details>
</div>


> **प्रकाशवञ्चकास् त्व् एषां नानापण्योपजीविनः ।**  
> **प्रच्छन्नवञ्चकास् त्व् एते स्तेनाटव्यादयो जनाः  ॥ ९.२५७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/257_prakAshavanchakAs_teShAm.md">
<details open><summary><h4>भारुचिः ...{Loading}...</h4></summary>


तत्र ये क्रये विक्रये मानतुलादिविशेषेण मुष्णन्ति द्रव्याणाम् आगमस्थाननिर्गमान् अनवेक्ष्य ते **प्रकाशा वञ्चकाः** । प्रच्छन्नास् तु रात्रिसत्त्रास्, तस्करा इत्य् अर्थः । न च केवलम् अत एव किं तर्हीमे चान्ये यान् इत ऊर्ध्वं वक्ष्यामः ॥ ९.२५७ ॥
</details>
</div>


> **उत्कोचका औपधिका वञ्चकाः कितवास् तथा ।**  
> **मङ्गलादेशवृत्ताश् च भद्राश् चैक्षणिकैस् सह ॥ ९.२५८ ॥**  
> **असम्यक् कारिणश् चैव महामात्राश् चिकित्सकाः ।**  
> **शिल्पोपचारयुक्ताश् च निपुणाः पण्ययोषितः ॥ ९.२५९ ॥**  
> **एवमाद्यान् विजानीयात् प्रकाशांल् लोककण्टकान् ।**  
> **निगूढचारिणश् चान्यान् अनार्यान् आर्यलिङ्गिनः ॥ ९.२६० ॥**  
> **तान् विदित्वा सुचरितैर् गूढैस् तत्कर्मकारिभिः ।**  
> **चारैश् चानेकसंस्थानैः प्रोत्साह्य वशम् आनयेत् ॥ ९.२६१ ॥**  
> **तेषां दोषान् अभिख्याप्य स्वे स्वे कर्मणि तत्त्वतः ।**  
> **कुर्वीत शासनं राजा सम्यक् सारापराधतः  ॥ ९.२६२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/262_teShAn_doShAn.md">
<details open><summary><h4>भारुचिः ...{Loading}...</h4></summary>


कस्य पुनर् हेतोस् तत्र दण्डानुष्ठानं राज्ञः शिष्यते। येन,
</details>
</div>


> **न हि दण्डाद् ऋते शक्यः कर्तुं पापविनिग्रहः ।**  
> **स्तेनानां पापबुद्धीनां निभृतं चरतां क्षितौ  ॥ ९.२६३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/263_na_hi.md">
<details open><summary><h4>भारुचिः ...{Loading}...</h4></summary>


जनपदकण्टकानाम् एतल् लक्षणम् उक्तं तन् निग्रहार्थम् । कण्टकातुत्यौपमित एषाम् एष शब्दो विज्ञेयः । तद्ग्रहणोपाय इदानीम् उच्यते ॥ ९.२६३ ॥
</details>
</div>


> **सभाप्रपापूगशालावेशमद्यान्नविक्रयाः ।**  
> **चतुष्पथाश् चैत्यवृक्षाः समाजाः रक्षणानि च ॥ ९.२६४ ॥**  
> **जीर्णोद्यानान्य् अरण्यानि कारुकावेशनानि च ।**  
> **शून्यानि चाप्य् अगाराणि वनान्य् उपवनानि च ॥ ९.२६५ ॥**  
> **एवंविधान् नृपो देशान् गुल्मैः स्थावरजङ्गमैः ।**  
> **तस्करप्रतिषेधार्थं चारैश् चाप्य् अनुचारयेत् ॥ ९.२६६ ॥**  
> **तान् सहायैस् त्व् अनुगतैर् नानाकर्मप्रवेदिभिः ।**  
> **विद्याद् उत्साहयेच् चैव निपुणैः पूर्वतस्करैः ॥ ९.२६७ ॥**  
> **भक्ष्यभोज्यापदेशैश् च** **ब्राह्मणानां च दर्शनैः ।**
> **शौर्यकर्मापदेशैश् च तेषां कुर्यात् समागमम्  ॥ ९.२६८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/268_bhaxya-bhojyopadeshaish_cha.md">
<details open><summary><h4>भारुचिः ...{Loading}...</h4></summary>

&gt; **भक्ष्यभोज्यापदेशैश् च**

चण्डिकादियागात् सर्वनिमित्त्म्,

&gt; **ब्राह्मणानां च दर्शनैः ।**

विद्यागतागतयोगज्ञानाम्, यद्बलात् सुकरं महाफलं चौर्यं भवति यथेष्टम्,

&gt; **शौर्यकर्मापदेशैश् च तेषां कुर्यात् समागमम्  ॥ ९.२६८ ॥**

तच्छीलिनां बलातिशयव्यवहारिणाम् । एवं च सति ।
</details>
</div>


> **ये तत्र नोपसर्पेयुर् मूलप्रणिहिताश् च ये ।**  
> **तान् प्रसह्य नृपो हन्यात् समित्रज्ञातिबान्धवान्  ॥ ९.२६९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/269_ye_tatra.md">
<details open><summary><h4>भारुचिः ...{Loading}...</h4></summary>

एवं च सति ।
**ये** तस्कराः प्रकरणे नोपगच्छन्ति राजशासनान्, **ये च मूलप्रणिहितास्** तस्करा नोपगच्छन्ति चण्डिका[यागा]दिषु । तांश् च तेभ्य एवागमय्य **हन्यात्** । एवम् अपि च वर्तमानश् चोरनिग्रहे ॥ ९.२६९ ॥
</details>
</div>


> **न होढेन विना चोरं घातयेद् धार्मिको नृपः ।**  
> **सहोढं सोपकरणं हन्याद् एवाविचारयन्  ॥ ९.२७० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/270_na_hoDhena.md">
<details open><summary><h4>भारुचिः ...{Loading}...</h4></summary>


होढो [लोप्त्रम् । सह] तेन ग्रस्तः स्यात्, नान्यथा । यदि तावल् लोप्त्रं दर्शनविचार्यमानं प्रमाणतः शुद्धं भवति । एवम् उपकरणं विवरसाधनादि विज्ञेयम् ॥ ९.२७० ॥
</details>
</div>


> **ग्रामेष्व् अपि च ये केचिच् चोराणां भक्तदायकाः ।**  
> **भाण्डावकाशदाश् चैव सर्वांस् तान् अपि घातयेत्  ॥ ९.२७१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/271_grAmeShv_api.md">
<details open><summary><h4>भारुचिः ...{Loading}...</h4></summary>


विचार्य प्रत्यक्षागमानुमानैः प्रमाणैः । येनाविज्ञानाद् अपि ह्य् एतत् सर्वं भवति ॥ ९.२७१ ॥
</details>
</div>


> **राष्ट्रेषु रक्षाधिकृतान् सामन्तांश् चैव चोदितान् ।**  
> **अभ्याघातेषु मध्यस्थाञ् छिष्याच् चौरान् इव द्रुतम्  ॥ ९.२७२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/272_rAShTreShu_raxAdhikRtAn.md">
<details open><summary><h4>भारुचिः ...{Loading}...</h4></summary>


आत्ययिकेष्व् एतान् अननुधातताञ् चोरसंवादेन प्रमादाद् वा चोरवच् छिष्यात् । निमित्तभेदाच् चानुशासनभेदो विज्ञेयः ॥ ९.२७२ ॥
</details>
</div>


> **यश् चापि धर्मसमयात् प्रच्युतो धर्मजीवनः ।**  
> **दण्डेनैव तम् अप्य् ओषेत् स्वकाद् धर्माद् धि विच्युतम्  ॥ ९.२७३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/273_yash_chA-pi.md">
<details open><summary><h4>भारुचिः ...{Loading}...</h4></summary>


ब्राह्मणो **धर्मजीवनः** । स ह्य् अनुपकृत्य जीवति । यतस् तस्यापि स्वधर्मस्थापनार्थं दण्डो ऽपराधानुरूपः प्रणेयः ॥ ९.२७३ ॥
</details>
</div>


> **ग्रामघाते हिडाभङ्गे पथि चोरादिदर्शने ।**  
> **शक्तास् त्व् अनभिधावन्तो निर्वास्याः सपरिच्छदाः  ॥ ९.२७४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/274_grAmaghAte_hitAbhange.md">
<details open><summary><h4>भारुचिः ...{Loading}...</h4></summary>


आलस्येनानभिधावन्तो निर्वास्याः, ये तु च्रोपक्षेपान् नानुधावन्ति ते चोरवधेन वध्याः ॥ ९.२७४ ॥
</details>
</div>


> **राजकोशापहर्तॄंश् च प्रातिकूलेषु च स्थितान् ।**  
> **अरीणाम् उपजप्तॄंश् च घातयेद् विविधैर् वधैः  ॥ ९.२७५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/275_rAjnaH_koshApahartRRMsh.md">
<details open><summary><h4>भारुचिः ...{Loading}...</h4></summary>


अपराधानुरूपतः स्वतन्त्रपीडापेक्षया एषां निग्रहः स्यात् ॥ ९.२७५ ॥
</details>
</div>


> **संधिं छित्वा तु ये चर्यं रात्रौ कुर्वन्ति तस्कराः ।**  
> **तेषां छित्वा नृपो हस्तौ तीक्ष्णे शूले निवेशयेत्  ॥ ९.२७६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/276_rAtrau_kurvanti.md">
<details open><summary><h4>भारुचिः ...{Loading}...</h4></summary>


चौर्योपलक्षणार्थं च **संधि**ग्रहणम् । एवं चास्कन्धावार एव प्रविश्य चौर्यं कुर्वतो ऽयम् एव निग्रहः स्यात् । हस्तयोश् छेदनं शुले वा निवेशम् । एकस्यैवेत्य् अपरे । एतच् च वर्णविसेषापक्षया उभयम् अत्रास्य प्रयोजनानुबन्धापेक्षया कल्प्यम्, न यथाश्रुतम् । तथा च दर्शयति ॥ ९.२७६ ॥
</details>
</div>


> **अङ्गुलीर् ग्रन्थिभेदस्य छेदयेत् प्रथमे ग्रहे ।**  
> **द्वितीये हस्तचरणौ तृतीये वधम् अर्हति  ॥ ९.२७७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/277_angulIr_granthibhedasya.md">
<details open><summary><h4>भारुचिः ...{Loading}...</h4></summary>


कृतनिग्रहस्यापि निग्रहोपदेशश् छिन्नहस्तचरणो ऽपि पुनः केनचिद् उपायान्तरेण चौर्यम् आसेवतः ॥ ९.२७७ ॥
</details>
</div>


> **अग्निदान् भक्तदांश् चैव तथा शस्त्रावकाशदान् ।**  
> **संनिधातॄंश् च मोषस्य शिष्याच् चोरान् इवेश्वरः  ॥ ९.२७८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/278_agnidAn_bhaktadAMsh.md">
<details open><summary><h4>भारुचिः ...{Loading}...</h4></summary>


विज्ञाय चोरांस् तत्साहाय्येनाइतानि कुर्वतां चोरवच् छिष्टिस् ताडनबन्धनपरिभाषणादिरूपा । न तु वराङ्गच्छेदो ऽर्थदण्डनं वा शिष्टिः । प्रथमम् एवानुक्तापि चौर्यं वर्णानां चोरवच् छिष्टिर् अल्पेष्व् अपराधेषु चोरस्यापि स्यात् ॥ ९.२७८ ॥
</details>
</div>


> **तटाकभेदकं हन्याद् अप्सु शुद्धवधेन वा ।**  
> **यद् वापि प्रतिसंस्कुर्याद् दद्याच् चोत्तमसाहसम्  ॥ ९.२७९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/279_taDAgabhedakaM_hanyAd.md">
<details open><summary><h4>भारुचिः ...{Loading}...</h4></summary>


वप्रं तटाकस्य भित्वोदकं हरतो वधो ऽप्स्व् अन्यत्र वा स्थले ऽशक्तस्य प्रतिसंस्कारे, शक्तस्यापि दण्डनम् । पुण्यानुबन्ध एवोभयोर् अप्य् अनुग्रहः कल्पितो भवति, तटाकस्वामिनः तटाकभेदकस्य च । प्रतिसंस्कारपक्षे चास्योत्तमसाहसः पणसहस्रम् ॥ ९.२७९ ॥
</details>
</div>


> **कोष्ठागारायुधागारदेवतागारभेदकान् ।**  
> **हस्त्यश्वरथहरॄंश् च हन्याद् एवाविचारयन्  ॥ ९.२८० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/280_koShThAgArAyudhAgAra-_devatAgAra-bhedakAn.md">
<details open><summary><h4>भारुचिः ...{Loading}...</h4></summary>


देवतागारभेदकाद् ऋते इतरेषां स्वतन्त्ररक्षणप्रयोजनत्वाद् वधोपदेशस्य न नियमेन वधः क्रियते । प्रतिप्रसवभावाच् च निवृत्ताव् अपि नाभ्युदयः । देवतागारभेदकस्यापि प्रतिकर्तुं दण्डं च दातुम् अशक्तस्य वधः स्यात् । तथा चोक्तं पूर्वश्लोके । एवं चाधिकाराद् उत्तमसाहसो दण्डः । "सङ्क्रमद्वजयष्टीनाम्" इत्य् अस्मिन् वक्ष्यमाणश्लोके देवताप्रतिमाभेदकस्यापि दण्डं वक्ष्यति वधरहितम् । एवं च सति यदि देवतागारभेदकस्य नियोगतो वध उच्यते, ततो न्यायविरोध्ययुक्तरूप उपदेशः । अतः पाक्षिको वधो विज्ञेयः ॥ ९.२८० ॥
</details>
</div>


> **यस् तु पूर्वनिविष्टस्य तटाकस्योदकं हरेत् ।**  
> **आगमं वाप्य् अपां भिन्द्यात् स दाप्यः पूर्वसाहसम्  ॥ ९.२८१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/281_yas_tu.md">
<details open><summary><h4>भारुचिः ...{Loading}...</h4></summary>


देवताघातकत्वात् पूर्वनिवेश उच्यते । इतरथा वा । तत्र यद् उक्तम्- सस्यसकार्यं **यो हरेत्** अनागत एवोदकस्य्[आलादि]न्**आगमं** **वा भिन्द्यात् स** दण्ड्यः **पूर्वसाहसम्** । एवं च सति यद् उक्तम्, दण्डं दातुम् अशक्ताः क्षत्रियादयः "आनृण्यं कर्मणा" गच्छेयुर् इति, तत्कार्यसामान्याद् अत्र सर्वत्र प्रत्येतव्यम् ॥ ९.२८१ ॥
</details>
</div>


> **समुत्सृजेद् राजमार्गे [यस् त्व् अमे]ध्यम् अनापदि ।**  
> **स द्वौ कार्षापणौ दद्याद् अमेध्यं चासु शोधयेत्  ॥ ९.२८२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/282_samutsRjed_rAjamArge.md">
<details open><summary><h4>भारुचिः ...{Loading}...</h4></summary>


कार्षापणपरिमाणं व्याख्यातम् ॥ ९.२८२ ॥
</details>
</div>


> **आपद्गतो ऽथ वा वृद्धो गर्भिणी बाल एव वा ।**  
> **परिभाषणम् अर्हन्ति तच् च शोध्यम् इति स्थितिः  ॥ ९.२८३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/283_Apadgato.atha.md">
<details open><summary><h4>भारुचिः ...{Loading}...</h4></summary>


**आप्**[**अद्गत** इति सहोप]देशाद् अत्यन्त**वृद्धो**, **गर्भिणी**, **बालो** वेदितव्यः ॥ ९.२८३ ॥
</details>
</div>


> **चिकित्सकानां सर्वेषां मिथ्या प्रचरतां दमः ।**  
> **अमानुषेषु प्रथमो मानुषेषु तु मध्यमः  ॥ ९.२८४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/284_chikitsakAnAM_sarveShAm.md">
<details open><summary><h4>भारुचिः ...{Loading}...</h4></summary>


प्रथममध्यमौ साहसोत्तरपदाव् एतौ द्रष्टव्यौ । विना शास्त्रेण । [अथ]वा सति शास्त्राध्ययने मिथ्या ये चिकित्सायां वर्तन्ते मानुषामानुषेषु तेषाम् एष दमः ॥ ९.२८४ ॥
</details>
</div>


> **संक्रमध्वजयष्टीनां प्रतिमानां च भेदकः ।**  
> **प्रतिकुर्याच् च तत् सर्वं पञ्च दद्याच् छतानि च  ॥ ९.२८५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/285_sankrama-dhvaja-yaShTInAm_pratimAnAm.md">
<details open><summary><h4>भारुचिः ...{Loading}...</h4></summary>


नदीगर्तादिषु यैः संक्रामन्ति ते संक्रमाः । ध्वजो राज्ञां देवतायतनेषु वा, यष्टिर् नागायतने, बलियष्टिर् वा ग्रामेषु । अयं च विचारितो ऽर्थः । पूर्वश्लोके व्कल्पार्थं वधदण्डस्य केनचिद् अत्रानुबन्धादिना कारणेन प्रतिमाभेदकस्येहोपदेशः ॥ ९.२८५ ॥
</details>
</div>


> **अदूषितानां द्रव्यानां दूषणे भेदने तथा ।**  
> **मणीनाम् अप्य् अवेधे च दण्डः प्रथमसाहसः  ॥ ९.२८६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/286_adUShitAnAn_dravyANAm.md">
<details open><summary><h4>भारुचिः ...{Loading}...</h4></summary>


कुंकुमादिद्रव्याणां तत् सदृशेन मायाकुसुम्भादिना दूषणम् । भेदनं तु मणिभिः संबध्यते । मणीनां भेदने विनाशे ऽवेधे ऽस्थानवेधे च मणीनाम् एव सारानुरूपो दण्डः । एवं च सति प्रथमसाहसग्रहणं प्रदर्शनार्थं विज्ञेयम् । येन मणयो हि काकणिकमूल्या अपि सन्ति अनेकसाहस्राश् च । अतो नाविशेषेण युक्तो ऽत्र दण्ड इति । एतस्मात् कारणात् प्रथमसाहसग्रहणस्य प्रदर्शनार्थता कल्प्यते ॥ ९.२८६ ॥
</details>
</div>


> **समैश् च विषमं यश् च प्रकरेन् मूल्यतो ऽपि वा ।**  
> **स प्राप्नुयाद् दमं पूर्वं नरो मध्यमम् एव वा  ॥ ९.२८७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/287_samair_hi.md">
<details open><summary><h4>भारुचिः ...{Loading}...</h4></summary>


अपरिच्छिन्नार्धानां द्रव्याणाम् अज्ञाततया कार्यवत्तां वावेद्क्ष्य क्रेतुर् यो ऽन्यथा विक्रीणीते भावदोषेण तस्य [वि]क्रेतुर् द्रव्यापेक्षया प्रथममध्यमौ कल्प्यौ । अथ वा क्रेतरि प्रथमः कार्यः विक्रेतुर् मध्यमः ॥ ९.२८७ ॥
</details>
</div>


> **बन्धनानि च सर्वाणि राजमार्गे निवेशयेत् ।**  
> **दुःखिता यत्र दृश्येरन् व्कृताः पापकारिणः  ॥ ९.२८८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/288_bandhanAni_cha.md">
<details open><summary><h4>भारुचिः ...{Loading}...</h4></summary>


पृथग्जनस्य पापनिवृत्त्युपायोपदेशः ॥ ९.२८८ ॥
</details>
</div>


> **प्राकारस्य च भेत्तारं परिखाणांच पूरकम् ।**  
> **द्वाराणां चैव भङ्क्तारं क्षिप्रम् एव प्रवासयेत्  ॥ ९.२८९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/289_prAkArasya_cha.md">
<details open><summary><h4>भारुचिः ...{Loading}...</h4></summary>


पुरस्य राजकुलस्य दुर्गस्य वा । प्रवासनम् अत्रोभयथा राजकार्यविरोधापेक्षया विज्ञेयम् । एवं च सत्य् अत्र राज्ञः स्वतन्त्रसंरक्षणत्वाद् उपदेशस्य न नियोगेन व्यतिक्रमकारिणां वध उपदिश्यते ॥ ९.२८९ ॥
</details>
</div>


> **अभिचारेषु सर्वेषु कर्तव्यो द्विशतो दमः ।**  
> **मूलकर्मणि चानाप्तैः कृत्यासु विविधासु च  ॥ ९.२९० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/290_abhichAreShu_sarveShu.md">
<details open><summary><h4>भारुचिः ...{Loading}...</h4></summary>


श्रुतिस्मृतिबाह्येष्व् अभिचारेषु खादिरसूचीनिखननपदपांशुग्रहणादिष्व् इदम् उच्यते । अत्राभिचारार्हस्यायं दण्डो न विद्यते । तथायं प्रायश्चित्तं वक्ष्यत्य् अनभिचरणीयस्याभिचारे "अभिचारम् अहीनं च त्रिभिः कृच्छ्रैर् व्यपोहति" इति । **मूलकर्मणि चानाप्तैः** क्रियमाणे । न मातृभगिन्यादिभिः, अधिकारात् तासाम् । **कृत्यासु** च वैताऌआद्यासु भूततन्त्रविहितास्व् असंबन्धकृतास्व् एव । अपरे तु **सर्व**ग्रहणसामर्थ्यात् सर्वाभिचारेष्व् एतद् दण्डम् आहुः ॥ ९.२९० ॥
</details>
</div>


> **अबीजविक्रयी यश् च बीजोत्कृष्टं तथैव च ।**  
> **मर्यादाभेदकश् चैव विकृतं प्राप्नुयाद् वधम्  ॥ ९.२९१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/291_abIjavikrayI_chaiva.md">
<details open><summary><h4>भारुचिः ...{Loading}...</h4></summary>


बीजम् इति कृत्वाबीजं यो विक्रीणीते ऽर्थिनश् च क्रेतॄन् दृष्ट्वा बीजमूल्यत उत्कर्षं नयति । **मर्यादाश्** च क्षेत्रकेदारगता यो भिनत्ति, न ग्रामदेशसङ्घमर्यादाः, बीजक्रयविक्रयादिसाहचर्यात् । स कर्णनासाच्छेदनाख्यं **विकृत**त्वकारणम् अर्हति । अपराधसमुच्चयेन सानुबन्धेन च मारणम्, येन न हि दृष्टप्रयोजन इतीयान् निग्रह उपपद्यते । अयम् अपि दण्डो न नियमतः स्याद् एतेष्व् एवापराधेषु, दृष्टार्थत्वाद् अस्य निग्रहोपदेशस्य ॥ ९.२९१ ॥
</details>
</div>


> **सर्वकण्टकपापिष्ठं हेमकारं तु पार्थिवः ।**  
> **प्रवर्तमानम् अन्याये छेद्येल् लवशः क्षुरैः  ॥ ९.२९२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/292_sarvakaNTakapApiShThaM_hemakAram.md">
<details open><summary><h4>भारुचिः ...{Loading}...</h4></summary>


सर्ववर्णेभ्यः सुवर्णापहारप्रवृत्ते ब्राह्मणसुवर्णापहरणे वा महापातकाभ्यासशीलस्येदम् उच्यते । तं निकषपरिवर्तनतुलासंचरणादिषु अन्यायेषु प्रवृत्तम् "येन येन यथाङ्गेन" इत्य् अनया परिभाषया जिह्वाहस्तपादशिरश्चक्षुरादिना सुवर्णगुप्तिं कुर्वन्तं **लवशो** घातयेत्, अपराद्धाभ्यासानुबन्धेन । अपरे त्व् आहुः- सर्ववर्णसुवर्णापहरण एतद् उच्यते । हेमकर्तुर् बहुत्वाल्पत्वापेक्षयायं छेदनोपदेशः प्रदर्शनार्थः । अपरे तु सुवर्णकारस्यापीदं न शोधनम् इत्य् उपदिशन्ति, रक्षितापहरणे ऽपि सुराप्रायश्चित्तवत् ॥ ९.२९२ ॥
</details>
</div>


> **सीताद्रव्यापहरणे शस्त्राणाम् औषधस्य च ।**  
> **कालम् आसाद्य कार्यं च राजा दण्डं प्रकल्पयेत्  ॥ ९.२९३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/293_sItA-dravyApaharaNe_shastrANAm.md">
<details open><summary><h4>भारुचिः ...{Loading}...</h4></summary>


**सीताद्रव्याणि** कलयुग, प्रतोदादीनि । **शस्त्राणि** फलदात्रादीनि तत्साहचर्यात् । **औषधं** तद्गतं लशुनादि । अथ वा [ओ]षधयो सामान्येन ग्रहणं युक्तम्, समानत्वाद् अपराधस्य । **कालम् आसाद्य** **कार्यं** च तेषां **दण्डं राजा** यथेष्टं कुर्यात् । तद् अपराधनिवृत्तिहेतुम् अन्येषाम् अपि ॥ ९.२९३ ॥
</details>
</div>


> **स्वाम्यमात्यौ पुरं राष्ट्रं कोशदण्डौ तथा सुहृत् ।**  
> **सप्त प्रकृतयो ह्य् एताः समस्तं राज्यम् उच्यते ॥ ९.२९४ ॥**  
> **सप्तानां प्रकृतीनांतु राज्यस्यासां यथाक्रमम् ।**  
> **पूर्वं पूर्वं गुरुतरं जानीयाद् व्यसने नृपः  ॥ ९.२९५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/295_saptAnAm_prakRtInAm.md">
<details open><summary><h4>भारुचिः ...{Loading}...</h4></summary>


अस्योपदेशप्रयोजनं **स्वाम्य्**आदीनां **पूर्वस्मिन् पूर्वस्मिन् व्यसनं गुरुतरं** राज्यतन्त्रविनाशकरणं परिज्ञाय परिहरेन् **नृप** इति ॥ ९.२९४–९५ ॥
</details>
</div>


> **सप्ताङ्गस्यास्य राज्यस्य विष्टब्धस्य त्रिदण्डवत् ।**  
> **अन्योन्यगुणवैशेष्यान् न किंचिद् अतिरिच्यते  ॥ ९.२९६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/296_saptAngasyeha_rAjyasya.md">
<details open><summary><h4>भारुचिः ...{Loading}...</h4></summary>


यस्मात्,
</details>
</div>


> **तेषु तेषु हि कार्येषु तत् तद् अङ्गं विशिष्यते ।**

स्वविषयनियमाद् इन्द्रियवत् । एवं च सति,

> **येन यत् साध्यते कार्यं तत् तस्मिञ् छ्रेष्ठम् उच्यते  ॥ ९.२९७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/297_teShu_teShu.md">
<details open><summary><h4>भारुचिः ...{Loading}...</h4></summary>


भवति हि तत् कार्यं राज्ञो, यत्र लघीयान् अपि प्रकृति पदार्थो गरीयान् भवति । तस्मात् सर्व एवैते सर्वदा समीक्षितव्याः तत्पुरुषाश् च । एवमर्थश् चायं पुनर् इहोपदेशो राजप्रकृतीनाम्, यस्मात् प्रायेण हि राज्यकण्टका अमात्यादिप्रकृतिसंश्रया एव भवन्ति । राजवल्लभामात्यमहिषीकुमाराद्याश्रितास् ते हि राजोष्मणा निःशङ्का सन्तः सुतरां जनपदं मुष्णन्ति ॥ ९.२९७ ॥
</details>
</div>


> **[चारेणोत्साहयोगेन क्रिययैव च कर्मणाम् ।**  
> **स्वशक्तिं परशक्तिं च नित्यं विद्यान् महीपतिः]  ॥ ९.२९८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/298_chAreNotsAhayogena_kriyayaiva.md">
<details open><summary><h4>भारुचिः ...{Loading}...</h4></summary>


अत एषां पुनर् इहोपदेशः कण्टकोद्धरणप्रकरणे । यथैतत्संश्रयाद् इदम् उपदिश्यते **नित्य**ग्रहणम् । एवं च परचक्रसंरक्षणवज् जनपदः स्वचक्रपीडातो ऽपि रक्षणीयः । सैषा कण्टकोद्धरणादरार्था पुनर् इह राजधर्मोक्तिर् विज्ञेया ॥ ९.२९८ ॥
</details>
</div>


> **पीडनानि च सर्वाणि व्यसनानि तथैव च ।**  
> **गुरुलाघवतो ज्ञात्वा ततः कार्यं समाचरेत्  ॥ ९.२९९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/299_pIDanAni_cha.md">
<details open><summary><h4>भारुचिः ...{Loading}...</h4></summary>


**पीडनानि** जगताम् अशनिपातदुर्भिक्षादीनि । स्वकृतानि **व्यसनानि** त्रयाणि देहदैवात्मगतानि क्षयहेतूनि । **ज्ञात्वा** लोकस्य **गुरुलाघ्वतः**, ततो दण्डगुरुत्वलघुत्वं **समाचरेत्** नृपतिर् नाविशेषेण । एवं च राजधर्मेषु वर्तमानो यावज्जीवम् ॥ ९.२९९ ॥
</details>
</div>


> **आरभेतैव कर्माणि श्रान्तः श्रान्तः पुनः पुनः ।**  
> **कर्माण्य् आरभमानं हि पुरुषं स्रीर् निषेवते  ॥ ९.३०० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/300_Arabhetaiva_karmANi.md">
<details open><summary><h4>भारुचिः ...{Loading}...</h4></summary>


एवं च श्रमाद् अलसत्वाद् न कर्मारम्भान् निवर्तितव्यम् । मा माइवं गृह्णीयाद् युगानुरूपम् मया वर्तितव्यम् इति, यस्मात् ।
</details>
</div>


> **कृतं त्रेतायुगं चैव द्वापरं कलिर् एव च ।**  
> **राज्ञो वृत्तानि सर्वाणि राजा हि युगम् उच्यते  ॥ ९.३०१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/301_kRtan_tretAyugam.md">
<details open><summary><h4>भारुचिः ...{Loading}...</h4></summary>


तथा च कलियुगम् इति कृत्वा नोदासीनः स्यात् । येन च राजवृत्तेनायं कलियुगादिभिर् व्यपदिश्यते राजा। तद् दर्शयति ॥ ९.३०१ ॥
</details>
</div>


> **कलिः प्रसुप्तो भवति स जाग्रद् द्वापरं युगम् ।**  
> **कर्मस्व् अभ्युदितस् त्रेता विचरंस् तु कृतं युगम्  ॥ ९.३०२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/302_kaliH_prasupto.md">
<details open><summary><h4>भारुचिः ...{Loading}...</h4></summary>


अनुत्थानशीलः **प्रसुप्तो भवति**, यो जानानश् चोत्कर्षोपायम् अनुतिष्ठेत् **स जाग्रद्** भवति । व्यवसितकर्मप्रयोगस् **त्रेता**युगं भवति । अनुतिष्ठंश् च सर्वकर्माणि यथाशास्त्रं कर्मफलसंपदा **कृतयुगं** भवति । एवं च राजनिमित्तत्वात् सर्वारम्भाणां युक्ता तद्वृत्तस्तुतिः ॥ ९.३०२ ॥
</details>
</div>


> **इन्द्रस्यार्कस्य वातस्य यमस्य वरुणस्य च ।**  
> **चन्द्रस्याग्नेः पृथिव्याश् च तेजोवृत्तं नृपश् चरेत्  ॥ ९.३०३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/303_indrasyA-rkasya_vAyosh.md">
<details open><summary><h4>भारुचिः ...{Loading}...</h4></summary>


एवंवृत्तो हि राजा कण्टकोद्धारणेन प्रतापानुरागाव् आत्मन्य् उत्पादयन् सकलमहीमण्डलाधिपत्येनान्त्येन युज्यते । **इन्द्रा**दिलोकपालवृत्ततां राज्ञः केनचित् सामान्येन प्रदर्श्यते ॥ ९.३०३ ॥
</details>
</div>


> **वार्षिकांश् चतुरो मासान् यथेन्द्रो ऽभिप्रवर्षति ।**  
> **तथाभिवर्षेत् स्वं राष्ट्रं कामैर् इन्द्रव्रतं चरन् ॥ ९.३०४ ॥**  
> **अष्टौ मासान् यथादित्यस् तोयं हरति रश्मिभिः ।**  
> **तथा हरेत् करं राष्ट्रान् नित्यम् अर्कव्रतं हित् तत् ॥ ९.३०५ ॥**  
> **प्रविश्य सर्वभूतानि यथा चरति मारुतः ।**  
> **तथा चारैः प्रवेष्टव्यं व्रतम् एतद् धि मारुतम् ॥ ९.३०६ ॥**  
> **यथा यमः प्रियद्वेष्यौ प्राप्ते काले नियच्छति ।**  
> **तथा राज्ञा नियन्तव्याः प्रजास् तद् धि यमव्रतम् ॥ ९.३०७ ॥**  
> **वरुणेन यथा पाशैर् बद्ध एव हि दृश्यते ।**  
> **तथा पापान् निबध्नीयाद् व्रतम् एतद् धि वारुणम् ॥ ९.३०८ ॥**  
> **पर्पूर्णं यथा चन्द्रं दृष्ट्वा हृष्यन्ति मानवाः ।**  
> **तथा प्रकृतयो यस्मिन् स चान्द्रव्रतिको नृपः ॥ ९.३०९ ॥**  
> **प्रतापयुक्तस् तेजस्वी नित्यं स्यात् पापकर्मसु ।**  
> **दुष्टसामन्तहिंस्रश् च तद् आग्नेयं व्रतं स्मृतम् ॥ ९.३१० ॥**  
> **यथा सर्वाणि भूतानि धरा धारयते समम् ।**  
> **तथा सर्वाणि भूतानि बिभ्रतः पार्थिवं व्रतम् ॥ ९.३११ ॥**  
> **एतैर् उपायैर् अन्यैश् च युक्तो नित्यम् अतन्द्रितः ।**  
> **स्तेनान् राजा निगृह्णीयात् स्वराष्ट्रे पर एव च  ॥ ९.३१२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/312_etair_upAyair.md">
<details open><summary><h4>भारुचिः ...{Loading}...</h4></summary>


अष्टाभिः श्लोकैर् उक्तम् अपि राजवृत्तम् अर्थनिर्मलत्वाय पुनर् उक्तम् । दण्ड्येषु दण्डपातनं यथापराधं कुर्वन् लोकपालवत् समः प्रजासु यथा स्याद् इति दण्डप्रकरणे पुनर् आदरार्थम् उच्यत इति ॥ ९.३०४–१२ ॥
</details>
</div>


> **पराम् अप्य् आपदं प्राप्तो ब्राह्मणान् न प्रकोपयेत् ।**  
> **ते ह्य् एनं कुपिता हन्युः सद्यः सबलवाहनम्  ॥ ९.३१३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/313_parAm_apy.md">
<details open><summary><h4>भारुचिः ...{Loading}...</h4></summary>


अभिचाराभिशापाभ्याम् । तथा च तत्प्रतापं दर्शयति ॥ ९.३१३ ॥
</details>
</div>


> **यैः कृतः सर्वभक्षो ऽग्निर् अपेयश् च महोदधिः ।**  
> **क्षयी चाप्यायितः सोमः को न नश्येत् प्रकोप्य तान्  ॥ ९.३१४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/314_yaiH_kRtaH.md">
<details open><summary><h4>भारुचिः ...{Loading}...</h4></summary>


किं च,
</details>
</div>


> **लोकान् अन्यान् सृजेयुर् ये लोकपालांश् च कोपिताः ।**  
> **देवान् कुर्युर् अदेवांश् च कः क्षिण्वंस् तान् समृध्नुयात् ॥ ९.३१५ ॥**  
> **यान् समाश्रित्य त्ष्ठन्ति लोका देवाश् च सर्वदा ।**  
> **ब्रह्म चैव धनं येषां को हिंस्यात् ताञ् जिजीविषुः  ॥ ९.३१६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/316_yAn_upAshritya.md">
<details open><summary><h4>भारुचिः ...{Loading}...</h4></summary>


न चाविद्वान् इति परिभवनीयो ऽसौ, यस्मात् ।
</details>
</div>


> **अविद्वांश् चैव विद्वांश् च ब्राह्मणो दैवतं महत् ।**  
> **[प्रणीतश् चाप्रणीतश् च यथाग्निर् दैवतं महत् ॥ ९.३१७ ॥**  
> **श्मशानेष्व् अपि तेजस्वी पावको नैव दुष्यति ।**  
> **हूयमानस् च यज्ञेषु भूय एवाभिवर्धते ॥ ९.३१८ ॥**  
> **एवं यद्य् अप्य् अनिष्टेषु वर्तन्ते सर्वकर्मसु ।**  
> **सर्वथा ब्राह्मणाः पूज्याः परमं दैवतं हि तत्] ॥ ९.३१९ ॥**  
> **क्षत्रस्यातिप्रवृद्धस्य ब्राह्मणान् प्रति सर्वतः ।**  
> **ब्रह्मैव संनियन्तृ स्यात् क्षत्रं हिम् ब्रह्मसंभवम् ॥ ९.३२० ॥**  
> **अद्भ्यो ऽग्निर् ब्रह्मतः क्षत्रम् अश्मनो लोहम् उत्थितम् ।**  
> **तेषां सर्वत्रगं तेजः स्वासु योनिषु शाम्यति ॥ ९.३२१ ॥**  
> **नाब्रह्म क्षत्रम् ऋध्नोति नाक्षत्रं ब्रह्म वर्धते ।**  
> **ब्रह्मक्षत्रे च संपृक्ते इह चामुत्र ऋध्नुतः  ॥ ९.३२२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/322_nA-brahma_xatram.md">
<details open><summary><h4>भारुचिः ...{Loading}...</h4></summary>


दशभिः श्लोकैर् दण्ड्यनिग्रहप्रकरणे ब्राह्मणाः प्रशस्यन्ते । सत्य् अपि शास्त्रे तदपेक्षयाइषां क्षान्तिम् आश्रित्य मृदूपक्रमो निग्रहो यथा स्यात् स्ववृत्तस्थापनार्थम् इत्य् एवमर्थम् इदम् ॥ ९.३१३–२२ ॥
</details>
</div>


> **दत्वा धनं तु विप्रेभ्यः सर्वदण्डसमुत्थितम् ।**  
> **पुत्रे सर्वं समासृज्य कुर्वीत प्रायणं रणे  ॥ ९.३२३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/323_dattvA_dhanam.md">
<details open><summary><h4>भारुचिः ...{Loading}...</h4></summary>


प्रायणं च राज्ञः प्रथमकल्पः । अतस् तदभाव इतरे कल्पा यथा स्युः स्वकामप्रायणाविरोधश् चास्य व्याख्यातः ॥ ९.३२३ ॥
</details>
</div>


> **एवं चरन् सदा युक्तो राजधर्मेषु पार्थिवः ।**  
> **हितेषु चैव लोकस्य सर्वभृत्यान् नियोजयेत् ॥ ९.३२४ ॥**  
> **एषो ऽखिलः कर्मविधिर् उक्तो राज्ञः सनातनः ।**  
> **इमं कर्मविधिं विद्यात् क्रमशो वैश्यशूद्रयोः  ॥ ९.३२५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/325_eSho.akhilaH.md">
<details open><summary><h4>भारुचिः ...{Loading}...</h4></summary>


श्लोकद्वयेन राजधर्मोपसंहारो [वैश्य]शूद्रवृत्तिधर्मोपक्षेपविशेषार्थो विज्ञेयः । तथा च तं विशेषं प्रदर्शयति- यत्कृतो ऽस्य पुनरारम्भः ॥ ९.३२४–२५ ॥
</details>
</div>


> **वैश्यस् तु कृतसंस्कारः कृत्वा दारपरिग्रहम् ।**  
> **वार्तायां नित्ययुक्तः स्यात् पशूनां चैव रक्षणे  ॥ ९.३२६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/326_vaishyas_tu.md">
<details open><summary><h4>भारुचिः ...{Loading}...</h4></summary>


आनन्तर्यार्थो विशेषार्थश् चायम् उपदेशः । अस्यार्थवादः ॥ ९.३२६ ॥
</details>
</div>


> **प्रजापतिर् हि वैश्याय सृष्ट्वा परिददे पशून् ।**  
> **ब्राह्मणाय च राज्ञे च सर्वाः परददे प्रजाः ॥ ९.३२७ ॥**  
> **न च वैश्यस्य कामः स्यान् न रक्षेयं पशून् इति ।**  
> **वैश्ये चेच्छति नान्येन रक्षितव्याः कथंचन  ॥ ९.३२८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/328_na_cha.md">
<details open><summary><h4>भारुचिः ...{Loading}...</h4></summary>


राज्ञो ऽयम् उपदेशः, तथान्यमनुष्यस्य ब्राह्मणादेः । इदं चान्यद् वैशेषिकं वैष्यस्य वृत्तिकर्मणा ॥ ९.३२७–२८ ॥
</details>
</div>


> **मणिमुक्ताप्रवाऌआनां लोहानां तान्तवस्य च ।**  
> **गन्धानां च रसानां च विद्याद् अर्घबलाबलम् ॥ ९.३२९ ॥**  
> **बीजानाम् उप्तिविच् च स्यात् क्षेत्रबीजगुणस्य च ।**  
> **मानयोगं च जानीयात् तुलायोगांश् च सर्वशः ॥ ९.३३० ॥**  
> **सारासारं च भाण्डानां देशानां च गुणागुणम् ।**  
> **लाभालाभं च पण्यानां पशूनां च विवर्धनम् ॥ ९.३३१ ॥**  
> **भृत्यानां च भृतिं विद्याद् भाषाश् च विविधा नृणाम् ।**  
> **द्रव्याणां स्थानयोगांश् च क्रयं विक्रयम् एव च ॥ ९.३३२ ॥**  
> **धर्मेण च द्रव्यवृद्धाव् आतिष्ठेद् यत्नम् उत्तमम् ।**  
> **दद्याच् च सर्वभूतानाम् अन्नम् एव प्रयत्नतः  ॥ ९.३३३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/333_dharmeNa_cha.md">
<details open><summary><h4>भारुचिः ...{Loading}...</h4></summary>


अष्टाभिः श्लोकैर् उक्तापि सती वैश्यवृत्तिर् विशेषार्थं पुनर् अभिधीयते । स च विशेषो ऽयम्- **न च वैश्यस्य कामः स्यान् न रक्षेयं पशून्** इति । एवं च सत्य् अस्यान्याभ्यो वृत्तिभ्यः पशुरक्षणवृत्तिर् एव धर्म्येति विज्ञायते । **मणिमुक्ता**दिग्रहणं च सर्वद्रव्यदर्शनार्थम् । तथा च सति नास्य किंचिद् अपि अक्रेयम् इति गम्यते । अन्यच् च हिरण्यादिदानं परिहाप्यान्नं विशेषतो दद्यात्, **सर्वभूतानाम्** इति वचनाति । न केवलं गुणवद्ब्राह्मणेभ्यः । शूद्रस्या[पि वृत्तिर् इदान्]ईम् उच्यते धर्म्या च ॥ ९.३२९–३३ ॥
</details>
</div>


> **विप्राणां वेदविदुषां गृहस्थानां यशस्विनाम् ।**  
> **शुश्रूषैव तु शूद्रस्य धर्मो नैःश्रेयसः परः  ॥ ९.३३४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/334_viprANAM_vedaviduShAm.md">
<details open><summary><h4>भारुचिः ...{Loading}...</h4></summary>


शूद्रो विशेषतः इत्थंभूतगुणवतां ब्राह्मणानां [शुश्रूषया निःश्रेयसं लभते] ॥ ९.३३४ ॥
</details>
</div>


> **शुचिर् उत्कृष्टशुश्रूषुर् मृदुवाग् अनहंकृतः ।**

तद् एवंवृत्तह्,

> **ब्राह्मणापाश्रयो नित्यम् उत्सृष्टां जातिम् अश्नुते  ॥ ९.३३५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/335_shuchir_utkRShTashushrUShur.md">
<details open><summary><h4>भारुचिः ...{Loading}...</h4></summary>


ब्राह्मणापाश्रितशूद्रस्य तदाश्रयफलार्थवादो ऽयम् । फलविधिर् वायं न्यायशास्त्राविरोधाद् युक्तः ॥ ९.३३५ ॥
</details>
</div>


> **एषो ऽनापदि वर्णानाम् उक्तो धर्मवृत्तिः शुभः ।**  
> **आपद्य् अपि च यस् त्व् एषाम् [क्रमशस् तन् निबोधत]  ॥ ९.३३६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/336_eSho.anApadi.md">
<details open><summary><h4>भारुचिः ...{Loading}...</h4></summary>


**वृत्तिः धर्मश्** चेति सिद्ध्यर्थं द्वैविध्यम् ॥ ९.३३६ ॥

**इति भारुचिकृते मनुशास्त्रविवरणे नवमो ऽध्यायः ॥**
</details>
</div>
