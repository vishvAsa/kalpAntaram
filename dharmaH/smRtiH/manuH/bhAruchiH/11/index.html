<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ११</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/smRtiH/manuH/bhAruchiH/11/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/smRtiH/manuH/bhAruchiH/11/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/smRtiH/manuH/bhAruchiH/11/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="११">
  <meta property="og:description" content="एकादशो ‘ध्यायः
सान्तानिकं यक्ष्यमाणम् अध्वगं सार्ववेदसम् ।
गुर्वम्बापितृभृत्यार्थं स्वाध्यायार्थ्युपतापिनौ ॥ ११.१ ॥
दशैतान् स्नातकान् विद्याद् ब्राह्मणान् धर्मभिक्षुकान् ।
निःस्वेभ्यो देयम् एतेभ्यो दानं विद्याविशेषतः ॥ ११.२ ॥
भारुचिः ...{Loading}... अत्र चोद्यते- यद् उक्तम् अनन्तरम् एव दशमाध्यायोपसंहारे “अतः परं प्रवक्ष्यामि प्रायश्चित्तविधिं शुभम्” इति, नन्व् एतदपेक्षया प्रायश्चित्तप्रकरणम् एवोपन्यसनीयम् “अकुर्वन् विहितं कर्म” इत्यादि । इतरथाप्य् अप्रकृतोपन्यासः प्रकृतार्थव्यवधानं चायुक्तम् आपद्यते । यतः स्नातकधर्मापद्धर्मप्रकरणयोर् एवैतत् सर्वम् उपदेष्टव्यम्, नात्रेति । अत्रोच्यते- साहचर्याद् एवैतयोर् यथोक्तप्रकरणद्वये ऽप्य् अवकाशम् अलभमानयोर् इह विलेषनिर्देशो युक्तः, मा भूद् एतयोः परस्परसंबद्धयोर् अन्यत्रप्रकरणे ऽन्यस्य निर्देशे ऽधिक्रियमाणे प्रकरणभेदाद् असामञ्जस्यम् इति । निर्दिष्टारम्भप्रयोजनस्येदम् अधिना विवरणं स्लोकद्वयस्य । एकविद्यमानद्रव्यश् च न याचेत, निःस्वेभ्यो देयम् एतेभ्य इति वचनात् । दानं चात्र चोद्यते, न तु याचना । निमित्तसंनियोगेनार्थगृहीतत्वाद् अशासितव्या हि सा । तच् च दर्शयति निःस्वेभ्यो फलस्याविशेष उपदेशतुल्यत्वाद् इति, उभयस्माद् इत्य् आह नियमाद् देयविशेषाच् च । यदि देयविशेषात् फलविशेषो न स्यात्, न कश्चिद् दानविशेषे प्रयतेत शास्त्रव्यपक्षया । अथ वा नियमस्य दानाश्रितस्य चोदितत्वात्, नियमाच् च, धर्म यथाशक्तिनियमसाधनत्यागेन च देयविशेषे ऽवश्यंभावि । एवं च न देयविशेषात् फलविशेषः प्रत्याख्यातुं शक्य उपदेशतुल्यत्वे [ऽपि] । तथा चोक्तम् ।">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="११">
  <meta itemprop="description" content="एकादशो ‘ध्यायः
सान्तानिकं यक्ष्यमाणम् अध्वगं सार्ववेदसम् ।
गुर्वम्बापितृभृत्यार्थं स्वाध्यायार्थ्युपतापिनौ ॥ ११.१ ॥
दशैतान् स्नातकान् विद्याद् ब्राह्मणान् धर्मभिक्षुकान् ।
निःस्वेभ्यो देयम् एतेभ्यो दानं विद्याविशेषतः ॥ ११.२ ॥
भारुचिः ...{Loading}... अत्र चोद्यते- यद् उक्तम् अनन्तरम् एव दशमाध्यायोपसंहारे “अतः परं प्रवक्ष्यामि प्रायश्चित्तविधिं शुभम्” इति, नन्व् एतदपेक्षया प्रायश्चित्तप्रकरणम् एवोपन्यसनीयम् “अकुर्वन् विहितं कर्म” इत्यादि । इतरथाप्य् अप्रकृतोपन्यासः प्रकृतार्थव्यवधानं चायुक्तम् आपद्यते । यतः स्नातकधर्मापद्धर्मप्रकरणयोर् एवैतत् सर्वम् उपदेष्टव्यम्, नात्रेति । अत्रोच्यते- साहचर्याद् एवैतयोर् यथोक्तप्रकरणद्वये ऽप्य् अवकाशम् अलभमानयोर् इह विलेषनिर्देशो युक्तः, मा भूद् एतयोः परस्परसंबद्धयोर् अन्यत्रप्रकरणे ऽन्यस्य निर्देशे ऽधिक्रियमाणे प्रकरणभेदाद् असामञ्जस्यम् इति । निर्दिष्टारम्भप्रयोजनस्येदम् अधिना विवरणं स्लोकद्वयस्य । एकविद्यमानद्रव्यश् च न याचेत, निःस्वेभ्यो देयम् एतेभ्य इति वचनात् । दानं चात्र चोद्यते, न तु याचना । निमित्तसंनियोगेनार्थगृहीतत्वाद् अशासितव्या हि सा । तच् च दर्शयति निःस्वेभ्यो फलस्याविशेष उपदेशतुल्यत्वाद् इति, उभयस्माद् इत्य् आह नियमाद् देयविशेषाच् च । यदि देयविशेषात् फलविशेषो न स्यात्, न कश्चिद् दानविशेषे प्रयतेत शास्त्रव्यपक्षया । अथ वा नियमस्य दानाश्रितस्य चोदितत्वात्, नियमाच् च, धर्म यथाशक्तिनियमसाधनत्यागेन च देयविशेषे ऽवश्यंभावि । एवं च न देयविशेषात् फलविशेषः प्रत्याख्यातुं शक्य उपदेशतुल्यत्वे [ऽपि] । तथा चोक्तम् ।">
  <meta itemprop="wordCount" content="12555">
  <meta name="twitter:card" content="summary">
  <meta name="twitter:title" content="११">
  <meta name="twitter:description" content="एकादशो ‘ध्यायः
सान्तानिकं यक्ष्यमाणम् अध्वगं सार्ववेदसम् ।
गुर्वम्बापितृभृत्यार्थं स्वाध्यायार्थ्युपतापिनौ ॥ ११.१ ॥
दशैतान् स्नातकान् विद्याद् ब्राह्मणान् धर्मभिक्षुकान् ।
निःस्वेभ्यो देयम् एतेभ्यो दानं विद्याविशेषतः ॥ ११.२ ॥
भारुचिः ...{Loading}... अत्र चोद्यते- यद् उक्तम् अनन्तरम् एव दशमाध्यायोपसंहारे “अतः परं प्रवक्ष्यामि प्रायश्चित्तविधिं शुभम्” इति, नन्व् एतदपेक्षया प्रायश्चित्तप्रकरणम् एवोपन्यसनीयम् “अकुर्वन् विहितं कर्म” इत्यादि । इतरथाप्य् अप्रकृतोपन्यासः प्रकृतार्थव्यवधानं चायुक्तम् आपद्यते । यतः स्नातकधर्मापद्धर्मप्रकरणयोर् एवैतत् सर्वम् उपदेष्टव्यम्, नात्रेति । अत्रोच्यते- साहचर्याद् एवैतयोर् यथोक्तप्रकरणद्वये ऽप्य् अवकाशम् अलभमानयोर् इह विलेषनिर्देशो युक्तः, मा भूद् एतयोः परस्परसंबद्धयोर् अन्यत्रप्रकरणे ऽन्यस्य निर्देशे ऽधिक्रियमाणे प्रकरणभेदाद् असामञ्जस्यम् इति । निर्दिष्टारम्भप्रयोजनस्येदम् अधिना विवरणं स्लोकद्वयस्य । एकविद्यमानद्रव्यश् च न याचेत, निःस्वेभ्यो देयम् एतेभ्य इति वचनात् । दानं चात्र चोद्यते, न तु याचना । निमित्तसंनियोगेनार्थगृहीतत्वाद् अशासितव्या हि सा । तच् च दर्शयति निःस्वेभ्यो फलस्याविशेष उपदेशतुल्यत्वाद् इति, उभयस्माद् इत्य् आह नियमाद् देयविशेषाच् च । यदि देयविशेषात् फलविशेषो न स्यात्, न कश्चिद् दानविशेषे प्रयतेत शास्त्रव्यपक्षया । अथ वा नियमस्य दानाश्रितस्य चोदितत्वात्, नियमाच् च, धर्म यथाशक्तिनियमसाधनत्यागेन च देयविशेषे ऽवश्यंभावि । एवं च न देयविशेषात् फलविशेषः प्रत्याख्यातुं शक्य उपदेशतुल्यत्वे [ऽपि] । तथा चोक्तम् ।">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/smRtiH\/manuH\/bhAruchiH\/11\/".replace(basePath, "/");
  pageVars.pageParams = {};
  pageVars.pageSource = "dharmaH\/smRtiH\/manuH\/bhAruchiH\/11.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/smRtiH/manuH/bhAruchiH/11/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ११</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="११">११</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/smRtiH/manuH/bhAruchiH/11.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>एकादशो ‘ध्यायः</strong></p>
<blockquote>
<p><strong>सान्तानिकं यक्ष्यमाणम् अध्वगं सार्ववेदसम् ।</strong><br>
<strong>गुर्वम्बापितृभृत्यार्थं स्वाध्यायार्थ्युपतापिनौ ॥ ११.१ ॥</strong><br>
<strong>दशैतान् स्नातकान् विद्याद् ब्राह्मणान् धर्मभिक्षुकान् ।</strong><br>
<strong>निःस्वेभ्यो देयम् एतेभ्यो दानं विद्याविशेषतः  ॥ ११.२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/002_na_vai.md">
<details open><summary><h4>भारुचिः ...{Loading}...</h4></summary>
<p>अत्र चोद्यते- यद् उक्तम् अनन्तरम् एव दशमाध्यायोपसंहारे &ldquo;अतः परं प्रवक्ष्यामि प्रायश्चित्तविधिं शुभम्&rdquo; इति, नन्व् एतदपेक्षया प्रायश्चित्तप्रकरणम् एवोपन्यसनीयम् &ldquo;अकुर्वन् विहितं कर्म&rdquo; इत्यादि । इतरथाप्य् अप्रकृतोपन्यासः प्रकृतार्थव्यवधानं चायुक्तम् आपद्यते । यतः स्नातकधर्मापद्धर्मप्रकरणयोर् एवैतत् सर्वम् उपदेष्टव्यम्, नात्रेति । अत्रोच्यते- साहचर्याद् एवैतयोर् यथोक्तप्रकरणद्वये ऽप्य् अवकाशम् अलभमानयोर् इह विलेषनिर्देशो युक्तः, मा भूद् एतयोः परस्परसंबद्धयोर् अन्यत्रप्रकरणे ऽन्यस्य निर्देशे ऽधिक्रियमाणे प्रकरणभेदाद् असामञ्जस्यम् इति । निर्दिष्टारम्भप्रयोजनस्येदम् अधिना विवरणं स्लोकद्वयस्य । एकविद्यमानद्रव्यश् च न याचेत, <strong>निःस्वेभ्यो देयम् एतेभ्य</strong> इति वचनात् । दानं चात्र चोद्यते, न तु याचना । निमित्तसंनियोगेनार्थगृहीतत्वाद् अशासितव्या हि सा । तच् च दर्शयति <strong>निःस्वेभ्यो</strong> फलस्याविशेष उपदेशतुल्यत्वाद् इति, उभयस्माद् इत्य् आह नियमाद् देयविशेषाच् च । यदि देयविशेषात् फलविशेषो न स्यात्, न कश्चिद् दानविशेषे प्रयतेत शास्त्रव्यपक्षया । अथ वा नियमस्य दानाश्रितस्य चोदितत्वात्, नियमाच् च, धर्म यथाशक्तिनियमसाधनत्यागेन च देयविशेषे ऽवश्यंभावि । एवं च न देयविशेषात् फलविशेषः प्रत्याख्यातुं शक्य उपदेशतुल्यत्वे [ऽपि] । तथा चोक्तम् ।</p>
<p>&gt; पात्रस्य हि विशेषेण श्रद्दधानतयैव च ।<br>
&gt; अल्पं वा बहु वा प्रेत्य दानस्यावाप्यते फलम् ॥ इति ॥ ११.१–२ ॥</p>
</details>
</div>
<blockquote>
<p><strong>एतेभ्यो हि द्विजाग्रेभ्यो देयम् अन्नं सदक्षिणम् ।</strong><br>
<strong>इतरेभ्यो [बहिर्वे]दि नाकृतान्नं विधीयते  ॥ ११.३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/003_etebhyo_hi.md">
<details open><summary><h4>भारुचिः ...{Loading}...</h4></summary>
<p>नियमानुवादो ऽयं भोजनविशेषेण । <strong>इतरेभ्यो</strong> ऽतिथिभ्यो <strong>बहिर्वेदि</strong> कृतान्नम् एव देयं नियमतः । तद् इदं पूर्वोक्तम् अतिथ्यन्नदानम् अनूद्यते । दक्षिणास् त्व् एषां न विधिर् न प्रतिषेधः ॥ ११.३ ॥</p>
</details>
</div>
<blockquote>
<p><strong>सर्वरत्नानि राजा तु यथार्हं प्रतिपादयेत् ।</strong><br>
<strong>ब्राह्मणान् वेदविदुषो यज्ञार्थं चैव दक्षिणाम्  ॥ ११.४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/004_sarvaratnAni_rAjA.md">
<details open><summary><h4>भारुचिः ...{Loading}...</h4></summary>
<p>राज्ञस् तु नियमो बहुधनत्वात् । एवं च राज्ञा सान्तानिकादिव्यतिरेकेणान्येभ्यः स्नातकेभ्यो नियमतो देयं स्थितिभोगार्थम् । <strong>यज्ञार्थं</strong> चेत्य् एतद् आरम्भसामर्थ्याद् गम्यते । नायियक्षमाणाय देयम् इति । अनेन संबन्धेनेदम् उच्यते ॥ ११.४ ॥</p>
</details>
</div>
<blockquote>
<p><strong>कृतदारो ऽपरान् दारान् भिक्षित्वा यो ऽधिगच्छति ।</strong><br>
<strong>रतिमात्रं फलं तस्य द्रव्यदातुस् तु सन्ततिः  ॥ ११.५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/005_kRta-dAro.aparAn.md">
<details open><summary><h4>भारुचिः ...{Loading}...</h4></summary>
<p>धर्मप्रजासंपन्ने दारे द्वितीयदारस्यात्मीयेन द्रव्येण नेदम् अनुज्ञानम् । यस्मात् न हि द्वितीयस्य दारस्य धर्मप्रजासंपत्तौ सत्यां प्राप्तिर् अस्ति । तथा च स्मृत्यन्तरम्- &ldquo;धर्मप्रजासंपन्ने दारे नान्यां कुर्वीत&rdquo; इति । एवं च सति कृतदारकार्यस्य द्वितीयदाराधिगमप्रतिषेधो ऽयम् । भिक्षणपक्षम् आश्रित्य निन्दा । तत्र च यथा तदङ्गभावं गच्छतो <strong>द्रव्यदातुः सन्ततिः</strong>, एवम् आत्मीयद्रव्याधिगमे ऽपि कन्याया दातुः सन्ततिः <strong>फलम्</strong> इत्य् अतो प्य् एवं शक्यते निन्दा कल्पयितुम् । द्रव्यशब्दस्योभयत्र प्रवृत्तेः कन्यापि हि शक्यते द्रव्यशब्देनाभिधातुम् । यस्मात् कृतदारकार्यस्य द्वितीयदाराधिगमप्रतिषेधार्तो ऽयं श्लोकः । एतस्मिंस् त्व् अर्थे प्रकरणं नानुगृह्यते, यतः अयम् अन्यप्रकरणानुग्राही । श्लोकार्थ उच्यते- कृतदारकार्यस्य द्वितीयदाराधिगमार्थं भिक्षमाणाय न देयं नियमतः । अत्र चोक्तो निन्दार्थवाद इति । एवं च सति भिक्षमाणायापि न देयम् । तथा च सत्य् अयम् अपवादः पूर्वस्यासान्तानिकाय न देयम् इति । नित्यकर्मार्थायां याचनायां सान्तानिकादिश्लोके दाननियम उक्तो विज्ञेयः । काम्यकर्मार्थायां तु याचनायां दानस्य न विधिर् न प्रतिषेधः । तथा च दर्शयति ॥ ११.५ ॥</p>
</details>
</div>
<blockquote>
<p><strong>यस्य त्रैवार्षिकं भक्तं पर्याप्तं भृत्यवृत्तये ।</strong><br>
<strong>अधिकं वापि विद्येत न सोमं पातुम् अर्हति  ॥ ११.६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/007_yasya_traivArShikam.md">
<details open><summary><h4>भारुचिः ...{Loading}...</h4></summary>
<p>एवं च सति काम्यसोमापेक्षो ऽयं सामर्थ्याद् उपदेशो द्रष्टव्यः । नित्यस्य हि सोमस्य भृत्योपरोधेनापि करणम् इष्यते, नित्यत्वाद् एव । तथा च सत्य् अत्र तदैव दाननियमो युज्यते, यथोक्तो यक्ष्यमाणाय देयम् इति । इदं सोमग्रहणं सर्वकाम्यकर्मप्रदर्शनार्थम्, कारणस्य [स]मानत्वात् ॥ ११.६ ॥</p>
</details>
</div>
<blockquote>
<p><strong>अतः स्वल्पीयसि द्रव्ये यः सोमं पिबति द्विजः ।</strong><br>
<strong>सो ऽपीतसोमपूर्वो ऽपि न तस्याप्नोति तत्फलम्  ॥ ११.७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/008_ataH_svalpIyasi.md">
<details open><summary><h4>भारुचिः ...{Loading}...</h4></summary>
<p>नियमशास्त्रव्यतिक्रमेण न केवलम् अस्य तत्कर्मनैष्फल्यम् प्रत्यवायश् चापरः । <strong>अपीतसोमपूर्वस्यायं</strong> व्यतिक्रमो निष्फलः प्रत्यवायाय च स्यात्, किं पुनर् इतरस्येति निन्दार्थवादः न <strong>चापीतसोमपूर्वो ऽपीत्य्</strong> अनेन स्तुत्यर्थेनातिसयवचनेन न नित्यस्य सोमपानस्याप्रवृत्तिः सक्या कल्पयितुम् । एवं च सत्य् एतस्माद् एव स्तुत्यतिशयाल् लिङ्गान् नित्यस्यानिवृत्तिर् गम्यते । तथा च नित्यार्थं नियमतो देयम् । इतरत्र त्व् अनियमः । इदानीं शक्तस्य दातुर् नियम उच्यते ॥ ११.७ ॥</p>
</details>
</div>
<blockquote>
<p><strong>शक्तः परजने दाता स्वजने दुःखजीविनि ।</strong><br>
<strong>मध्वापातो विषास्वादः स धर्मप्रतिरूपकः  ॥ ११.८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/009_shaktaH_parajane.md">
<details open><summary><h4>भारुचिः ...{Loading}...</h4></summary>
<p>एवं च सत्य् एतद् अर्थाद् गम्यते स्वजनोपरोधेन परेभ्यो न देयम् । <strong>स्वजनं</strong> च पुत्रदारादिं वक्ष्यति । अन्यथा हि स्वजनातिक्रमेण यो ददाति दातुस् तस्यासौ <strong>मध्यापातः</strong>, मधुन इवापतः आपात आस्वादः संनिपात रमणीयो यशः; सुखं यशो ऽर्थिनां यद्य् अपि भवति, तथाप्य् असौ <strong>विषास्वाद</strong> इव ज्ञेयो ऽप्य् एव । कटुरसत्वेनात्र प्रत्यवायोत्पत्त्या । तथा च दर्सयति <strong>स धर्मप्रतिरूपको</strong> दातुर् अधर्म इत्य् अर्थः । कुतः । नियमातिक्रमात् । अस्य निन्दार्थवादो निवृत्त्यर्थः ॥ ११.८ ॥</p>
</details>
</div>
<blockquote>
<p><strong>भृत्यानां उपरोधेन यत् करोत्य् और्ध्वदेहिकम् ।</strong><br>
<strong>तद् भवत्य् असुखोदर्कं जीवतश् च मृतस्य च  ॥ ११.९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/010_bhRtyAnAm_uparodhena.md">
<details open><summary><h4>भारुचिः ...{Loading}...</h4></summary>
<p>मातापितरौ पुत्रदारं च <strong>भृत्याः</strong> । तथा चोक्तम् &ldquo;गुरून् भृत्यांश् चोज्जिहीर्षन्&rdquo; इति । एवं च स्मृत्यन्तरम्-</p>
<p>&gt; वृद्धौ च मातापितरौ साध्वी भार्या सुतः शिशुः ।<br>
&gt; अप्य् अकार्यशतं कृत्वा भर्तव्या मनुर् अब्रवीत् ॥</p>
<p>अतस् तेषाम् उपरोधेन यद् अन्यत् करोत्य् और्ध्वदेहिकम् इष्टं पूर्तं वा युक्तम् अस्यासुखोदर्कत्वं प्रत्यवायोत्पत्त्या च तत्रेह चेति । अपरे तु पूर्वश्लोकपादम् एवं पठन्ति &ldquo;मध्वास्वदो विषापात&rdquo; इति, अर्थस् तु यथोक्त एव ॥ ११.९ ॥</p>
</details>
</div>
<blockquote>
<p><strong>यज्ञश् चेत् प्रतिबद्धः स्याद् एकेनाङ्गेन यज्वनः ।</strong><br>
<strong>ब्राह्मणस्य विसेषेण धार्मिके सति राजनि  ॥ ११.१० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/011_yajnash_chet.md">
<details open><summary><h4>भारुचिः ...{Loading}...</h4></summary>
<p>भिक्षमाणस्यापि तदर्थम् असामग्र्यां सत्यां यज्ञसाधनानां परादानं वक्ष्यति । <strong>एकाङ्गेनेति</strong>, येन केनचिद् अल्पेनापि यज्ञसाधनप्रतिपूरणेनेत्यर्थः । <strong>ब्राह्मणस्य विशेषेणेदम्</strong> इत्य् अर्थः । तन्निमित्ते । एवं च सति क्षत्रियवैश्ययोर् अपि यायजूकयोर् एकम् अनुज्ञायते परादानम्, ब्राह्मणस्य विशेषेणेति वचनात् । धर्मिके सति राजनि धर्मज्ञो यो हि एतद् वे[त्ति] । अनेन निमित्ते उपन्य[स्ते] स्तः शास्त्रे इहैतस्मिन् एवंगुणे सति राजन्य् एतद् उपदिस्यते परादानम् । कुतः पुनस् तद् इति, यतस् तद् आह ॥ ११.१० ॥</p>
</details>
</div>
<blockquote>
<p><strong>यो वैस्यः स्याद् बहुपशुर् हीनक्रतुर् असमपः ।</strong><br>
<strong>कुटुम्बात् तस्य तद् द्रव्यम् आहरेद् यज्ञसिद्धये  ॥ ११.११ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/012_yo_vaishyaH.md">
<details open><summary><h4>भारुचिः ...{Loading}...</h4></summary>
<p>हीनक्रतुश् च बहुपशुः स्यात् । हीनकर्मा । अहीनक्रतुर् अपि यद्य् असोमपो भवति, ततः कुटुम्बात् तस्य तद् द्रव्यम् आहरेत् । तद् असंभवे च ॥ ११.११ ॥</p>
</details>
</div>
<blockquote>
<p><strong>आहरेत् त्रीणि वा द्वे वा कामं शूद्रस्य वेश्मनः ।</strong><br>
<strong>न हि शूद्रस्य यज्ञेषु कश्चिद् अस्ति परिग्रहः  ॥ ११.१२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/013_Aharet_trINi.md">
<details open><summary><h4>भारुचिः ...{Loading}...</h4></summary>
<p>&gt; <strong>आहरेत् त्रीणि वा द्वे वा कामं शूद्रस्य वेश्मनः ।</strong></p>
<p>अङ्गप्रकरणात् त्रीणि वा द्वे वाङ्गानि संबध्यन्ते । अङ्गभूयस्त्वादानं च हीनजातित्वाद् अस्य । अस्यार्थवादो भवति ।</p>
<p>&gt; <strong>न हि शूद्रस्य यज्ञेषु कश्चिद् अस्ति परिग्रहः  ॥ ११.१२ ॥</strong></p>
<p>एवं चाह व्यासः-</p>
<p>&gt; यज्ञाय सृष्टानि धनानि धात्रा यष्टा सृष्टः पुरुषो रक्षिता च ।<br>
&gt; तस्मात् सर्वं यज्ञ एवोपयोज्यं धनं न कामाय एतत् प्रशस्तम् ॥</p>
<p>ननु शूद्रधनेन यागप्रतिषेधं वक्ष्यति, &ldquo;न यज्ञार्थं धनंशूद्रात्&rdquo; इत्य् एवमादिभिः । [भि]क्षित्वा तत्र प्रतिषेधः, इदं च परादानं पदार्थान्तरम् । यतो न विरोधः । अथ वा शूद्रधनैर् एव केवलैस् तत्र प्रतिषेधः, इह तु द्वित्रिमात्राङ्गवैकल्ये ऽसंभवद्वित्तस्य तत आदाय यागो युक्तः । वचनाद् वात्रैवं भविष्यति, निमित्ते भेदे सति । न वचनस्यातिभारो ऽस्त्य् उपदेशपरत्वाच् छस्त्रस्य । इदानीं ब्राह्मणक्षत्रियाभ्याम् इदम् आदानम् उच्यते, असंभवति शूद्रे ॥ ११.१२ ॥</p>
</details>
</div>
<blockquote>
<p><strong>यो ऽनाहिताग्निः शतगुर् अयज्वा च सहस्रगुः ।</strong><br>
<strong>तयोर् अपि कुटुम्बाभ्याम् आहरेद् अविचारयन्  ॥ ११.१३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/014_yo.anAhitAgniH.md">
<details open><summary><h4>भारुचिः ...{Loading}...</h4></summary>
<p>निगदव्याख्यातः श्लोकः ॥ ११.१३ ॥</p>
</details>
</div>
<blockquote>
<p><strong>आदाननित्याच् चादातुर् आहरेद् अप्रयच्छतः ।</strong><br>
<strong>तथा यशो ऽस्य प्रथते धर्मश् चैव विवर्धते  ॥ ११.१४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/015_AdAna-nityAch_chAdAtur.md">
<details open><summary><h4>भारुचिः ...{Loading}...</h4></summary>
<p>अयं <strong>चादाननित्यो</strong> ब्राह्मण उच्यते । आदाय यो न कल्पयति धनम् इष्टपूर्ताङ्गतया । तस्माद् <strong>अप्रयच्छत</strong> इदम् आदानम् उच्यते । न त्व् आदाननित्यस्यापि सतो यज्ञशीलस्य । एवं च सति पूर्वश्लोकः क्षत्रियविषय एव द्रष्टव्यः । अपरे त्व् आदाननित्यं वार्धिषुकं मन्यन्ते । शास्त्रप्रतिषिद्धवृद्धिगृहीतारम् (?) अया[ग]शीलम् । एतस्यां च कल्पनायां जातिर् अविवक्षिता । तथा च मन्त्रः &ldquo;इं ते कृण्वन्ति कीकटेषु गावः&rdquo; इत्येवमादिः ॥ ११.१४ ॥</p>
</details>
</div>
<blockquote>
<p><strong>तथैव सप्तमे भक्ते भक्तानि षडनश्नता ।</strong><br>
<strong>अश्वस्तननिधानाय हर्तव्यं हीनकर्मणः  ॥ ११.१५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/016_tathAaiva_saptame.md">
<details open><summary><h4>भारुचिः ...{Loading}...</h4></summary>
<p>आत्मकुटुम्बक्षुदवसादेनापि निमित्तेन पूर्ववत् परादानं शिष्यते । ब्राह्मणस्य विशेषेणेत्य् एतद् अनुवर्तते । <strong>अश्वस्तननिधानायेति</strong> वचनात्, आहोरात्रिकम् आदेय परिमाणम् अनुजानाति नाधिकम् । <strong>हीनकर्मण</strong> इति च क्रमार्थम् इदं वचनम् । तथा च स्मृत्यन्तरम्-</p>
<p>&gt; हीनाद् आदेयम् आदौ स्यात् तद् अलाभे सामाद् अपि ।<br>
&gt; असंभवे त्व् आददीत विशिष्टाद् अपि धार्मिकात् ॥</p>
<p>एवं च सति पूर्वस्याप्य् अयम् एव क्रमो विज्ञेयः । तथा च गौतमः- &ldquo;द्रव्यादानं विहाहसिद्ध्यर्थं धर्मतन्त्रसंयोगे च शूद्राद्, अन्यत्रापि शूद्रात्&rdquo; इति ॥ ११.१५ ॥</p>
</details>
</div>
<blockquote>
<p><strong>खलात् क्षेत्राद् अगाराद् वा यतो वाप्य् उपलभ्यते ।</strong><br>
<strong>आख्यातव्यं तु तत् तस्मै पृच्छते यदि पृच्छति  ॥ ११.१६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/017_khalAt_xetrAd.md">
<details open><summary><h4>भारुचिः ...{Loading}...</h4></summary>
<p>&gt; <strong>खलात् क्षेत्राद् अगाराद् वा यतो वाप्य् उपलभ्यते ।</strong></p>
<p>एवं च खलादिग्रहणाद् धान्यम् इदं विज्ञेयं भोजनार्थीयं तथा च सप्तमे भक्त इत्य् उक्तम् ।</p>
<p>&gt; <strong>आख्यातव्यं तु तत् तस्मै पृच्छते यदि पृच्छति  ॥ ११.१६ ॥</strong></p>
<p>धनस्वामिन <strong>पृच्छते</strong> सुप्तम् उत्थाप्य जाग्रित्वा <strong>यदि पृच्छति</strong> । अथ <strong>वाख्यातव्यं तत् तस्मै पृच्छते</strong> धनस्वामिने <strong>यदि</strong> जाग्रद्धनापहर्तारं <strong>पृच्छति</strong>, न बलाद् उत्थाप्याख्यातव्यम् । अथ वा <strong>यदि पृच्छति</strong> राजा धनस्वामिना राजपुरुषैर् वा राजसमीपम् आनीतम् । तथा च गौतमः- &ldquo;आचक्षीत राज्ञा पृष्टः&rdquo; इति धनापहरणप्रयोजनम् । अयं च परादान[नियमो भक्तच्छेदे यज्ञ]प्रतिरोधे ऽपि समानत्वात् कारणस्य विज्ञेयः ॥ ११.१६ ॥</p>
</details>
</div>
<blockquote>
<p><strong>ब्राह्मणस्वं न हर्तव्यं क्षत्रियेण कदाचन ।</strong><br>
<strong>दस्युनिष्क्रिययोस् तु</strong> <strong>स्वम् अजीवन् हर्तुम् अर्हति  ॥ ११.१७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/018_brAhmaNasvan_na.md">
<details open><summary><h4>भारुचिः ...{Loading}...</h4></summary>
<p>&gt; <strong>ब्राह्मणस्वं न हर्तव्यं क्षत्रियेण कदाचन ।</strong></p>
<p>कदाचिद् अपि यथोक्तायाम् अप्य् अवस्थायाम् । एवं च दण्डापूपिकया वैश्यशूद्रयोर् अपि प्रतिषेधो [विज्ञेयः] । ब्राह्मणस्य ब्रह्मस्वापहरणे ऽप्रतिषेधः; तथा चोक्तम् &ldquo;आदाननित्याच् चादातुः&rdquo; (म्ध् ११.१४) इति ॥</p>
<p>&gt; **दस्युनिष्क्रिययोस् तु **</p>
<p>ब्राह्मणयोर् एव सतोः,</p>
<p>&gt; <strong>स्वम् अजीवन् हर्तुम् अर्हति  ॥ ११.१७ ॥</strong></p>
<p>कारणात् पूर्वप्रतिषेधविषये प्रतिप्रसवो ऽयं विज्ञेयः । एवं च ब्राह्मणस्य श्रेयसो ऽपि ब्राह्मणाद् एतद् अनुज्ञातं भवति ॥ ११.१७ ॥</p>
</details>
</div>
<blockquote>
<p><strong>यो ऽसाधुभ्यो ऽर्थम् आदाय साधुभ्यः संप्रयच्छति ।</strong><br>
<strong>स कृत्वा प्लवम् आत्मानं संतारयति ताव् उभौ  ॥ ११.१८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/019_yo.asAdhubhyo.md">
<details open><summary><h4>भारुचिः ...{Loading}...</h4></summary>
<p>धनस्वाम्यपहर्तारौ । गृहीतम् एव धनापहर्तारं यज्ञप्रतिरोधेन निमित्तेनानिगृह्णतः पूजयतश् च राज्ञ इदम् उच्यते परानुगृहीतृत्वात् । एतच् चासाधुभ्यो यज्ञार्थम् आदीयमानं साधुनोपेक्षया राज्ञैव दत्तं भवति । यत इदम् उच्यते । यो ऽसाधुभ्यो ऽर्थम् आदाय साधुभ्यः संप्रयच्छति, येन ॥ ११.१८ ॥</p>
</details>
</div>
<blockquote>
<p><strong>यद् धनं यज्ञशीलानां देवस्वं तद् विदुर् भुधाः ।</strong><br>
<strong>अयज्वनां तु यद् वित्तम् आसुरस्वं तद् उच्यते  ॥ ११.१९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/020_yad_dhanam.md">
<details open><summary><h4>भारुचिः ...{Loading}...</h4></summary>
<p>यस्मात् तस्माद् युक्ता तत्र राज्ञ उपेक्षा, एतां शास्त्रपरिभाषाम् अन्ववेक्ष्य । एवं च सति ॥ ११.१९ ॥</p>
</details>
</div>
<blockquote>
<p><strong>न तस्मिन् धारयेद् दण्डं धार्मिकः पृथिवीपतिः ।</strong><br>
<strong>क्षत्रियस्य हि बालिश्याद् ब्राह्मणः सीदति क्षुधा  ॥ ११.२० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/021_na_tasmin.md">
<details open><summary><h4>भारुचिः ...{Loading}...</h4></summary>
<p>क्षुल् लिङ्गं चैतद् उभयत्रापि समानप्रकरणत्वाद् विज्ञेयम् ॥ ११.२० ॥</p>
</details>
</div>
<blockquote>
<p><strong>तस्य भृत्यजनं ज्ञात्वा स्वकुटुम्बान् महीपतिः ।</strong><br>
<strong>श्रुतशीले च विज्ञाय वृत्तिं धर्म्यां प्रकल्पयेत्  ॥ ११.२१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/022_tasya_bhRtyajanam.md">
<details open><summary><h4>भारुचिः ...{Loading}...</h4></summary>
<p>क्षुदवसन्नात्मकभृत्यस्याइतद् उच्यते विशेषेण ॥ ११.२१ ॥</p>
</details>
</div>
<blockquote>
<p><strong>कल्पयित्वास्य वृत्तिं च रक्षेद् एनं समन्ततः ।</strong><br>
<strong>राजा हि धर्मषड्भागं तस्माद् आप्नोति रक्षितात्  ॥ ११.२२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/023_kalpayitvAsya_vRttim.md">
<details open><summary><h4>भारुचिः ...{Loading}...</h4></summary>
<p>&gt; <strong>कल्पयित्वास्य वृत्तिं च रक्षेद् एनं समन्ततः ।</strong></p>
<p>शौर्यादिशंसनमात्राद् अपि, किं पुनस् तस्करेभ्यः, यस्मात् ।</p>
<p>&gt; <strong>राजा हि धर्मषड्भागं तस्माद् आप्नोति रक्षितात्  ॥ ११.२२ ॥</strong></p>
<p>धर्मषड्भागग्रहणं रक्षार्थवादो विज्ञेयः ॥ ११.२२ ॥</p>
</details>
</div>
<blockquote>
<p><strong>न यज्ञार्थं धनं शूद्राद् विप्रो भिक्षेत धर्मवित् ।</strong><br>
<strong>यजमानो हि भिक्षित्वा चण्डालः प्रेत्य जायते  ॥ ११.२३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/024_na_yajnArtham.md">
<details open><summary><h4>भारुचिः ...{Loading}...</h4></summary>
<p>&gt; <strong>न यज्ञार्थं धनं शूद्राद् विप्रो भिक्षेत धर्मवित् ।</strong></p>
<p>निःस्वो ऽपि विप्रः सन् । द्वित्रिमात्राङ्गवैकल्यं तु प्रशस्तम् । न त्व् अद्रविणो द्विमात्राङ्गादानं कुर्याच् छूद्राद् इति । अथ वा भिक्षणम् अत्र प्रतिषिद्धं शूद्रात्, नायाचिलाभः (?) । एवं च भिक्षणाद् अयाचितः श्रेयान् इति विज्ञायते । तथा चोक्तम् &ldquo;अयाचितोपपन्नानां द्रव्याणां यः प्रतिग्रहः, स विशिष्टः शिलोञ्छाभ्यां तं विद्याद् अप्रतिग्रहम्&rdquo; इति । अविद्यमानधनस् तु सर्वम् एव यज्ञारथं शूद्रात् ।</p>
<p>&gt; <strong>यजमानो हि भिक्षित्वा चण्डालः प्रेत्य जायते  ॥ ११.२३ ॥</strong></p>
<p>अयं निन्दार्थवादः प्रतिषिद्धार्थानुष्ठाननिवृत्त्यर्थः । कथं नामायं निन्दितं न समाचरेद् इति । अथ वा नित्यकर्मातिपत्तौ यः सर्वतः प्रतिग्रह उक्तः तस्यायं श्रौतस्मार्तयज्ञार्थप्रतिषेधः । एतस्याम् अवस्थायां कामं प्रतिषिद्धाभ्युपगमः स्यात् । न शूद्राद् भिक्षणम् । भृत्यभरणार्थम् तु शूद्राद् अपि भिक्षणं न प्रतिषिध्यते । काम्ययज्ञार्थं पुनर् असत्प्रतिग्रह एव नास्ति । कृतस् तस्य प्रतिषेधः । एवं च सति यः काम्ययज्ञार्थंशूद्राद् भिक्षेत तेनोभयम् अतिक्रान्तं भवति, असत्प्रतिग्रहनियमो भिक्षणनियमश् च । अथ वा शूद्रात् परादानस्तुतिर् इयम् &ldquo;न यज्ञार्थंधनंशूद्राद् विप्रो भिक्षेत धर्मवैत्&rdquo; इति । कथम् । परादानम् अपि युक्तं शूद्रात्, न तु भिक्षणम् इत्य् एवम् ॥ ११.२३ ॥</p>
</details>
</div>
<blockquote>
<p><strong>यज्ञार्थम् अर्थं भिक्षित्वा यो न सर्वं प्रयच्छति ।</strong><br>
<strong>स याति भासतां विप्रः काकतां वा शतं समाः  ॥ ११.२४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/025_yAjnArtham_artham.md">
<details open><summary><h4>भारुचिः ...{Loading}...</h4></summary>
<p>शूद्राद् अन्येभ्यो द्विजातिभ्यो नित्यार्थं भिक्षितस्य काम्यार्थं वा नियमतः सर्वस्योपयोगार्थम् इदम् आरब्धं वाक्यम् । अधुना विहितधर्मस्तुत्यर्थम् इदम् आरभ्यते ॥ ११.२४ ॥</p>
</details>
</div>
<blockquote>
<p><strong>देवस्वं ब्राह्मणस्वं च लोभेनोपहिनस्ति यः ।</strong><br>
<strong>स पापात्मा परे लोके गृध्रोच्छिष्टेन जीवति ॥ ११.२५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/026_devasvam_brAhmaNasvam.md">
<details open><summary><h4>भारुचिः ...{Loading}...</h4></summary>
<p>देवतार्थं यत् प्रकल्प्य स्थाप्यते तद् <strong>देवस्वम्</strong> । प्रकरणसामर्थ्याद् यज्ञार्थं भिक्षितम् । नान्यत् । <strong>ब्राह्मणस्वम्</strong> अप्य् एवम् एव विज्ञेयम्, यद् ब्राह्मणभोजनाथं प्रतिगृहीतं श्राद्धादिषु । समानवादार्थं च देवस्वेनास्य ग्रहणम् । एवं च सति यद् इदं (?) लोके प्रसिद्धं देवस्वं तन् नेहाभिधीयते, प्रकरणविरोधात् । देवतानां च ममता नास्त्य् अनधिकारात् । शास्त्रदृष्टं च यद् देवस्वं तत्संप्रदानकाल एवोद्देशसामर्थ्याद् देवस्वम् इति शक्यते वक्तुम् । क्षणिकश् चासौ देवतोपभोगकालः, निवृत्ते च तस्मिन् देवतोपभोगे देवस्वं तद् इत्य् अशक्यं व्यपदेष्टुम् । एवं च सति यज्ञार्थं भिक्षितं सर्वं यज्ञ एवोपयोज्यम् । न किंचिद् आत्मोपभोगाय स्थापनीयम् । यस् तु मोहान् न सर्वम् उपयुङ्क्ते, तस्य नियमव्यतिक्रमे ऽयं निन्दार्थवादः । दृष्टान्तार्थं वा प्रसिद्धस्य ब्राह्मण[स्व]स्य ग्रहणम् ॥ ११.२५ ॥</p>
</details>
</div>
<blockquote>
<p><strong>इष्टिं वैश्वानरीम् नित्यं निर्वपेद् अब्दपर्यये ।</strong><br>
<strong>कॢप्तानां पशुसोमानां निष्कृत्यर्थम् असंभवे  ॥ ११.२६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/027_iShTiM_vaishvAnarIm.md">
<details open><summary><h4>भारुचिः ...{Loading}...</h4></summary>
<p>यदि त्व् असामर्थ्यात् पशुसोमानां शास्त्रचोदितानाम् अनुष्ठाने न शक्नुयात्, तत इमाम् इष्टिं वैश्वानरीं कुर्याण् निष्कृत्यर्थम् । नित्यानां कर्मणाम् अनुष्ठानाशक्तौ । एवं च सति (?) नित्यकर्मातिपत्ताव् अविरोधात् श्रौतस्य प्रायश्चित्तस्य प्रतिनिधेर् वैश्वानर्याश् च समुच्चयः । ननु चैकार्थत्वाद् विकल्पः प्राप्नोति । न ह्य् एकार्थता साक्षाद् उपलभ्यते, किं तर्ह्य् एकं श्रौतम् अन्यत् स्मार्तम् । एवं च प्रमाणभिन्नयोर् अविकल्पः । एकप्रमाणत्वे सति तद्विकल्पो न्यायः स्यात् । अपरे तु विकल्पम् एव मन्यन्ते । तथा च ब्रह्महत्याप्रायश्चित्तयोः श्रौतस्मार्तयोर् विकल्पं वक्ष्यति । एतत् त्व् आपत्कल्पे नित्यकर्मातिपत्ताव् अस्य स्यात् । तथा च सति ॥ ११.२६ ॥</p>
</details>
</div>
<blockquote>
<p><strong>आपत्कल्पेन यो धर्मं कुरुते ऽनापदि द्विजः ।</strong><br>
<strong>स नाप्नोति फलं तस्य परत्रेति विचारितम्  ॥ ११.२७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/028_Apatkalpena_yo.md">
<details open><summary><h4>भारुचिः ...{Loading}...</h4></summary>
<p>एवं च सति न विद्यमानधनो वैश्वानरीं कुर्यात् पशुसोमवैकल्पिकीम्, प्रायश्चित्तप्रतिनिधिं वेति । येन ॥ ११.२७ ॥</p>
</details>
</div>
<blockquote>
<p><strong>विश्वैश् च देवैः साध्यैश् च ब्राह्मणैश् च महर्षिभिः ।</strong><br>
<strong>आपत्सु मरणाद् भीतैर् विधिः प्रतिनिधिः कृतः  ॥ ११.२८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/029_vishvaish_cha.md">
<details open><summary><h4>भारुचिः ...{Loading}...</h4></summary>
<p>तथा च सति-</p>
</details>
</div>
<blockquote>
<p><strong>प्रभुः प्रथमकल्पस्य यो ऽनुकल्पेन वर्तते ।</strong><br>
<strong>न सांपरायिकं तस्य दुर्मतेर् विद्यते फलम्  ॥ ११.२९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/030_prabhuH_prathamakalpasya.md">
<details open><summary><h4>भारुचिः ...{Loading}...</h4></summary>
<p>तस्मात् परेण यत्नेन नित्यकर्मार्थम् उद्यच्छतस् तद् अशक्ताव् एतद् भवेत् । न सति सामर्थ्य इति । यश् च धर्मतन्त्रसङ्गे सति परापहरणादिषु प्रवर्तमानः केनचिद् राजपुरुषेण कथंचिद् बाध्येत, ततो बाध्यमानो ऽप्य् असौ ॥ ११.२९ ॥</p>
</details>
</div>
<blockquote>
<p><strong>न ब्राह्मणो ऽवेदयेत किंचिद् राजनि धर्मवित् ।</strong><br>
<strong>स्ववीर्येणैव ताञ् छिष्यान् मानवान् अपकारिणः  ॥ ११.३० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/031_na_brAhmaNo.md">
<details open><summary><h4>भारुचिः ...{Loading}...</h4></summary>
<p>&gt; <strong>न ब्राह्मणो ऽवेदयेत किंचिद् राजनि धर्मवित् ।</strong></p>
<p>किं तर्हि,</p>
<p>&gt; <strong>स्ववीर्येणैव ताञ् छिष्यान् मानवान् अपकारिणः  ॥ ११.३० ॥</strong></p>
<p>येन,</p>
</details>
</div>
<blockquote>
<p><strong>स्ववीर्याद् राजवीर्याच् च स्ववीर्यं बलवत्तरम् ।</strong><br>
<strong>तस्मात् स्वेनैव वीर्येण निगृह्णीयाद् अरीन् द्विजः  ॥ ११.३१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/032_svavIryAd_rAjavIryAch.md">
<details open><summary><h4>भारुचिः ...{Loading}...</h4></summary>
<p>केन पुनर् उपायेन । यतस् तद् आह ॥ ११.३१ ॥</p>
</details>
</div>
<blockquote>
<p><strong>श्रुतीर् अथर्वाङ्गिरसीः कुर्याद् इत्य् अविचारितम् ।</strong><br>
<strong>वाक्शस्त्रं वै ब्राह्मणस्य तेन हन्याद् अरीन् द्विजः  ॥ ११.३२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/033_shrutIr_atharvAngirasIH.md">
<details open><summary><h4>भारुचिः ...{Loading}...</h4></summary>
<p>अभिचारानुज्ञानार्थम् इदम् आरभ्यते । कथम् । यो हि धर्माचरणाभिमिखस्य प्रतिबन्धे वर्तते स शत्रुः सुकृतपरिबन्धितया भवति । स प्राप्तापराधो राजनिवेदनानर्हश् चेत्, अतस् तदर्थो ऽभिचारो ऽनुज्ञायते । एवं च सति सक्रोधमात्रेणाभिचारो न कर्तव्यः । यच् च स्मृत्यन्तरे ऽभिचारस्याशुचिकरत्वम् उक्तम्, &ldquo;अभिचाराभिशापाव् अशुचिकरौ&rdquo; इति तत् क्रोधमात्रेणाभिचरतो दर्शितं भवति, अनधिकृतत्वात् । एवं च सत्र्य् अयम् अप्य् अनधिचरणीयाभिचारे प्रायश्चित्तं वक्ष्यति, &ldquo;[अभि]चारं च त्रिभिः कृच्छ्रैर् व्यपोहति&rdquo; इति । अपरे त्व् अहीनकर्मार्त्विज्यापेक्षम् इदं प्रायश्चित्तं वर्णयन्ति । एवम् अनयोः स्मृत्योर् विरोधः । ब्राह्मणस् तावद् एवम् अधीतवेदः स्रुतशास्त्रकर्मा च तदनुष्ठानप्रतिघातापदं निस्तरेत् । अथेतरे वर्णाः कथम् इति । य्द् इदम् उच्यते ॥ ११.३२ ॥</p>
</details>
</div>
<blockquote>
<p><strong>क्षत्रियो बाहुवीर्येण तरेद् आपदम् आत्मनः ।</strong><br>
<strong>धनेन वैश्यशूद्रौ तु जपहोमैर् द्विजोत्तमः  ॥ ११.३३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/034_xatriyo_bAhuvIryeNa.md">
<details open><summary><h4>भारुचिः ...{Loading}...</h4></summary>
<p><strong>द्विजोत्तम</strong>ग्रहणं चात्र दृष्टान्तर्थं विज्ञेयम्, उक्तत्वाद् अस्येति । एवं च ब्राह्मण[प्र]करण एव स्थित्वेदम् उच्यते ॥ ११.३३ ॥</p>
</details>
</div>
<blockquote>
<p><strong>विधाता शासिता वक्ता मैत्रो ब्राह्मण उच्यते ।</strong><br>
<strong>तस्मै नाकुशलं कुर्यान् न शुष्कां गिरम् ईरयेत्  ॥ ११.३४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/035_vidhAtA_shAsitA.md">
<details open><summary><h4>भारुचिः ...{Loading}...</h4></summary>
<p>राज्ञो ऽयम् उपदेशः । एवं धर्माचरणाभिमुखो ब्राह्मणस् तत्प्रत्यनीकोपघाते वर्तमानो राज्ञा क्वचिद् अपि न किंचिद् वक्तव्य इति । ब्राह्मणापकर्तृपुरुषाणां वायम् उपदेशः । न राजबलम् आस्रित्य बाधितव्यः । समर्थो ह्य् असौ पश्यतः क्रोशतश् च राज्ञो ऽभिचारेण शत्रून् निहन्तुम् इति । अतस् <strong>तस्मै नाकुशलं कुर्यान् न शुष्कां गिरम् ईरयेद्</strong> इति ॥ ११.३४ ॥</p>
</details>
</div>
<blockquote>
<p><strong>नैव कन्या न युवतिर् नाल्पविद्यो न बालिशः ।</strong><br>
<strong>होता स्याद् अग्निहोत्रस्य नार्तो नासंस्कृतस् तथा  ॥ ११.३५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/036_na_vai.md">
<details open><summary><h4>भारुचिः ...{Loading}...</h4></summary>
<p>कन्यादीनाम् अप्राप्तानां प्रतिषेधो ऽयम्, अग्निहोत्रादीनां सर्वकर्मणाम् अनुष्ठातृस्तुत्यर्थः । तत् पुनर् विचारणीयं युक्तायुक्ततया । एवं च सतीदम् आह ॥ ११.३५ ॥</p>
</details>
</div>
<blockquote>
<p><strong>नरकं हि पतन्त्य् एते जुह्वन्तः स च यस्य तत् ।</strong><br>
<strong>तस्माद् वैतानकुशलो होता स्याद् वेदपारगः  ॥ ११.३६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/037_narake_hi.md">
<details open><summary><h4>भारुचिः ...{Loading}...</h4></summary>
<p>अतश् च विज्ञायते ऽग्निहोत्रग्रहणं सर्वकर्मनिदर्शनार्थम् । तस्माद् एवंगुणास् सर्वर्त्विज इष्यन्ते, न केवलम् अग्निहोत्रस्य हावकः । अपरे प्रतिनिधिविषयम् एतं प्रतिषेधम् आहुः । यथा &ldquo;नान्तरीक्षे न दिव्य् अग्निश् चेतव्यः&rdquo; इत्य् अयम् अप्राप्तप्रतिषेधो रुक्मसंबन्धस्तुत्यर्थः । एवम् अयम् अपीति । अपर आह- गृह्यम् एतद् अग्निहोत्रं हृह्यते । तत्र च स्त्र्यादीनाम् अपि प्राप्तिः, &ldquo;कामं गृह्ये ऽग्नौ पत्नी जुहुयात् सायं प्रातर् होमौ&rdquo; इति वचनात् । एवं च सत्य् ऊढापि सती यावत् कन्या तावन् न जुहुयाद् औपासनम् अग्निस् ऊढा च संवत्सरं त्रिरात्रं वा कन्या भवति । यत एवं प्राप्तायाः प्रतिषेधः । एवं युवत्यादीनाम् अपि प्राप्तानां प्रतिषेधः । तच् चैतद् औपरिष्टेन श्लोकार्धेन विरुध्यते, <strong>तस्माद् वैतानकुशलो होता स्याद् वेदपारगः</strong> इत्य् अनेन । अग्निहोत्रसंबन्धेनाग्न्याधेयदक्षिणाधर्म उच्यते ॥ ११.३६ ॥</p>
</details>
</div>
<blockquote>
<p><strong>प्राजापत्यम् अदत्वाश्वम् अग्न्याधेयस्य दक्षिणाम् ।</strong><br>
<strong>अनाहिताग्निर् भवति ब्राह्मणो विभवे सति  ॥ ११.३७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/038_prAjApatyam_adattvAshvam.md">
<details open><summary><h4>भारुचिः ...{Loading}...</h4></summary>
<p><strong>ब्राह्मण</strong>ग्रहणाच् च क्षत्रियवैश्ययोः प्राजापत्याश्वदाने न नियमः । ब्राह्मणस्याप्य् अश्वदानं विभवापेक्षत्वाद् अनित्यं दर्सयति । समुच्चयन्यायत्वाच् च दक्षिणानाम् अश्वः समुच्चीयते । अग्न्याधेयदक्षिणादानसंबन्धेन चेदम् अन्यद् उच्यते । समग्रदक्षिणा यज्ञाः स्युः । एवं च सति दक्षिणावैगुण्ये दोषम् आह ॥ ११.३७ ॥</p>
</details>
</div>
<blockquote>
<p><strong>पुण्यान्य् अन्यानि कुर्वीत श्रद्दधानो जितेन्द्रियः ।</strong><br>
<strong>न त्व् अल्पदक्षिणैर् यज्ञैर् यजेतेह कथंचन  ॥ ११.३८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/039_puNyAny_anyAni.md">
<details open><summary><h4>भारुचिः ...{Loading}...</h4></summary>
<p>काम्ययज्ञवक्षिणा विधिर् अयम् । नित्यानां तु कर्मणाम् अल्पदक्षिणानाम् अप्य् अनुज्ञनम् इति ॥ ११.३८ ॥</p>
</details>
</div>
<blockquote>
<p><strong>इन्द्रियाणि यशः स्वर्गम् आयुः कीर्तिं प्रजां पशून् ।</strong><br>
<strong>हन्त्य् अल्पदक्षिणो यज्ञो न यजेताधनस् ततः  ॥ ११.३९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/040_indriyANi_yashaH.md">
<details open><summary><h4>भारुचिः ...{Loading}...</h4></summary>
<p>नित्यानां हि कर्मणाम् आरब्धानां यथा कथम्चित् क्रियाप्रसिद्धौ तदारम्भाशङ्कायां काम्यकर्मार्थप्रतिषेधो ऽयं श्लोकद्वयेनानूद्यते । न्यायाद् एव हि काम्यानां विगुणानाम् अप्रवृत्तिः सिद्धा । एवं च न नित्यानाम् अयं प्रतिषेधः । नित्यत्वाद् एव । विगुणान्य् अपि नित्यानि फलाय चेति मीमांसकाः । इदम् अपरम् अग्निहोत्रप्रकरणाभिसंबन्धेनोच्यते ॥ ११.३९ ॥</p>
</details>
</div>
<blockquote>
<p><strong>अग्निहोत्र्य् अपविध्याग्नीन् ब्राह्मणः कामकारतः ।</strong><br>
<strong>चान्द्रायणं चरेन् मासं वीरहत्यासमं हि तत्  ॥ ११.४० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/041_agnihotry_apavidhyA-gnIn.md">
<details open><summary><h4>भारुचिः ...{Loading}...</h4></summary>
<p>प्रायश्चित्तम् इदं कामकारेणाग्निहोत्रपरित्यागे ब्राह्मणस्य विधीयते चान्द्रायणम् । अकामतस् तु सामान्यप्रायश्चित्तम् इदम् । इदं चाप्रकरणे ऽपि प्रायश्चित्तविधानं विग्णानाम् अपि नित्यानां कर्मणाम् अनुष्ठानस्तुत्यर्थम् ॥ ११ ४० ॥</p>
</details>
</div>
<blockquote>
<p><strong>ये शुद्राद् अधिगम्यार्थम् अग्निहोत्रम् उपासते ।</strong><br>
<strong>ऋत्विजस् ते भवन्त्य् अस्य ब्रह्मवादिषु गर्हिताः  ॥ ११.४१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/042_ye_shUdrAd.md">
<details open><summary><h4>भारुचिः ...{Loading}...</h4></summary>
<p>शूद्राद् अधिगतेनार्थेनाग्न्याधेयं न कर्तव्यम् । एवम् अग्न्याधेयं न कर्तव्यम् इत्य् अग्न्याधेयप्रतिषेधः । न तु प्रवृत्तकर्मणो नित्यानुष्ठानार्थः । तथा चोक्तम्, &ldquo;न शूद्राद् भिक्षित्वा यज्ञानुष्ठानं कर्तव्यम्&rdquo; इति । अयाचितलाभे तु नास्ति दोषः । तथाचासत्प्रतिग्रहाद् आत्मतृप्तिर् एका प्रतिषिद्धा । नित्यानि त्व् अभ्यनुज्ञातानि । यतः शूद्रधनेन प्रार्थितलब्धेन वाविशेषाभिधानसामर्थ्याद् अग्न्याधेयस्यैकस्य प्रतिषेधो ऽयं विज्ञेयः । यदि सर्वकर्मार्थो ऽयं प्रतिषेधः स्याद्, अनेनैव सिद्धत्वान् न शूद्राद् भिक्षणं प्रतिषिद्धं स्यान् &ldquo;न यज्ञार्थं धनं शुद्रात्&rdquo; इत्य् एवमादिना वाक्येन । अग्नीनां च वृषलाग्नित्वापवादाद् अग्न्याधेयप्रतिषेधो ऽयं गम्यते । तथा च दर्सयति ॥ ११.४१ ॥</p>
</details>
</div>
<blockquote>
<p><strong>तेषां सततम् अज्ञानां वृषलाग्न्य् उपसेविनाम् ।</strong><br>
<strong>पदा मस्तकम् आक्रम्य दाता दुर्गाणि संतरेत्  ॥ ११.४२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/043_teShAM_satatam.md">
<details open><summary><h4>भारुचिः ...{Loading}...</h4></summary>
<p>परिसमाप्त एतस्मिन्न् अखिलप्रकरणे तत्रैव स्थितम् &ldquo;अतः प्रवक्ष्यामि प्रायश्चित्तविधिं शुभम्&rdquo; इति । यतः प्रायश्चित्ताभिधित्सया सामान्यतस् तन्निमित्तान्य् एव तावद् आदाव् उच्यन्ते ॥ ११.४२ ॥</p>
</details>
</div>
<blockquote>
<p><strong>अकुर्वन् विहितं कर्म निन्दितं च समाचरन् ।</strong><br>
<strong>प्रसक्तश् चेन्द्रियार्थेषु प्रायश्चित्तीयते नरः  ॥ ११.४३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/044_akurvan_vihitam.md">
<details open><summary><h4>भारुचिः ...{Loading}...</h4></summary>
<p>श्रौतस्मार्तम् इज्याध्ययनादि <strong>विहितम्</strong>; <strong>निन्दितं</strong> च प्रतिषिद्धं <strong>समाचरन्</strong> हिंसानृतस्तेयादि, <strong>प्रसक्तश् चेन्द्रियार्थेष्व्</strong> अभिप्रेतपुरुषार्थसाधनेषु शब्दादिषु, <strong>प्रायश्चित्तीयते नरः</strong> । <strong>नर</strong>ग्रहणाद् वा सर्ववर्णधर्मो ऽयं गम्यते । ननु चेन्द्रियार्थप्रसङ्गस्य निन्दितग्रहणेनैव गृहीतत्वात् पुनरारंभो न न्याज्ज्य इति । अस्य परिहारः । येष्व् अस्याः प्रतिषेध <strong>इन्द्रियार्थेषु</strong> यथा मांसाशने ऽन्यायतः क्षत्रियादिस्त्रीपरिग्रहादौ च, तेष्व् अपि प्रकर्षे[ण] सक्तिप्रतिषेधार्थम् अस्य पृथग्ग्रहणं युक्तम् । कथम्, असौ <strong>प्रायश्चित्तीयते</strong> इति । यत इदम् उच्यते ॥ ११.४३ ॥</p>
</details>
</div>
<blockquote>
<p><strong>अकामतः कृते पापे प्रायश्चित्तं विदुर् बुधाः ।</strong><br>
<strong>कामकारकृते ऽप्य् आहुर् एके श्रुतिनिदर्शनात्  ॥ ११.४४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/045_akAmataH_kRte.md">
<details open><summary><h4>भारुचिः ...{Loading}...</h4></summary>
<p><strong>अकामतः कृते पापे</strong> पापार्थे तु व्यतिक्रमे यथोक्ते प्रायश्चित्तं वक्ष्यमाणं <strong>विदुर् बुधाः</strong> । कस्य पुनर् हेतोः । येन स्मृतिप्रामाण्येन हि प्रायश्चित्तोपदेशो युज्यते, न कामतो ऽप्य् अत्रिक्रमे (?) । यो हि नियमं स्मृतिप्रामाण्यम् उल्लङ्घ्य प्रवर्तते, तं प्रति प्रायश्चित्तोपदेशो ऽनर्थकः । येन तद् अव्यवसायतः लङ्घयिष्यति । यतः किं तस्यैतेनोपदिष्टेनेति प्रायश्चित्तोपदेशो ऽनर्थः । एवम् एतस्मिन्न् एव प्रायश्चित्ताधिकरणे प्राप्त इदम् अन्यद् द्वितीयं प्रायश्चित्ताधिकरणम् उच्यते <strong>कामकारकृते ऽप्य् आहुर् एके श्रुतिनिदर्शनात्</strong> । एवं हि श्रूयते &ldquo;इन्द्रो यतीन् सालावृकेभ्यः प्रायच्छत् । तम् [अश्ली]ला वाग् अभ्यवदत् । स प्रजापतिम् उपाधावत् । तस्माद् एतम् उपहव्यं प्रायच्छत्&rdquo; इत्य् एतद् उपहव्यार्थवादब्राह्मणं दर्शयति — कामतो ऽप्य् अस्ति प्रायश्चित्तम् इति । अविशेषेण निमित्तमात्रे स्मर्यमाणं प्रायश्चित्तम् अकामकृत एवेत्य् उक्तम् । तथा चाहुर् वेदलोकयोर् उभयथाभिव्यतिक्रमे प्रायश्चित्तं दृष्टम्, यतस् तेन चेदम् अनुमातव्यम् इति । तथा च संदर्शयति पक्षद्वयम् अप्य् आश्रित्य ॥ ११.४४ ॥</p>
</details>
</div>
<blockquote>
<p><strong>अकामतः कृतं पापं वेदाभ्यासेन शुध्यति ।</strong><br>
<strong>कामतस् तु कृतं मोहात् प्रायश्चित्तैः पृथग्विधैः  ॥ ११.४५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/046_akAmataH_kRtam.md">
<details open><summary><h4>भारुचिः ...{Loading}...</h4></summary>
<p>तथा चोत्तरत्र प्रदर्शयिष्यामो विशेषम् अनयोः&quot;कामतो ब्राह्मणवधे निष्कृतिर् न विधीयते&quot; इति । एवमादौ चायं नियमार्थः श्लोकः । <strong>अकामतो</strong> वेदाभ्यासः, <strong>कामतः</strong> कृतस्यान्यद् विविधं प्रायश्चित्तम् इति । यस्माद् उभयम् उभयोर् उत्तरत्र वक्ष्यति । इयांस् त्व् अनयोर् विशेषः । अकामतो व्यतिक्रमे ऽल्पः प्रत्य्क़्वायः, कामतो महान् । तथा चोक्तं <strong>कामतस् तु कृतं मोहात् प्रायश्चित्तैः पृथग्विधैर्</strong> इति । अपरः पुनर् आह- नैव प्रायश्चित्तानुष्ठानम् उपपद्यते । यस्मान् न हि कर्म क्षीयते ऽन्तरेण कार्यारंभम् । वातपित्तश्लेष्माशयवत् । यत इदम् उच्यते । कर्तव्यम् एवेदम् स्मृतिशास्त्रोपदेससामर्थ्यात् । यथैव हि धर्माधर्मप्राप्तिपरिहारव्यवस्थायाम् आगम एव प्रमाणं नोपपत्तिः, एवं विनाशो ऽप्यागमत एव कर्मणः किं न श्रद्धीयते । तथा च सति प्रायश्चित्तं न्यायोपदेशम् । इतरथाप्यर्धवैशसं स्याद् इति । एवं च पुरुषार्थकारित्वं शास्त्रस्योपपद्यते, लघूपायक्षिप्रदर्शनेन महतो ऽर्थलक्षणात् क्षयात् प्रायश्चित्तात् । अपि चास्यात्मसंयमदुःखम् अतिमहद् अस्ति । यतः अत्रापि कार्याद् एवास्य व्यतिक्रमाधर्मस्य दुःखलक्षणाद् विनाशं प्रतिपद्यामहे । यथा च वाताद्याशयस्योभयम् अत्यनीकं औषधं दुःखं च, एवम् अधर्मस्यापि प्रायश्चित्तं नरकादिदुःखानुभवश् च स्याद् विनाशहेतुः । एतेन वृश्चिकविषं व्याख्यातम्, श्रुतिर् अपि च प्रायश्चित्ताद् अकुशलकर्माणि यथा गेहदाहादीनि निमित्तानि नैमित्तिकानां कर्मणां स्वर्गफलानाम् इति, यथा क्षामवतीष्टिः । अत्र ब्रूमः प्रतिषेधवत्सु निमित्तेषु प्रायश्चित्तान्य् उच्यन्ते, यतस् तानि दोषनिर्हरणार्थान्य् एव प्रतीयन्ते । यथा चिक्तिसायां दोषवत्सु निमित्तेषु ज्वरादिषु विशोषणादीनि (?) । स्फुटम् एव च स्मृतिर् उपरिष्टाद् वक्ष्यति — &ldquo;चरितव्यम् अतो नित्यं प्रायश्चित्तं विशुद्धये&rdquo; इत्य् एवमादि । अपरे त्व् अधिकारार्थानि । तथा च गौतमः &ldquo;द्विजातिकर्मभ्यः हानिः पतनम्&rdquo; इत्य् आह । ब्रह्महत्यायाम् एवैतत् । पातकपदार्थावधारणार्थे वाक्ये श्रूयते, न त्व् अन्यस्मिन् व्यतिक्रमवाक्ये । दोषक्षयाद् एव च कर्मान्तराधिकारो विज्ञेयः, नाक्षीनदोषस्य । यथातुरस्येति । यच् च निमित्ते कर्माङ्गं प्रायश्चित्तम् इति कैश्चिद् उच्यते, तच् च पुरुषधर्मत्वाद् अत्र न संभवति । प्रायश्चित्तस्य व्यतिक्रमस्य कारणम् अधुनोच्यते ॥ ११.४५ ॥</p>
</details>
</div>
<blockquote>
<p><strong>प्रायश्चित्तीयतां प्राप्य दैवात् पूर्वकृतेन वा ।</strong><br>
<strong>न संसर्गं व्रजेत् सद्भिः प्रायश्चित्ते ऽकृते द्विजः  ॥ ११.४६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/047_prAyashchittIyatAm_prApya.md">
<details open><summary><h4>भारुचिः ...{Loading}...</h4></summary>
<p><strong>दैव</strong>शब्दः साधारणो ऽप्य् अधर्मविषयस् सामर्थ्याद् विज्ञेयः । कस्मात् । व्यतिक्रमकारणानुरूपत्वात् कार्यस्य । <strong>पूर्वकृतेन वेत्य्</strong> अत्र मोहः संबध्यते, व्यतिक्रमहेतुत्वेन । नाधर्मः, तस्योक्तत्वाद्, दृष्टश् च मूढस्य व्यतिक्रमो येन लोके । अतो ऽयम् अत्र शब्दार्थः । अधर्मप्रतिपत्तिश् च पूर्वकृताधर्मशेषात् कस्यचिद् भवति, अपरस्य मोहाद् इति ब्रुवता कुशलकर्मप्रतिपत्तिः पूर्वधर्मशेषाद् असंमोहाच् च सम्यग्ज्ञानलक्षणाद् भवतीत्य् एतद् अर्थसिद्धम् । यतः असंमुग्धेन सता धर्मानुष्ठाने प्रयतितव्यम्; नैवं धर्माधर्माख्यं पुरुषस्य प्रयोजकम् इति कृत्वा निरोहेन (?) भवितव्यम् । एवं शास्त्रोपदेशस्यार्थवत्त्वम्, इतरथा ह्य् असति पुरुषकारे शास्त्रोपदेशो निष्फलः स्यात्, धर्माधर्मकार्यत्वाद् एव पुरुषप्रवृत्तेर् इति । ननु च सताम् एवासत्संसर्गप्रतिषेधाद् एतत् सिद्धं न सिद्ध्यति, क्रियाभेदात् । पाक कृद्भिर् इह संसर्गप्रतिषेधान् न पापकृतां सद्भिः संसर्गः प्रतिषिद्धो भवति, येन भिन्ने एते क्रिये । एवं च सति यस्य नियम उच्यते तस्यैव व्यतिक्रमे प्रायश्चित्तं स्यात्, इहेतरनियमभावात् । अतो ऽस्य प्रतिषेधो युक्तारंभः शूद्रस्य द्विजातिस्त्रीप्रतिषेधवद् इति । अपरस् तु पाठः- &ldquo;प्रायश्चित्तियतां प्राप्य मोहात् पूर्वकृतेन यै (?)&rdquo;, अर्थस् तु स एव । प्रायश्चित्तानुष्ठानसामर्थ्यप्रदर्शनार्थम् अधुनोच्यते ॥ ११.४६ ॥</p>
</details>
</div>
<blockquote>
<p><strong>इह दुश्चरितैः केचित् केचित् पूर्वकृतैस् तथा ।</strong><br>
<strong>प्राप्नुवन्ति दुरात्मानो नरा रूपविपर्ययम्  ॥ ११.४७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/048_iha_dushcharitaiH.md">
<details open><summary><h4>भारुचिः ...{Loading}...</h4></summary>
<p>एवं च œऊर्वकृताद् एव कर्मणो ऽभ्युदयप्रत्यव्याव् इति यत् सांख्यैर् उच्यते तद् अवसन्नम् । सो ऽयम् अधुनाकुशलकर्मनिमित्तो रूपविपर्ययप्रपञ्चो ऽनुक्रम्यते प्रायश्चित्तानुष्ठानशेषतया ॥ ११.४७ ॥</p>
</details>
</div>
<blockquote>
<p><strong>सुवर्णचोरः कौनख्यं सुरापः श्यावदन्तताम् ।</strong><br>
<strong>ब्रह्महा क्षयरोगित्वं दौश्चर्म्यं गुरुतल्पगः ॥ ११.४८ ॥</strong><br>
<strong>पिशुनः पौतिनासिक्यं सूचकः पूतिवक्त्रताम् ।</strong><br>
<strong>दान्यचोरो ऽङ्गहीनत्वम् आतिरैक्यं तु मिश्रकः ॥ ११.४९ ॥</strong><br>
<strong>अन्नहर्तामयावित्वं मौक्यं वागपहारकः ।</strong><br>
<strong>वस्त्रापहारकः श्वैत्यं पङ्गुताम् अश्वहारकः ॥ ११.५० ॥</strong><br>
<strong>एवं कर्मावशेषेण जायन्ते सद्विगर्हिताः ।</strong><br>
<strong>जडमूकान्धबधिरा विकृताकृतयस् तथा  ॥ ११.५१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/052_eva~N_karmavisheSheNa.md">
<details open><summary><h4>भारुचिः ...{Loading}...</h4></summary>
<p>यतश् चैतद् एवम् अकृतप्रायस्चित्तान्[आं] नानारूपवैकृत्यम् अनुभूतयातनास्थानदुःखानाम् अपि सतां <strong>कर्मावशेषेण</strong> भवति ॥ ११.५१ ॥</p>
</details>
</div>
<blockquote>
<p><strong>चरितव्यम् अतो नित्यं प्रायश्चित्तं विशुद्धये ।</strong><br>
<strong>निन्द्यैर् हि लक्षणैर् युक्ता जायन्ते ऽनिष्कृतैनसः  ॥ ११.५२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/053_charitavyam_ato.md">
<details open><summary><h4>भारुचिः ...{Loading}...</h4></summary>
<p>&gt; <strong>चरितव्यम् अतो नित्यं प्रायश्चित्तं विशुद्धये ।</strong></p>
<p>नाधिकारार्थम् अन्यार्थं वेत्य् उक्तम्, येन,</p>
<p>&gt; <strong>निन्द्यैर् हि लक्षणैर् युक्ता जायन्ते ऽनिष्कृतैनसः  ॥ ११.५२ ॥</strong></p>
<p>एवं च सतीयं पापकृद्वरणना षड्भिः श्लोकैः प्रायश्चित्तानुष्ठानप्रशंसार्था विज्ञेयेति । अधुना त्व् अभिहितकारणानि प्रायश्चित्तान्य् उच्यन्ते ॥ ११.५२ ॥</p>
</details>
</div>
<blockquote>
<p><strong>ब्रह्महत्या सुरापानं स्तेयं गुर्वङ्गनागमः ।</strong><br>
<strong>महान्ति पातकान्य् आहुः संयोगं चैव तैः सह  ॥ ११.५३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/054_brahmahatyA_surApAnam.md">
<details open><summary><h4>भारुचिः ...{Loading}...</h4></summary>
<p>महपातकनिर्देशः संव्यवहारार्थः । महत्त्वशब्दश् च गुरुत्वसंविज्ञानर्थः सर्वपापेभ्य एतानि गुरूणि । एवं च सति व्यतिक्रममात्रं पातकम् । पातयतीति पातकम् इत्य् अस्मात् । एतानि पुनर् <strong>महान्ति पातकानि</strong> महान्ति सन्त्य् एतस्मात् परिहारे लग्नवान् भविष्यतीति पतितसंप्रयोगे च वक्ष्यति &ldquo;संवत्सरेण पतति&rdquo; इति । सुरापानं च [ब्राह्मणस्य] । यस्य यत् प्रतिषेद्धं तस्य तत् पातकम् । अन्यत् तु ब्रह्महत्यादि वर्ववर्णानां विज्ञेयम्, तत्प्रतिषेधात् । <strong>स्तेयं</strong> ब्राह्मणसुवर्णापहरणाख्यं पातकम्, नान्यत् । तथा च स्मृत्यन्तरम्, &ldquo;ब्राह्मणसुवर्णापहरणे महापातकम्&rdquo; इत्य् आपस्तम्बः ॥ ११.५३ ॥</p>
</details>
</div>
<blockquote>
<p><strong>अनृतं च समुत्कर्षे राजगामिच पैशुनम् ।</strong><br>
<strong>गुरोश् चाऌईकनिर्बन्धस् समानि ब्रह्महत्यया  ॥ ११.५४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/055_anRta~n_cha.md">
<details open><summary><h4>भारुचिः ...{Loading}...</h4></summary>
<p>प्रत्येकम्, न समस्तानि एवम् उत्तरत्रापीति । अनृतं जातिसमुत्कर्षे, यद् अब्राह्मणः सन् &ldquo;ब्राह्मणोऽस्मि&rdquo; इति ब्रवीति ब्राह्मणप्रयोजनेषु । एवं क्षत्रियवैश्यजाताव् अपि योज्यम् । कर्मोत्कर्षे वा यद् अनृतं &ldquo;अनेन क्रतुनेष्टं मया&rdquo; इति । एवं अध्ययनतपःप्रभृतिष्व् अपीति । समुत्कर्षकरणे कन्यलाभदौ यद् अनृतं तद्दूषणार्थं दातृसंनिधौ कौटसाक्ष्यम्, येन तद् उत्तरश्लोके वक्ष्यति । सुरापानसमं <strong>राजगामिपैशुनं</strong> (?) हेऌअकत्वं प्रसिद्धम् । <strong>गुरोर् अऌईकनिर्बन्धः</strong> । अऌईकस् चित्तसंक्षोभः । अऌईकर्थो निर्बन्धः स गुरोर् अभ्युपेत्य द्वेषादिभिः पौनः पुन्येन क्रियमाणो <strong>ऽऌईकनिर्बन्धः</strong> । ब्रह्महत्यासमः । गुरोर् अनृताबिशंसनं वाऌईकनिर्बन्धः । तथा च गौतमः- &ldquo;गुरोर् अनृताबिशंसनम्&rdquo; इति । पातकसमानीति ॥ ११.५४ ॥</p>
</details>
</div>
<blockquote>
<p><strong>ब्रह्मोज्झता वेदनिन्दा कौटसाक्ष्यं सुहृद्वधः ।</strong><br>
<strong>गर्हितान्नाज्ययोर् जग्धिः सुरापानसमानि षट् ॥ ११.५५ ॥</strong><br>
<strong>निक्षेपस्यपहरणं नराश्वरजतस्य च ।</strong><br>
<strong>भूमिवज्रमणीनां च रुक्मस्तेयसमं स्मृतम् ॥ ११.५६ ॥</strong><br>
<strong>रेतःसेकः स्वयोन्यासु कुमारीष्व् अन्यजासु च ।</strong><br>
<strong>सख्युः पुत्रस्य च स्त्रीषु गुरुतल्पसमं विदुः  ॥ ११.५७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/058_retaHsekaH_svayonIShu.md">
<details open><summary><h4>भारुचिः ...{Loading}...</h4></summary>
<p>महापातकसमानां चतुर्भिः श्लोकैर् निर्देशो गुरुत्वज्ञापनार्थः । सामान्यविहितस्यात्र गुरोः प्रायश्चित्तस्य कारणं यथा स्याद् इति । स्मृत्यन्तरे चोक्तम्- &ldquo;एनसु(?) गुरुषु गुरूणि लघुषु लघूनि&rdquo; इति । ननु यत् येन समानम् उच्यते तदीयं तस्य प्रायश्चित्तं युक्तम् । अत्रोच्यते । न युक्तं यदि ह्य् एतत् प्रायश्चित्तविधानर्थम् अभविष्यत्, यथाह भववान्, ततः प्रायश्चित्तातिदेसप्रकरण एवावक्ष्यत् । कौटसाक्ष्यसुहृद्वधयोश् चेह सुरापानसमीकृतयोः ब्रह्महत्यप्रायस्चित्तातिदेशम् उपरिष्टान् न कुर्यात् । गुरोश् चाऌईकनिर्बन्ध इत्य् एतस्य चेह ब्रह्महत्यासमीकृतस्य पुनर् उपर्तिष्टाद् (?) ब्रह्महत्याप्रयस्चित्तविधानात् । तथा कुमार्यादिरेतस्सेकस्य गुरुतल्पसमीक्ष्तस्येह पुनस् तत्र गुरुतल्पप्रायस्चित्तविधानाद् गम्यते नेदं प्रायस्चित्तार्थं समीकरणम् इति । अपरे तु मन्यन्ते — भेदेन समीकरणाद् यद् येन समीक्रियते तदीयं तस्य प्रायस्चित्तम् अनुमीयते । गुरुत्व हि केवले निदिदिक्षिते, महापातकसमत्वम् एव प्रतिनिर्दिशेत् सामान्येन । सुरापानसमीकृतयोश् च कौटसाक्ष्यसुहृद्वधयोर् ब्रह्महत्यातिदेशो विकल्पर्थः । गुरोस् च प्रतिरम्भो ऽलीकाद् अर्थान्तरम् एव । प्रायस्चित्तकरणे चास्यानध्ययनात् सामान्यविहितम् अप्य् एषु प्रायस्चित्तम् अनुमीयते । यस्य तु प्रायश्चित्तातिदेश एव श्रूयते न समीकरणम्; तत्र विकल्प् नास्ति । यथा &ldquo;हत्वा गर्भम् अविज्ञातम्&rdquo; इति । तस्मान् महापातकसमेषु तदीयं प्रायश्चित्तं सामन्यविहितं (?) वेति मन्यामहे । महापातकानि तत्समानि चोक्त्वोपपातकार्थम् अधुनेदम् आह ॥ ११.५७ ॥</p>
</details>
</div>
<blockquote>
<p><strong>गोवधो ऽयाज्यसंयाज्य पारदार्यात्मविक्रयाः ।</strong><br>
<strong>गुरुमातृपितृत्यागः स्वाध्यायाग्नेः सुतस्य च ॥ ११.५८ ॥</strong><br>
<strong>परिवित्तिता चानुजेन परिवेदनम् एव च ।</strong><br>
<strong>तयोर् दानं च कन्यायास् तयोर् एव च याजनम् ॥ ११.५९ ॥</strong><br>
<strong>कन्याया दूषणं चैव वार्धुषित्वं व्रताच् च्युतिः ।</strong><br>
<strong>तटाकारामदाराणाम् अपत्यस्य च विक्रयः ॥ ११.६० ॥</strong><br>
<strong>व्रात्यता बान्धवत्यागो भृत्याध्यापनम् एव च ।</strong><br>
<strong>भृताच् चाध्ययनादानम् अपण्यानां च विक्रयः ॥ ११.६१ ॥</strong><br>
<strong>सव्राकरेष्व् अधीकारो महायन्त्रप्रवर्तनम् ।</strong><br>
<strong>हिंस्रौषधि स्त्रियाजीवो ऽभिचारो मूलकर्म च ॥ ११.६२ ॥</strong><br>
<strong>इन्धनार्थम् अशुष्काणाम् द्रुमाणाम् अवपातनम् ।</strong><br>
<strong>आत्मार्थं च क्रियारम्भो निन्दितान्नादनं तथा ॥ ११.६३ ॥</strong><br>
<strong>अनाहिताग्निता स्त्रैण्यम् ऋणानां चानपक्रिया ।</strong><br>
<strong>असच्छास्त्राधिगमनं कौटिल्यं व्यसनक्रिया ॥ ११.६४ ॥</strong><br>
<strong>धान्यरूप्यपशुस्तेयं मद्यपस्त्रीनिषेवणम् ।</strong><br>
<strong>स्त्रीशूद्रविट्क्षत्रवधो नास्तिक्यं चोपपातकम्  ॥ ११.६५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/066_dhAnya-kupya-pashusteyam_madyapastrIniShevaNam.md">
<details open><summary><h4>भारुचिः ...{Loading}...</h4></summary>
<p>उपपातकनिर्देशो ऽयम् अष्टाभिः श्लोकैः । अस्मिंश् च गोवधादौ कानिचित् स्नातकव्रतोपदिष्टानि परदाराभिगमनादीनि, कानिचिन् मासश्राद्धप्रकरणोक्तानि परिवेदनादीनि, कानिचिद् इहैवोक्तानि तटाकारामदारापत्यविक्रयादीनि तद्विपरीतानां त्रिविधानाम् अपि कर्मणाम् उपपातकार्थो ऽत्र निर्देशः । अस्य प्रयोजनम् उपपातकप्रायश्चित्तम्, यथा तेषु सामान्यं स्याद्, विशिष्टं च यथोपदेशं वक्ष्यति, &ldquo;उपपातकसंयुक्तो गोघ्नो मासं यवान् पिबेत्&rdquo; इत्य् एवमादि । स्नातकव्रतलोपे चाभोजनं प्रायश्चित्तम् आम्नातम्, तथा सासिकार्थप्रकरणोक्तानाम् अपाङ्क्त्यानां विशोधनम् इति । यानि त्व् अस्मिन्न् एव गोवधादौ गृहीतानि पुनः प्रायश्चित्तार्थं गृह्यन्ते, तेषाम् उभयत्राम्नानसामर्थ्याद्, विकल्पेनोभे अपि प्रायश्चित्ते स्याताम् । एतेन सर्वत्र पुनराम्नानं व्याख्यातम् । यानि चेह तटाकविक्रयादीनि प्रायश्चित्तविधानकार्याणि विज्ञायन्ते ऽनुमानतः । तेषां नियमोपदेशाभावाद् वर्जने ऽभ्युदयो नास्ति, अतिक्रमे तु प्रायश्चित्तम् अस्ति । येषां तु वर्णनोपदेशे प्रायश्चित्तविधानं च, यथा &ldquo;न नग्नः स्नानम् आचरेत्&rdquo; इति प्रतिषेधः, &ldquo;स्नात्वा च विप्रो दिग्वासा&rdquo; इत्य् एवमादि प्रायश्चित्तम् । तेषां वर्जने ऽभ्युदयो ऽतिक्रमे च प्रायश्चित्तम् । अथ तु प्रायश्चित्तविधानाद् एव प्रतिषेधो ऽनुमीयते । एवं च सत्य् उभयोर् अविशेषः ॥ ११.५८–६५ ॥</p>
</details>
</div>
<blockquote>
<p><strong>ब्राह्मणस्य रुजः कृत्वा घ्नातिर् अघ्नेयमद्ययोः ।</strong><br>
<strong>जैह्म्यं च मैथुनं पुंसि जातिभ्रंशकरं स्मृतम् ॥ ११.६६ ॥</strong><br>
<strong>खरोष्ट्राश्वमृगेभानाम् अजाविकवधस् तथा ।</strong><br>
<strong>संकीर्णकरणं ज्ञेयं मीनाहिमहिषस्य च ॥ ११.६७ ॥</strong><br>
<strong>निन्दितेभ्यो धनादानं वाणिज्यं शूद्रसेवनम् ।</strong><br>
<strong>अपात्रीकरणं ज्ञेयम् असभ्यस्य च भाषणम् ॥ ११.६८ ॥</strong><br>
<strong>कृमिकीटवयोहत्या मद्यानुगतभोजनम् ।</strong><br>
<strong>फलैधःकुसुमस्तेयम् अधैर्यं च मलावहम्  ॥ ११.६९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/070_kRmi-kITa-vayo-hatyA_madyAnugatabhojanam.md">
<details open><summary><h4>भारुचिः ...{Loading}...</h4></summary>
<p>जातिभ्रंशकरसंकरीकरणापात्रीकरणमलिनीकरणानां वर्गशस् संज्ञानिर्देशश् चतुर्भिः श्लोकैः । अस्य प्रयोजनम् । वर्गश एव प्रायश्चित्तोपदेशो यथा स्यात् । वक्ष्यति हि &ldquo;जातिभ्रंशकरं कर्म कृत्वा&rdquo; इत्य् एवमादि ॥ ११.६६–६९ ॥</p>
</details>
</div>
<blockquote>
<p><strong>एतान्य् एनांसि सर्वाणि यथोक्तानि पृथक् पृथक् ।</strong><br>
<strong>यैर् यैर् व्रतैर् अपोह्यन्ते तानि सम्यङ् निबोधत  ॥ ११.७० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/071_etAny_enAMsi.md">
<details open><summary><h4>भारुचिः ...{Loading}...</h4></summary>
<p>वक्ष्यमाणप्रायश्चित्तोपन्यासार्थः श्लोकः ॥ ११.७० ॥</p>
</details>
</div>
<blockquote>
<p><strong>ब्रह्महा द्वादशाब्दानि कुटींकृत्वा वने वसेत् ।</strong><br>
<strong>भैक्षं चात्मनिवृत्त्यर्थं कृत्वा शवशिरोध्वजम्  ॥ ११.७१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/072_brahmahA_dvAdasha.md">
<details open><summary><h4>भारुचिः ...{Loading}...</h4></summary>
<p>अस्योपरिष्टाद् अत्रैव [प्र]करणे गुणविधिं वक्ष्यति- &ldquo;कृतवापनो निवसेद् ग्रामान्ते गोव्रजे ऽपि वा&rdquo; इत्य् एवमादि । <strong>कृत्वा शवशिरोध्वजम्</strong> इत्य् अत्र मुख्यं गृह्यते, गुणवृत्तेः कारणाभावात् । अवकीर्णप्रायश्चित्तगर्दभाजिनवत् शवशिरो मुख्यम् एव स्यात् । सुरापानप्रायस्चित्तवद् विचित्रा शास्त्रगतिः । न च वचनस्यातिभारो ऽस्ति । न चात्र न्यायगतिस् साध्वी शास्त्रलक्षणत्वाद् धर्माधर्मयोः ॥ ११.७१ ॥</p>
</details>
</div>
<blockquote>
<p><strong>लक्ष्यं शस्त्रभृतां वा स्याद् विदुषाम् इच्छयात्महः ।</strong><br>
<strong>प्रास्येद् आत्मानम् अग्नौ वा समिद्धे त्रिर् अवाक्शिराः  ॥ ११.७२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/073_laxyaM_shastrabhRtAm.md">
<details open><summary><h4>भारुचिः ...{Loading}...</h4></summary>
<p>&gt; <strong>लक्ष्यं शस्त्रभृतां वा स्याद् विदुषाम् इच्छयात्महः ।</strong></p>
<p>द्वितीयम् इदं वैकल्पिकं प्रायश्चित्तं पूर्वस्मात् । विदुषां प्रायश्चित्तीयो ऽयम् इत्य् एवम् जानताम्। इष्वस्त्रज्ञानां वा, चतुष्पादं धनुर्वेदम् अधीयानानाम् ।</p>
<p>&gt; <strong>प्रास्येद् आत्मानम् अग्नौ वा समिद्धे त्रिर् अवाक्शिराः  ॥ ११.७२ ॥</strong></p>
<p>एतच् च केचिद् इच्छायाम् अशबलम् आहुस् तृतीयम् ॥ ११.७२ ॥</p>
</details>
</div>
<blockquote>
<p><strong>यजेत वाश्वमेधेन स्वर्जिता गोसवेन वा ।</strong><br>
<strong>अभिजिद्विश्वजिद्भ्यां वा त्रिवृत्ताग्निष्टुतापि वा ॥ ११.७३ ॥</strong><br>
<strong>जपन् वान्यतमं वेदं योजनानां शतं व्रजेत् ।</strong><br>
<strong>ब्रह्महत्यापनोदाय मितभुङ् नियतेन्द्रियः ॥ ११.७४ ॥</strong><br>
<strong>सर्वस्वं वा वेदविदे ब्राह्मणायोपपादयेत् ।</strong><br>
<strong>धनं वा जीवनायालं गृहं वा सपरिच्छदम् ॥ ११.७५ ॥</strong><br>
<strong>हविष्यभुग् वानुसरेत् प्रतिस्रोतः सरस्वतीम् ।</strong><br>
<strong>जपेद् वा नियताहरस् त्रिर् वै वेदस्य संहिताम्  ॥ ११.७६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/077_haviShyabhug_vAnusaret.md">
<details open><summary><h4>भारुचिः ...{Loading}...</h4></summary>
<p>&gt; <strong>यजेत वाश्वमेधेन स्वर्जिता गोसवेन वा ।</strong><br>
&gt; <strong>अभिजिद्विश्वजिद्भ्यां वा त्रिवृत्ताग्निष्टुतापि वा ॥ ११.७३ ॥</strong><br>
&gt; <strong>जपन् वान्यतमं वेदं योजनानां शतं व्रजेत् ।</strong><br>
&gt; <strong>ब्रह्महत्यापनोदाय मितभुङ् नियतेन्द्रियः ॥ ११.७४ ॥</strong><br>
&gt; <strong>सर्वस्वं वा वेदविदे ब्राह्मणायोपपादयेत् ।</strong></p>
<p>अथ वा,</p>
<p>&gt; <strong>धनं वा जीवनायालं गृहं वा सपरिच्छदम् ॥ ११.७५ ॥</strong><br>
&gt; <strong>हविष्यभुग् वानुसरेत् प्रतिस्रोतः सरस्वतीम् ।</strong><br>
&gt; <strong>जपेद् वा नियताहरस् त्रिर् वै वेदस्य संहिताम्  ॥ ११.७६ ॥</strong></p>
<p>त्रयोदश ब्रह्महत्याप्रयश्चित्तानि सामर्थ्याद् यथाधिकारं चतुर्णाम् अपि वर्णानां विकल्पतो विज्ञेयानि । येन साक्षाद् अत्र विकल्पः श्रूयते वाशब्दास्रयः । असामर्थ्याद् अप्य् अयं समुच्चयासंभवे विकल्पः । स्वकाभिप्रायणस्य श्रुतिप्रतिषिद्धस्यापि प्रयस्चित्ताद् अन्यत्र सामर्थ्यम् । इदानीं द्वादसवार्षिअप्रायस्चित्तस्य गुणविध्यर्थम् आरभ्यते ॥ ११.७५–७६ ॥</p>
</details>
</div>
<blockquote>
<p><strong>कृतवापनो निवसेद् ग्रामान्ते गोव्रजे ऽपि वा ।</strong><br>
<strong>आश्रमे वृक्षमूले वा गोब्राह्मणहिते रतः  ॥ ११.७७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/078_kRta-vApano_nivased.md">
<details open><summary><h4>भारुचिः ...{Loading}...</h4></summary>
<p>&ldquo;ब्रह्महा द्वादशाब्दानि कुटिं कृत्वा वने वसेत्&rdquo; इत्य् एव[मादिना] यद् उक्तं तस्य वैकल्पिकाः केचिद् अत्रोपदिश्यन्ते धर्माः केचिद् अपूर्वा एव । <strong>गोब्राह्मणहिते रत</strong> अस्य चानन्तरोक्तस्य गुणविधिर् अर्थवादः ॥ ११.७७ ॥</p>
</details>
</div>
<blockquote>
<p><strong>ब्राह्मणार्थे गवार्थे वा सद्यः प्राणान् परित्यजन् ।</strong><br>
<strong>मुच्यते ब्रह्महत्याया गोप्ता गोब्राह्मणस्य च  ॥ ११.७८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/079_brAhmaNArthe_gavArthe.md">
<details open><summary><h4>भारुचिः ...{Loading}...</h4></summary>
<p>विनाशवत् स्थित्यर्थः । एतच् च प्रक्रान्तद्वादसवार्षिकप्रायश्चित्तस्योपदिश्यते । तथा च गोब्राह्मणपरित्राय्यासमाप्तकालो ऽपि मरणाच् छुध्यति । एवं परित्राय्यामृतो ऽपि शुध्यतीत्यर्थः । एवं च नेदं प्रायश्चित्तान्तरम्, किं तर्ह्य् अस्यैव गुणविधिः । यदि ह्य् एतत् प्रायश्चित्तान्तरं स्यात्, तेन वैकल्पिकत्वाद् एतेषां प्रक्रान्तद्वादसवार्षिकप्रायस्चित्तो ऽनेन नाधिक्रियते । येन वैकल्पिकेष्व् एकस्मिन् प्रायश्चित्ते ऽधिकृतो न प्रायश्चित्तान्तरेणाधिक्रियते, वैकल्पिकत्वाद् एव । इतरथा हि समुच्चयः स्यात् । एवं च विकल्पे ऽस्य साक्षाच् छ्रवणम् उपरुध्यते । न चायं न्याय्यः । श्रुतार्थहानिर् अश्रुतकल्पना च । तस्माद् यथोक्त एवार्थः ॥ ११.७८ ॥</p>
</details>
</div>
<blockquote>
<p><strong>त्र्यवरं प्रतिरोद्धा वा</strong> <strong>सर्वस्वम् अवजित्य वा ।</strong><br>
<strong>विप्रस्य तन्निमित्ते वा प्राणालाभे विमुच्यते  ॥ ११.७९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/080_trivAram_pratiroddhA.md">
<details open><summary><h4>भारुचिः ...{Loading}...</h4></summary>
<p>&gt; <strong>त्र्यवरं प्रतिरोद्धा वा</strong></p>
<p>ब्राह्मणद्रव्यापहरणे तत्प्रतिमोचनाय । अमोचने न मुच्यत इत्य् अर्थः । निरुपविधं प्रवर्तमानः ।</p>
<p>&gt; <strong>सर्वस्वम् अवजित्य वा ।</strong></p>
<p>अप्रतिरोद्धापि त्र्यवरं प्रथम एव ब्राह्मणस्वापहरणप्रतिमोचनार्थे प्रयोगे ।</p>
<p>&gt; <strong>विप्रस्य तन्निमित्ते वा प्राणालाभे विमुच्यते  ॥ ११.७९ ॥</strong></p>
<p>इत्य् एतद् उक्तार्थम् । अस्येदानीम् उपसंहारो, यथायोगं प्रायश्चित्तम् अनुषक्तव्यः ॥ ११.७९ ॥</p>
</details>
</div>
<blockquote>
<p><strong>[एवं दृढव्रतो नित्यं ब्रह्मचारी समाहितः ।</strong><br>
<strong>समाप्ते द्वादशे वर्षे ब्रह्महत्याम् व्यपोहति] ॥ ११.८०</strong> ॥<br>
<strong>शिष्ट्वा वा भूमिदेवानां नरदेवसमागमे ।</strong><br>
<strong>स्वम् एनो ऽवभृथस्नातो हयमेधे विमुच्यते  ॥ ११.८१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/082_shiShTvA_vA.md">
<details open><summary><h4>भारुचिः ...{Loading}...</h4></summary>
<p>अश्वमेधावभृथस्य पृथङ्निर्देशो ऽनारब्धान्यप्रायश्चित्तज्ञापनार्थः । इतरथा ह्य् अश्वमेधावभृथस्याम्नातत्वाद् आरब्धे द्वादसवार्षिके प्रायश्चित्ते तन्मध्ये ऽवभृथस्नातः शुध्येत। एतस्मात् तु पृथङ्निर्देशाद् [अन्]आरब्धान्यप्रायश्चित्तस्यैवेदम् अश्वमेधावभृथप्रायश्चित्तं स्वतन्त्रं युक्तम् । न चैतद्वैकल्पिकानाम् एतस्मात् स्वरूपत इतरेषां तत्कर्तारं प्रत्य् उपदेसः, येनाङ्गीकृतम् अन्यद् वैकल्पिकम् । कश्चिद् एवम् आह- तद् अयुक्तम्, येन नाश्वमेधवभृथस्नानं स्वतन्त्रम्, अनुपदेशाद् वैकल्पिकप्रायश्चित्तमध्ये । यतः प्रकरणात् कृते ऽप्य् उपसंहारे प्रक्रान्तद्वादशवार्षिकप्रायश्चित्तस्यायं गुणविधिः । अथेदं द्वादशवार्षिकं कृतोपसंहारम् इति व्यपेक्षा । तथापि सर्वेषां वैकल्पिकानां यथासंभवम् इदम् अश्वमेधावभृतस्नानं गुणतः शुद्धिहेतुत्वान् निवृत्तये । अस्यार्थवादो ऽनुष्ठानस्तुत्यर्थः ॥ ११.८०–८१ ॥</p>
</details>
</div>
<blockquote>
<p><strong>धर्मस्य ब्राह्मणो मूलम् अग्रं राजन्य उच्यते ।</strong><br>
<strong>तस्मात् समागमे तेषाम् एनो विख्याप्य शुध्यति  ॥ ११.८२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/083_dharmasya_brAhmaNo.md">
<details open><summary><h4>भारुचिः ...{Loading}...</h4></summary>
<p>&ldquo;शिष्ट्वा वा भूमिदेवानां नरदेवसमागमे&rdquo; यजमानर्त्विजां &ldquo;स्वम् एनो ऽवभृथस्नातो हयमेधे विमुच्यते&rdquo; इत्य् अस्य विधेर् अर्थवादः ॥ ११.८२ ॥</p>
</details>
</div>
<blockquote>
<p><strong>ब्राह्मणः संभवेनैव देवानाम् अपि दैवतम् ।</strong><br>
<strong>प्रमाणं चैव लोकस्य ब्रह्मात्रैव हि कारणम्  ॥ ११.८३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/084_brahmaNaH_sambhavenaiva.md">
<details open><summary><h4>भारुचिः ...{Loading}...</h4></summary>
<p>उपदिष्टस्यानन्तरविधेः स्तुत्यर्थम् इदम् उक्तम् ॥ ११.८३ ॥</p>
</details>
</div>
<blockquote>
<p><strong>तेषां वेदविदो ब्रूयुस् त्रयो ऽप्य् एनः सुनिष्कृतिम् ।</strong><br>
<strong>सा तेषां पावनाय स्यात् पवित्रा विदुषां हि वाक्  ॥ ११.८४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/085_teShAM_vedavido.md">
<details open><summary><h4>भारुचिः ...{Loading}...</h4></summary>
<p>वक्ष्यति हि, &ldquo;दशापरा वा परिषद् यं धर्मं परिकल्पयेत्&rdquo; इत्य् एवमादि । एवं च सति प्रायश्चित्तपरिषद्ब्राह्मणोपआसनात् तैर् अभ्यनुज्ञातं प्रायश्चित्तं कुर्यात्, जानानो ऽपि प्रतिव्यतिक्रमं प्रायश्चित्तम् इति केचित् । तद् अयुक्तम् । एवं हि रहस्य् अस्य प्रायश्चित्तानुपदेशः प्रस्ज्येत । येन &ldquo;रहस्ये रहस्यं प्रकाशे प्रकाशम्&rdquo; इतीयम् स्मृतिः । क्व तर्हीदं यस्यर्थलाभो वुज्ञानालाभः । अथ वानुक्तप्रायश्चित्तविषयम् एतद् विज्ञेयम् । तथा च वक्ष्यति &ldquo;अनुक्तनिष्कृतीनां तु पापानाम् अपनुत्तये, शक्तिं चावेक्ष्य पापं च प्रायश्चित्तं विकल्पयेत्&rdquo; इति । अथ वा पात्रविशेषात् अर्थविशेषो धर्माख्यो ऽनुग्रहात् तेषां यथा, एवम् उपघाताद् अप्य् अधर्मविशेषेण भवितव्यं तद्विशेषाद् एव । एवं च सत्य् एतस्मिन् विषय इदम् आरभ्यते <strong>तेषां वेदविदो ब्रूयुर्</strong> इति । तथा च सति तद्विशेषाद् ब्रह्महत्याप्रायश्चित्तानां गुरुलघुत्वं युक्तम् । इतरथा हि लघूपदेशाद् गुरूणां परिहरणाद् अनुपदेश एव स्यात् । यथा लोके &ldquo;पणलभ्यं हि न प्राज्ञः क्रीणाति दशभिः पनैः (?)&rdquo; इत्य् एवम् इहापि स्यात् ॥ ११.८४ ॥</p>
</details>
</div>
<blockquote>
<p><strong>अतो ऽन्यतमम् आस्थाय विधिं विप्रः समाहितः ।</strong><br>
<strong>ब्रह्महत्याकृतं पापं व्यपोहत्य् आत्मवत्तया  ॥ ११.८५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/086_ato.anyatamam.md">
<details open><summary><h4>भारुचिः ...{Loading}...</h4></summary>
<p>सर्वेषां ब्रह्महत्याप्रायश्चित्तानाम् उपसंहारश्लोको ऽयम् । <strong>विप्र</strong>ग्रहणं चात्र सर्ववर्णप्रदर्शनार्थम् । तथा च सति सामर्थ्याद् अधिकारो यथासंभवं ब्राह्मणादीनां प्रायश्चित्तेष्व् अविक्षितव्यः ॥ ११.८५ ॥</p>
</details>
</div>
<blockquote>
<p><strong>हत्वा गर्भम् अविज्ञातम् एतद् एव व्रतं चरेत् ।</strong><br>
<strong>राजन्यवैश्यौ चेजानाव् आत्रेयीम् एव च स्त्रियम्  ॥ ११.८६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/087_hatvA_garbham.md">
<details open><summary><h4>भारुचिः ...{Loading}...</h4></summary>
<p>ब्रह्महत्याप्रायश्चित्तातिदेशो ऽयं गर्भादिहन्तॄणाम् । गर्भश् च ब्राह्मणगर्भ एव प्रकरणाद् विज्ञेयः । <strong>आत्रेयी</strong> तु रजस्वला ब्राह्मण्य् एव । तस्यां हि कदाचित् पुंसस् संभव इति, अतस् तां हत्वा ब्रह्महा भवति । गोत्रत इत्य् अपर आत्रेयीम् आहुः, यस्माच् चात्रेयीं हत्वा ब्रह्महा भवति, ततो ऽन्यां ब्राह्मणीं हत्वा न ब्रह्महेति गम्यते । गवादिषु तु जातिमात्रस्य विवक्षितत्वात् स्त्रियां पुंसि चाविशेषेण प्रायश्चित्तम् । यच् चोपरिष्टश्लोके वक्ष्यति, &ldquo;कृत्वा च स्त्रीसुहृद्वधम्&rdquo; इति, स्त्रीग्रहणं तद् अपि ब्रह्मण्या एव । गोवधादौ च स्त्रीग्रहणस्य विद्यमानत्वाद् विकल्पेन ब्राह्मण्याम् इदं प्रायश्चित्तं स्यात् । विकल्पश् च गुणापेक्षो युक्तः, गुरुलघुप्रायश्चित्तयोः प्रत्ययाप्रत्ययकारणेन वा । एवं चात्रेयीग्रहणम् अर्थवद् भवति । सवनगतौ राजन्यवैस्यौ हत्वैतद् एव । तथा च ब्राह्मणम्, &ldquo;यो वै कश्चिद् यजते ब्राह्मणिभूयैव यजते&rdquo; इति ॥ ११.८६ ॥</p>
</details>
</div>
<blockquote>
<p><strong>उक्त्वा चैवानृतं साक्ष्ये प्रेतिरुध्य गुरुं तथा ।</strong><br>
<strong>उपहृत्य च निक्षेपं कृत्वा च स्त्रीसुहृद्वधम्  ॥ ११.८७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/088_uktvA_chaivA-nRtam.md">
<details open><summary><h4>भारुचिः ...{Loading}...</h4></summary>
<p>अयं श्लोको महापातकसमानां निर्देशे पूर्वत्र कृतविचारः ॥ ११.८७ ॥</p>
</details>
</div>
<blockquote>
<p><strong>इयं विशुद्धिर् उदिता प्रमाप्याकामतो द्विजम् ।</strong><br>
<strong>कामतो ब्राह्मणवधे निष्कृतिर् न विधीयते  ॥ ११.८८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/089_iyaM_vishuddhir.md">
<details open><summary><h4>भारुचिः ...{Loading}...</h4></summary>
<p>कामतो ऽकामत इति कृतविचारः । तस्मान् न कामकृते प्रायश्चित्ताभावं दर्शयति, किं तर्हि प्रमादस्तुत्यर्थम् इदं कल्प्यते । इतरथा हि पूर्वापरविरोधः स्यात् । अथ वा प्रायश्चित्तगुरुत्वोपदेशपरम् इदं गुणतः कामतो वधे ब्राह्मणस्य । एवं च सर्वगुणविशेषापेक्षया सप्रत्ययाप्रत्ययवधापेक्षया च ब्रह्महत्याप्रायश्चित्तानि यथासंभवम् अर्थयोगापेक्षया प्रकल्प्यानि । अन्यानि चैवम् एव समार्थानि ॥ ११.८८ ॥</p>
</details>
</div>
<blockquote>
<p><strong>सुरां पीत्वा द्विजो मोहाद् अग्निवर्णाम् सुरां पिबेत् ।</strong><br>
<strong>तया स काये निर्दग्धे मुच्यते किल्बिषात् ततः  ॥ ११.८९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/090_surAm_pItvA.md">
<details open><summary><h4>भारुचिः ...{Loading}...</h4></summary>
<p>एवं च मृतस्य शुद्धिर् विज्ञेया । तया च सुरायाग्निवर्णत्वम् अनुगृहीतं भवति । <strong>मोहाद्</strong> इति चात्र यद् उक्तम्, तत् पूर्वत्रार्थनिर्देशलिङ्गम्, यद् उक्तम् &ldquo;प्रायश्चित्तीयतां प्राप्य मोहात् पूर्वकृतेन वा&rdquo; इति, अत्र मोहस्य स्वशब्देनैवोपदेशात् ॥ ११.८९ ॥</p>
</details>
</div>
<blockquote>
<p><strong>गोमूत्रम् अग्निवर्णं वापिबेद् उदकम् एव वा ।</strong><br>
<strong>पयो घृतं वामरणाद् गोशकृद् रसम् एव वा  ॥ ११.९० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/091_gomUtram_agni-varNam.md">
<details open><summary><h4>भारुचिः ...{Loading}...</h4></summary>
<p>द्रव्यमात्रविकल्पार्थं चेदम् आरब्धम् । तथा चौष्ण्यगुणस् समानो ऽत्र पूर्वद्रव्येण । अग्निवर्णत्वं च सर्वशेषः । तथा <strong>वामरणाद्</strong> इत्य् उक्तम्, एतच् अ मुख्यसुरापाने कामतः प्राणान्तिकं प्रायश्चित्तम् ॥ ११.९० ॥</p>
</details>
</div>
<blockquote>
<p><strong>कणान् वा भक्षयेद् अब्दं पिण्याकं वा सकृन् निशि ।</strong><br>
<strong>सुरापानापनुत्त्यर्थं वालवासा जटी ध्वजी  ॥ ११.९१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/092_kaNAn_vA.md">
<details open><summary><h4>भारुचिः ...{Loading}...</h4></summary>
<p>एतच् च प्रायश्चित्तं मुख्यसुरापान एवाकामतो गम्यते । एवं ह्य् एतद्व्यतिक्रमे सप्रत्ययाप्रत्ययकारणभेदात् गुरुलघुत्वं प्रायश्चित्तस्योपपन्नं भवति । तथा च <strong>गौतमो</strong> ऽप्रत्यये सुरापाने लघुप्रायश्चित्तम् आह सप्रत्ययसुरापानप्रायश्चित्ताद् गुरुणः- &ldquo;अमत्या पाने पयो घृतम् उदकं वायुं प्रति त्र्यहं तप्तानि स कृच्छ्रस् ततो ऽस्य संस्कारः&rdquo; (ग्ध् २३.३) इति । अथ वेतरयोः सुरयोः पान एतल् लघुप्रायश्चित्तं विज्ञेयम् । तथा च स्मृत्यन्तरम्- &ldquo;असुरामद्यपाने चान्द्रायणम् अभ्यसेत्&rdquo; इति ॥ ११.९१ ॥</p>
</details>
</div>
<blockquote>
<p><strong>सुरा वै मलम् अन्नानां पाप्मा च मलम् उच्यते ।</strong><br>
<strong>तस्माद् ब्राःमणराजन्यौ वैश्यश् च न सुरां पिबेत्  ॥ ११.९२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/093_surA_vai.md">
<details open><summary><h4>भारुचिः ...{Loading}...</h4></summary>
<p>केचिद् अत्र &ldquo;गौडी&quot;श्लोकं पूर्वं पठन्ति, पश्चाद् इमम् &ldquo;सुरा वै मलम् अन्नानाम्&rdquo; इति । तैर् अप्य् एतौ विपर्यस्य श्लोकौ व्याखेयाव् अर्थक्रमेण, ये पुनः &ldquo;सुरा वै मलम् अन्नानाम्&rdquo; इत्य् एतं पूर्वं पठन्ति, तेषाम् अर्थक्रम एव । अतः पूर्वम् अयम् अस्माभिः पठ्यते । <strong>सुरा</strong> लोकप्रसिद्धा गवादिवत् । अन्नमलत्वं चार्थवादस्, तस्मात् पानविद्वेषणार्थः । न हेतुः प्रतिषेधविधेर्, हेतुत्वे सति सर्वस्यान्नमलस्याभक्ष्यत्वं स्यान् मण्डादेः, हेतुमालाप्रसङ्गश् च स्यात् । अन्नमलत्वाद् अपेया सुरा, अन्नमलं पुनः कस्माद् अपेयम् इति । अत्र कारणं वक्तव्यं भवति । यतो ऽयम् अर्थवादः, न हेतुः । एवं च सति प्रसन्नापि सती सुरान्नमलत्वेन निन्द्यते । <strong>पाप्मा च मलम् उच्यते</strong> । अयम् अप्य् अर्थवादो निवृत्त्यर्थ एव । येन नान्नमलत्वं पाप्मनो हेतुः, किं तर्हि सुरापानम् । यतः द्विजतिभिर् अपेया सा । एवं च सुराया अपेयत्वे सिद्धे &ldquo;सुरां पीत्वा द्विजो मोहात्&rdquo; इति युक्तः प्रायस्चित्तविधिः । एवं तावद् अन्नमलाद् लिङ्गात् पैष्टी मुख्यसुरा द्विजातीनां प्रतिषिद्धा । अधुना त्व् असुरामद्यप्रतिषेधार्थं ब्राह्मणानाम् इदम् आरभ्यते ॥ ११.९२ ॥</p>
</details>
</div>
<blockquote>
<p><strong>गौडी पैष्टी च माध्वी च विज्ञेया त्रिविधा सुरा ।</strong><br>
<strong>यथैवैका तथा सर्वा न पातव्या द्विजोत्तमैः  ॥ ११.९३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/094_gauDI_paiShTI.md">
<details open><summary><h4>भारुचिः ...{Loading}...</h4></summary>
<p>गुडस्य विकारो <strong>गौडी</strong>, गुडकार्या वा । अनुक्ता तद्धितवृत्तिर् इति कृत्वा यत्रापीक्षुरसविकारो मद्यं तत्रापीक्षुरसो गुडकारणत्वाद् गुदशब्देनोच्यते । एवं चोभयथापि गौडी भवति । <strong>पैष्टी</strong> तु पिष्टविकारः, &ldquo;तस्येदम्&rdquo; इति वा । अनुक्ता तद्धितवृत्तिर् इति पूर्वोक्ता मुख्या । <strong>माध्वी</strong> च मधुशब्दादेर् अत्र विकारार्थे । एवं मधुविकारो माध्वी न माधवी, येन &ldquo;संज्ञापूर्व[को] विधिर् नित्यः&rdquo; इतीयं परिभाषा अस्याश् च ज्ञापकं स्यात् । &ldquo;ओर् ओद् इति वक्तव्ये&rdquo; गुणग्रहणं गुर्वविकृतं ज्ञापनार्थम् अस्य । तथा च सति गुणस्यानित्यत्वात् माद्वीति सिद्धम् । एवं च &ldquo;स्वायम्भुव इत्य् एतद् अपि सिद्धम्&rdquo; भवति । एवं त्रिविधैषा । <strong>यथैवैका</strong> इति च प्रसिद्धा । प्रतिषिद्धायां पिष्टसुरायां पूर्वश्लोके,इह श्लोके इतरे गौडीमाध्व्याव् असुरे सत्यौ सुरीकरोति निन्दार्थम् । अतः पिष्टसुरासमे इतरे न सुरे एव । यथा राजसमो मन्त्री राजाभवति । <strong>यथैवैका तथा सर्वा न पातव्या द्विजोत्तमैर्</strong> इति गौडीमाध्व्योश् च बहुवचनम्, <strong>तथा सर्व</strong> इत्य् एतद्भेदबहुत्वापेक्षम्, समुदायापेक्षं वा । ते च पैष्टी च सर्वापेया । इतरथा हि &ldquo;यथैवैका तथैवोभौ न पातव्यौ द्विजोत्तमैः&rdquo; इत्य् एवं पाठः स्यात्, यद्य् एवं बहुवचनम् इदं न व्याख्यायेत । एवं चात्र श्लोके ब्राह्मणानां गौडीमाध्व्योः प्रतिषेधः, पूर्वश्लोके तु मुख्यसुरा त्रयाणाम् अपि प्रतिषिद्धा । एतच् च सामर्थ्याद् विज्ञायते । सामर्थ्यं च वाक्यद्वयारम्भः । तद् यतः श्लोके ऽस्मिंस् त्रयाणां द्विजानां प्रतिषिद्ध्येरन् ततः पूर्वश्लोकारम्भो ऽनर्थकः स्यात् । आरब्धस् तु यतः पुनरुक्तत्वात् शास्त्रवाक्ययोः पूर्वश्लोकेन मुख्यसुरा त्रयाणाम् अपि प्रतिषिद्धा, उत्तरश्लोके तु गौडीमाध्वयोर् एव ब्राह्मणानां प्रतिषेधः । एवं च सति <strong>यथैवैका तथा सर्वा</strong> इत्य् एतद् उपपन्नं भवति । <strong>द्विजोत्तम</strong>ग्रहणं चात्र ये च &ldquo;द्विजातिभिः&rdquo; इत्य् अत्र पठन्ति, तेषां द्विजातिशब्दाद् द्विजोत्तमार्थ एव विज्ञेयः, त्रयाणां साधारणो ऽपि सन्न् एतत् स्यात् सार्थ्यात् । तथा चोत्तरशोकेषु त्रिषु ब्राःमणग्रहणानि लिङ्गान्य् अस्यैवार्थस्य प्रदर्शयिष्यामः ॥ ११। ९३ ॥</p>
</details>
</div>
<blockquote>
<p><strong>यक्षरक्षःपिशाचान्नं मद्यं मांसं सुरासवम् ।</strong><br>
<strong>तद् ब्राह्मणेन नात्तव्यं देवानाम् अश्नता हविः  ॥ ११.९४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/095_yaxa-raxaH-pishAchAnnam_madyam.md">
<details open><summary><h4>भारुचिः ...{Loading}...</h4></summary>
<p>इति लिङ्गात् सत्य् अपि जात्यर्थविशेषे स्त्रीणाम् अप्रतिषेधः । एवं च सत्य् अनेनाप्रतिषेधदर्शनेन क्वचिद् ब्राह्मण्यः पिबन्ति । यथा च स्त्रीपुंसयोः सत्य् अप्य् एकजातित्वे प्रायश्चित्तभेदः, एवम् अयम् अपि प्रतिषेधविशेषो विज्ञेयः । यथा &ldquo;अश्विनं भक्षयन्ति&rdquo; इति च सुराग्रहे सौत्रामण्यां कर्माङ्गत्वाद् अदोषः, मांसवत्, एवं वाजपेये त्व् इति । अयम् अपरो ऽर्थवादस् सुराप्रतिषेधविधेः ॥ ११.९४ ॥</p>
</details>
</div>
<blockquote>
<p><strong>अमेध्ये वा पतेन् मत्तो वैदिकं वाप्य् उदाहरेत् ।</strong><br>
<strong>अकार्यम् अन्यत् कुर्याद् वा ब्राह्मणो मदमोहितः  ॥ ११.९५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/096_amedhye_vA.md">
<details open><summary><h4>भारुचिः ...{Loading}...</h4></summary>
<p>अर्थवादो ऽयम्, न हेतुः । हेतुत्वे हि स्वल्पिका पीयेत, यावती पीता मदं न जनयति । अमेध्ये पतनादौ चाकार्ये न प्रवर्तयति । अथ वा सप्रत्यनीका मांसभक्षणेन सह पीयमानामेध्यपतनादिदोषं मदभावं न जनयतीति कृत्वा तथा पीयेत ॥ ११.९५ ॥</p>
</details>
</div>
<blockquote>
<p><strong>यस्य कायगतं ब्रह्म मद्येनाप्लाव्यते सकृत् ।</strong><br>
<strong>तस्य व्यपैति ब्राह्मण्यं शूद्रत्वं च स गच्छति  ॥ ११.९६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/097_yasya_kAyagatam.md">
<details open><summary><h4>भारुचिः ...{Loading}...</h4></summary>
<p>आत्मस्थं ब्रह्मभावनाख्यं यस्मात् अतः <strong>कायगतम्</strong> इत्य् अर्थवादो ऽयम् । <strong>ब्राह्मण</strong>ग्रहणं चात्र श्लोकत्रये धारणार्थम् । अनन्तरश्लोके गौडीमाद्व्योः ब्राह्मणप्रतिषेधात् तदपेक्षया । अथ तु पूर्वश्लोकप्रतिषेधापेक्षो ऽपि ततः पूर्वस्य प्रतिषेधस्योत्तरस्य च सामान्येनामी श्लोकत्रयार्थवादाः । एतस्मिंश् च पक्षे ब्राह्मणग्रहणं निदर्शनार्थं यथासंभवं विज्ञेयम् । अन्ये तूक्तप्रतिषिद्धत्वात् क्षत्रियवैश्ययोर् विकल्पं मन्यन्ते गौडीमाध्व्योः प्रतिषेधस्य । तद् इदं य्क्तम् अयुक्तं वेति विचारणीयम्, ग्रन्थगौरवभयात् तु न लिख्यते । किं चातः यदि जातिनिमित्तः सर्वावस्थम् अपेयम् । अथ मदगुणनिमित्ते ततो ऽपि नष्टे तस्मिन्न् अल्पं वा पेयं स्यात् । यत इदम् उच्यते गुणनिमित्तो ऽयं प्रतिषेधः । एवं सति प्रत्यस्तमितमदगुणं दयं कुत्रचिद् आचरन्ति ब्राह्मणाः । तथा चोक्तम्- &ldquo;अमेध्ये वा पतेन् मत्तः&rdquo; इत्य् एवमादिषु मदगुणनिमित्त एव प्रतिषेधो मद्यस्येति विज्ञयते । अनुत्पन्नमदगुणं च माध्वीकम् अपर्युषितं च पीयते । यतः गुणापेक्ष एव प्रतिषेधः । [अन्]ये ऽपि च नाचरन्ति विनष्टमदगुणम् अपि सन् मद्यम् । तथा च वक्ष्यत् &ldquo;सुराभाण्डस्थितस् तथा&rdquo; इत्य् एवमादि ॥ ११.९६ ॥</p>
</details>
</div>
<blockquote>
<p><strong>एषा विचित्राभिहिता सुरापानस्य निष्कृतिः ।</strong><br>
<strong>अत ऊर्ध्वं प्रवक्ष्यामि सुवर्णस्तेयनिष्कृतिम्  ॥ ११.९७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/098_eShA_vichitrAbhihitA.md">
<details open><summary><h4>भारुचिः ...{Loading}...</h4></summary>
<p>उपसंहारोपन्यासार्थः स्लोकः ॥ ११.९७ ॥</p>
</details>
</div>
<blockquote>
<p><strong>सुवर्णस्तेयकृद् विप्रो राजानम् अभिगम्य तु ।</strong><br>
<strong>स्वकर्म ख्यापयन् ब्रूयान् मां भवान् अनुशास्त्व् इति ॥ ११.९८ ॥</strong><br>
<strong>गृहीत्वा मुसलं राजा सकृद् धन्यात् तु तं स्वयम् ।</strong><br>
<strong>वधेन शुध्यति स्तेनो ब्राह्मणस् तपसैव वा ॥ ११.९९ ॥</strong><br>
<strong>तपसापनुनुत्सुस् तु सुवर्णस्तेयजं फलम् ।</strong><br>
<strong>चीरवासा द्विजो ऽरण्ये चरेद् ब्रह्महणो व्रतम्  ॥ ११.१०० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/101_tapasApanunutsus_tu.md">
<details open><summary><h4>भारुचिः ...{Loading}...</h4></summary>
<p>त्रिभिः श्लोकैः सुवर्णस्तेयप्रायश्चित्तविधिः । क्षत्रियादीनां च विशेषेण प्रायश्चित्तविधेर् अनाम्नातत्वात् <strong>सुवर्णस्तेयकृद् विप्र</strong> इति यद् इदं विप्रग्रहणम् एतत् सर्ववर्णप्रदर्शनार्थं विज्ञेयम् । तथा &ldquo;ब्राह्मणस् तपसैव वा&rdquo; इति यद् उक्तम् अत्रेदम् उच्यते । न हि तपश् शक्यते क्षत्रियादिवर्णानां प्रतिषेद्धुम् । अपरे त्व् एतस्माद् यत्नात् ब्राह्मणस्याइवैकस्य तपः नेतरेषां वर्णानाम् इति मन्यन्ते । राजाभिगमनस्य च राजधर्मेषु सिद्धस्यापि सतः पुनर् इहोपदेशः प्रायश्चित्तार्थः, तत्र च राजदण्डार्थः, तपोविधित्सया वा पुनर्ग्रहणम् । ब्राह्मणस्य च वधो नास्तीति तत्रैवोक्तम् । निगदव्याख्यातम् अन्यत् ॥ ११.९८–१०० ॥</p>
</details>
</div>
<blockquote>
<p><strong>एतैर् व्रतैर् अपोहेत पापं स्तेयकृतां नरः ।</strong><br>
<strong>गुरुस्त्रीगमनीयं तु व्रतैर् एभिर् अपानुदेत्  ॥ ११.१०१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/102_etair_vratair.md">
<details open><summary><h4>भारुचिः ...{Loading}...</h4></summary>
<p>उपसंहारोपन्यासः पूर्वोत्तरप्रकरणयोः ॥ ११.१०१ ॥</p>
</details>
</div>
<blockquote>
<p><strong>गुरुतल्प्य् अभिभाष्यैनस् तप्ते स्वप्याद् अयोमये ।</strong><br>
<strong>सूर्मीं ज्वलन्तीं स्वाश्लिष्येन् (?) मृत्युना स विसुध्यति ॥ ११.१०२ ॥</strong><br>
<strong>स्वयं वा शिश्नवृषणाव् उत्कृत्याधाय चाञ्जलौ ।</strong><br>
<strong>नैरृतीं दिशम् आतिष्ठेद् आ निपाताद् अजिह्मगः ॥ ११.१०३ ॥</strong><br>
<strong>खट्वाङ्गी चीरवासा वा स्मश्रुलो निर्जने वने ।</strong><br>
<strong>प्राजापत्यं चरेत् कृच्छ्रम् अब्दम् एकं समाहितः ॥ ११.१०४ ॥</strong><br>
<strong>चान्द्रायणं वा त्रीन् मासान् अभ्यसेन् नियतेन्द्रियः ।</strong><br>
<strong>हविष्येण यवाग्वा वा गुरुतल्पापनुत्तये  ॥ ११.१०५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/106_chAndrAyaNaM_vA.md">
<details open><summary><h4>भारुचिः ...{Loading}...</h4></summary>
<p>चतुर्भिः श्लोकैः गुरुतल्पप्रायश्चित्तम् इदं वैकृतिकम् । <strong>गुरुर्</strong> व्याख्यातो विद्यागुरुः स्वयोनिगुरुश् च । तदङ्गनां गतो गुरुतल्पग इति गुणतस् तल्पशब्दो गुरुभार्यायां विज्ञेयः । हविष्ययवाग्वोश् च ग्रहणं गोबलीवर्दन्यायेन । ऋज्व् अन्यत् ॥ ११.१०२–१०५ ॥</p>
</details>
</div>
<blockquote>
<p><strong>एतैर् व्रतैर् अपोहेयुर् महापातकिनो मलान् ।</strong><br>
<strong>उपपातकिनस् त्व् एवं विविधैर् नियमैर् इमैः ॥ ११.१०६ ॥</strong><br>
<strong>उपपातकसंयुक्तो गोघ्नो मासं यवान् पिबेत् ।</strong><br>
<strong>कृतवापो वसेद् गोष्ठे चर्मणा तेन संवृतः ॥ ११.१०७ ॥</strong><br>
<strong>चतुर्थकालम् अश्नीयाद् अक्षारलवणं मितम् ।</strong><br>
<strong>गोमूत्रेण चरेत् स्नानं द्वौ मासौ नियतेन्द्रियः ॥ ११.१०८ ॥</strong><br>
<strong>दिवानुगच्छेत् गास् तास् तु तिष्ठन्न् ऊर्ध्वं रजः पिबेत् ।</strong><br>
<strong>शुश्रूषित्वा नमस्कृत्वा रात्रौ वीरासनो भवेत् ॥ ११.१०९ ॥</strong><br>
<strong>[तिष्ठन्तीष्व् अनुतिष्ठेत् तु व्रजन्तीष्व् अप्य् अनुव्रजेत् ।</strong><br>
<strong>आसीनासु तथासीनो नियतो वीतमत्सरः ॥ ११.११० ॥</strong><br>
<strong>आतुराम् अभिशस्तां वा वौरव्याघ्रादिभिर् भयैः ।</strong><br>
<strong>पतितां पङ्कलग्नां वा सर्वोपायैर् विमोचयेत्] ॥ ११.१११ ॥</strong><br>
<strong>उष्णे वर्षति शीते वा मारुते वाति वा भृशम् ।</strong><br>
<strong>न कुर्वीतात्मनस् त्राणं गोर् अकृत्वा तु शक्तितः ॥ ११.११२ ॥</strong><br>
<strong>आत्मनो यदि वान्येषां गृहे क्षेत्रे ऽथ वा खले ।</strong><br>
<strong>भक्षयन्तीं न कथयेत् पिबन्तं चैव वत्सकम् ॥ ११.११३ ॥</strong><br>
<strong>अनेन विधिना यस् तु गोघ्नो गा अनुगच्छति ।</strong><br>
<strong>स गोहत्याकृतं पापम् त्रिभिर् मासैर् व्यपोहति  ॥ ११.११४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/115_anena_vidhinA.md">
<details open><summary><h4>भारुचिः ...{Loading}...</h4></summary>
<p>केचित् तु त्रिभिर् वर्षैर् इति पठन्ति । तद् अयुक्तम् । अधस्ताद् अत्रैव प्रायश्चित्तप्रकरणे मासत्रयग्रहणात् । सर्वोपपातकेषु चैतद् एव व्रतं कुर्युर् इति वक्ष्यति चान्द्रायणवैकल्पिकम् अवकीर्णिवर्जम् । एवं च वर्षत्रयेणास्यासमानविधित्वाद् अन्याय्यकल्पनेयम् ॥ ११.१०६–११४ ॥</p>
</details>
</div>
<blockquote>
<p><strong>वृषभैकादशा गाश् च दद्यात् सुचरितव्रतः ।</strong><br>
<strong>अविद्यमाने सर्वस्वं वेदविद्भ्यो निवेदयेत्  ॥ ११.११५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/116_vRShabhaikAdashA_gAsh.md">
<details open><summary><h4>भारुचिः ...{Loading}...</h4></summary>
<p>अविद्यमानायाम् अनन्तरदक्षिणायां चरितप्रायश्चित्तस्य सर्वस्वं दक्षिणा तच् चैकादशभ्यो गोरूपेभ्यः सर्वस्वम् अर्वाग् इति सामर्थ्याद् गम्यते । गावो ऽन्यद् वोभयं वा ॥ ११.११५ ॥</p>
</details>
</div>
<blockquote>
<p><strong>एतद् एव व्रतं कुर्युर् उपपातकिनो द्विजाः ।</strong><br>
<strong>अवकीर्णिवर्ज्यं शुद्ध्यर्थं चान्द्रायणम् अथापि वा  ॥ ११.११६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/117_etad_eva.md">
<details open><summary><h4>भारुचिः ...{Loading}...</h4></summary>
<p>एतद् एव गोघातप्रायश्चित्तं सर्वोपपातकेष्व् अतिदिश्यते । तद्विकल्पेन चान्द्रायणम् एव । एवं च सति गोहत्यायाश् चान्द्रायणं न स्यात्, तद्वैकल्पिकसामर्थ्यात्, यथान्येषूपपातकेषु । अत एव पृथङ्निर्देशः । अवकीर्णिवर्ज्यम् इति चानेन प्रतिषेधलिङ्गेन गोवधादौ यद् उक्ता व्रताः स्युर् इति तद् अवकीर्णिनो ग्रहणम् इति विज्ञायते ॥ ११.११६ ॥</p>
</details>
</div>
<blockquote>
<p><strong>अवकीर्णी तु काणेन गर्दभेन चतुष्पथे ।</strong><br>
<strong>पाकयज्ञविधानेन यजेत निरृतिं निशि ॥ ११.११७ ॥</strong><br>
<strong>हुत्वाग्नौ विधिवद् धोमान् अन्ततश् च समेत्य् ऋचा ।</strong><br>
<strong>वातेन्द्रगुरुगह्नीनां जुहुयात् सर्पिषाहुतीः  ॥ ११.११८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/119_hutvAgnau_vidhivad.md">
<details open><summary><h4>भारुचिः ...{Loading}...</h4></summary>
<p>अवकीर्णीपदार्थं प्रायश्चित्तनिमित्तम् अवधारयति ॥ ११.११७–११८ ॥</p>
</details>
</div>
<blockquote>
<p><strong>कामतो रेतसःसेकं व्रतस्थस्य द्विजन्मनः ।</strong><br>
<strong>अतिक्रमं व्रतस्याहुर् धर्मज्ञा ब्रह्मवादिनः  ॥ ११.११९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/120_kAmato_retasaH.md">
<details open><summary><h4>भारुचिः ...{Loading}...</h4></summary>
<p>एवं चाकामतो दिवा रात्रौ वा प्रच्युतेन्द्रियस्य लघुतरं प्रायश्चित्तं स्यात् । ततो ऽपि स्वप्न इति । तथा चोक्तं स्वप्ने रेतःसेके ब्रह्मचारिणः &ldquo;पुनर् माम् इत्य् ऋचं जपेत्&rdquo; इति ॥ ११.११९ ॥</p>
</details>
</div>
<blockquote>
<p><strong>मारुतं पुरुहूतं च गुरुं पावकम् एव च ।</strong><br>
<strong>चतुरो व्रतिनो ह्य् एति ब्राह्मं तेजो ऽवकीर्णिनः  ॥ ११.१२० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/121_mArutam_puruhUtam.md">
<details open><summary><h4>भारुचिः ...{Loading}...</h4></summary>
<p>यत एवम् अतो ऽवकीर्णी,</p>
</details>
</div>
<blockquote>
<p><strong>एतस्मिन्न् एनसि प्राप्ते वसित्वा गर्दभाजिनम् ।</strong><br>
<strong>सप्तागारं चरेद् भैक्षं स्वकर्मपरिकीर्तयन् ॥ ११.१२१ ॥</strong><br>
<strong>तेभ्यो लब्धेन भक्षेण वर्तयन्न् एककालिकम् ।</strong><br>
<strong>उपस्पृशंस् त्रिषवणम् अब्देनैकेन शुध्यति  ॥ ११.१२२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/123_tebhyo_labdhena.md">
<details open><summary><h4>भारुचिः ...{Loading}...</h4></summary>
<p>वेदब्रह्मचारिणः स्त्रीगमन एतत् प्रायश्चित्तं विज्ञेयम् । एवं च समानकार्यत्वात् प्रव्रजितानाम् अप्य् एवंविधम् एव रेतःसेकप्रायश्चित्तं प्रव्रज्याविरोधि स्यात् । तेषां च स्खलितानाम् अन्यप्रायश्चित्तानुपदेशात् ॥ ११.१२१–१२२ ॥</p>
</details>
</div>
<blockquote>
<p>**जातिभ्रंशकरं कर्म कृत्वान्यतमम् इच्छया । **<br>
<strong>चरेत् सान्तपनं कृच्छ्रं प्राजापत्यम् अनिच्छया  ॥ ११.१२३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/124_jAtibhraMshakara~N_karma.md">
<details open><summary><h4>भारुचिः ...{Loading}...</h4></summary>
<p>सान्तपनं कृच्छ्रं प्राजापत्यं च वक्ष्यति ॥ ११.१२३ ॥</p>
</details>
</div>
<blockquote>
<p><strong>संकरापात्रकृत्यासु मासः शोधनम् ऐन्दवः ।</strong><br>
<strong>मलिनीकरणीयेषु तप्तः स्याद् यावकैस् त्र्यहम्  ॥ ११.१२४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/125_sankarApAtrakRtyAsu_mAsam.md">
<details open><summary><h4>भारुचिः ...{Loading}...</h4></summary>
<p>अन्यतमम् इति वर्तते । एवं चेच्छया प्रत्येकं गुरुप्रायश्चित्तोपदेशैर् अनिच्चया तस्य लघुत्वम् अर्थसिद्धम् पूर्वशास्त्राद् एव ॥ ११.१२४ ॥</p>
</details>
</div>
<blockquote>
<p><strong>तुरीयो ब्रह्महत्यायाः क्षत्रियस्य वधे स्मृतः ।</strong><br>
<strong>वैस्ये ऽष्टमो ऽंशो वृत्तस्थे शूद्रे ज्ञेयस् तु षोडशः  ॥ ११.१२५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/126_turIyo_brahmahatyAyAH.md">
<details open><summary><h4>भारुचिः ...{Loading}...</h4></summary>
<p>क्षत्रियादीनाम् अपरः प्रायश्चित्तविधिर् वैकल्पिक उपपातकप्रायश्चित्ताच् चान्द्रायणात् । येन स्त्रीशूद्रविट्क्षत्रवध उपपातकमध्य उपदिष्टः । सदसद्विभागापेक्षया च क्षत्रियादीनाम् इदं वैकल्पिकम् अन्यत् प्रायश्चित्तं पूर्वोक्तात् । तथा चोक्तम्, <strong>वैश्य ऽष्टमो ऽंशो वृत्तस्थ</strong> इति । इदं परम् अधुना क्xअत्रियादिवध एव क्xअत्रियादिप्रायश्चित्तम् उपदिश्यते, पूर्वश्लोकोपदिष्टप्रायश्चित्ताद् वैकल्पिकम् ॥ ११.१२५ ॥</p>
</details>
</div>
<blockquote>
<p><strong>अकामतस् तु राजन्यं विनिपात्य द्विजोत्तमः ।</strong><br>
<strong>वृषभैकसहस्रा गा दद्याच् छुद्ध्यर्थम् आत्मनः  ॥ ११.१२६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/127_akAmatas_tu.md">
<details open><summary><h4>भारुचिः ...{Loading}...</h4></summary>
<p>अर्थाच् चेदं वित्तवतः प्रायश्चित्तम् उपदिश्यते । पूर्वं चावित्तस्य तपः । वक्ष्यति च दानं तस्य [च] तपसा विकल्पं &ldquo;दानेन वधनिर्णेकं सर्पादीनाम् अश्क्नुवन्&rdquo; इत्य् एवमादि । <strong>अकामत</strong> इत्य् अयं च प्रमादस्तुत्यर्थो ऽर्थवादः । यस्मान् न ह्य् अकामतो गरीयः प्रायश्चित्तम् उपपद्यत इत्य् उक्तं पुरस्तात् । एवं तावत् संभवद्वित्तस्य प्रायश्चित्तम् इदम् अन्यद् । दरिद्रस्य पूर्वोक्तम् अनूद्यते वैकल्पिकम् एतस्य ॥ ११.१२६ ॥</p>
</details>
</div>
<blockquote>
<p><strong>त्र्यब्दं चरेद् वा नियतो जटिलो ब्रह्महवर्तम् ।</strong><br>
<strong>वसन् दूरतरे ग्रामाद् वृक्षमूलनिकेतनः  ॥ ११.१२७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/128_tryabda~n_chared.md">
<details open><summary><h4>भारुचिः ...{Loading}...</h4></summary>
<p><strong>जटिल</strong>वचनं नियमार्थत्वाद् अन्येषां खट्वाङ्गीत्येवमादीनां निवृत्त्यर्थम् ॥ ११.१२७ ॥</p>
</details>
</div>
<blockquote>
<p><strong>एतद् एव चरेद् अब्दं प्रायश्चित्तं द्विजोत्तमः ।</strong><br>
<strong>प्रमाप्य वैश्यं वृत्तस्थं दद्याद् वैकशतं गवाम्  ॥ ११.१२८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/129_etad_eva.md">
<details open><summary><h4>भारुचिः ...{Loading}...</h4></summary>
<p>संभवद्वित्तस्येदं पूर्ववद् वैकल्पिकम् । द्विजोत्तमग्रहणं चेतरवर्णनिदर्शनार्थम्, नावधारणार्थम् ॥ ११.१२८ ॥</p>
</details>
</div>
<blockquote>
<p><strong>प्रमाप्य शूद्रं षण्मासान् एतद् एव व्रतम् चरेत् ।</strong><br>
<strong>वृषभैकादशा वापि दद्याद् विप्राय गाः सिताः  ॥ ११.१२९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/130_etad_eva.md">
<details open><summary><h4>भारुचिः ...{Loading}...</h4></summary>
<p>उक्तार्थः श्लोकः । सितवर्णाग्रहणं चात्र शुद्धिसामान्यात् । एवं च त्रीण्य् एतानि प्रायश्चित्तानि क्षत्रियादिवधे विकल्प्यन्ते । पूर्वोक्तं चान्द्रायणम् इह च प्रकरणे गोदानम् । ब्रह्महत्याप्रायश्चित्तविकल्पश् च कामकृतः । केचित् तु समुच्चयम् एतयोर् अस्मिन् प्रकरण उपदिष्टयोः प्रायश्चित्तं मन्यन्ते । समुच्चयेन श्लोकान् पठन्ति &ldquo;त्र्यब्दं चरेच् च नियतः&rdquo;, तथा &ldquo;प्रमाप्य वैश्यं वृत्तस्थं दद्याच् चैकशतं गवाम्&rdquo; । एवम् एव वृषभैकादशागाश् चापीति । तद् एतद् अयुक्तं शास्त्रन्यायविरोधात्, एतस्यां च कल्पनायाम् उपपातकप्रायश्चित्तं चान्द्रायणं लघु नोपपद्येत, गुरुणः प्रायश्चित्तस्य दानतपःसमुच्चयस्योपदेशेन । तथा च लोके व्यवहारः- &ldquo;पणल्भ्यं हि न प्राज्ञः क्रीणाति दशबिः पणैः&rdquo; इति । वैकल्पिकयोर् एव तावद् एतयोर् उपदेशे चान्द्रायणस्यानर्थक्यं प्राप्नोतीति । किं पुनः समुच्चितयोः । अत्यन्तगुरुत्वा । तस्मात् समुच्चयाभावाद् <strong>वा</strong>शब्दो विकल्पार्थः पठितव्यः॥ ११.१२९ ॥</p>
</details>
</div>
<blockquote>
<p><strong>मार्जारनकुलौ हत्वा चाषं मण्डूकम् एव च ।</strong><br>
<strong>श्वगोधोलूककाकांश् च शूद्रहत्याव्रतं चरेत्  ॥ ११.१३० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/131_mArjAra-nakulau_hatvA.md">
<details open><summary><h4>भारुचिः ...{Loading}...</h4></summary>
<p>समुच्चितानां वध एतत् प्रायश्चित्तम् । तथा च वक्ष्यति &ldquo;अस्थिमतां तु सत्त्वानां सहस्रस्य प्रमापने&rdquo; इति । अपरे तु लघुत्वाद् एतेषां शूद्रजातानां प्रतिलोमानाम् आयोगवक्षत्तृचण्डालानां यद् वधे प्रायश्चित्तं तद् एतत् समस्तवध इति । प्रत्येकं तु वध इदम् अन्यत् प्रायश्चित्तं पूर्वस्माल् लघूपदिश्यते ॥ ११.१३० ॥</p>
</details>
</div>
<blockquote>
<p><strong>पयः पिबेत् त्रिरात्रं वा योजनं वाध्वनो व्रजेत् ।</strong><br>
<strong>उपस्पृशेत् स्रवन्त्यां वा सूक्तं वाब्दैवतं जपेत्  ॥ ११.१३१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/132_payaH_pibet.md">
<details open><summary><h4>भारुचिः ...{Loading}...</h4></summary>
<p>&gt; <strong>पयः पिबेत् त्रिरात्रं वा योजनं वाध्वनो व्रजेत् ।</strong></p>
<p>असमर्थः सन्न् अध्वगमनस्यात्यन्तवृद्धो गम्यते ।</p>
<p>&gt; <strong>उपस्पृशेत् स्रवन्त्यां वा सूक्तं वाब्दैवतं जपेत्  ॥ ११.१३१ ॥</strong></p>
<p>समुद्रगामिन्यां विशिष्टायां स्नायाद् इत्य् अर्थः । सपरिष्करस्नानोपदेशपरतश् चैतत् सामर्थ्याद् विशिष्टम् उपदिश्यते । <strong>सूक्तं वाब्दैवतं जपेत्</strong> । सर्वेषु च पयःपानं सामर्थ्याद् उपवासो वा त्रिरात्रं सप्रत्ययाप्रत्ययवधोपेक्षया ॥ ११.१३१ ॥</p>
</details>
</div>
<blockquote>
<p><strong>अभ्रिं कार्ष्णायसीं दद्यात् सर्पं हत्वा द्विजोत्तमः ।</strong><br>
<strong>पलालभारकं षण्डे सैसकं चैकमाषकम्  ॥ ११.१३२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/133_abhri~N_kArShNAyasIm.md">
<details open><summary><h4>भारुचिः ...{Loading}...</h4></summary>
<p>पलालेनास्य माषकस्य च समुच्चय आनन्तर्यसामर्थ्याद् विज्ञेयः । नाभ्र्या । पलालं चार्थात् गवे गोपतये वा ब्राह्मणाय ॥ ११.१३२ ॥</p>
</details>
</div>
<blockquote>
<p><strong>घृतकुम्भं वराहे तु तिलद्रोणं तु तित्तिरिम् ।</strong><br>
<strong>शुकं द्विहायनं वत्सं क्रौञ्चं हत्वा त्रिहायनम् ॥ ११.१३३ ॥</strong><br>
<strong>हत्वा हंसं वलाकां च बकं बर्हिणम् एव च ।</strong><br>
<strong>वानरं श्येनभासौ च स्पर्सयेद् ब्राह्मणाय गाम्  ॥ ११.१३४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/135_hatvA_haMsam.md">
<details open><summary><h4>भारुचिः ...{Loading}...</h4></summary>
<p>समस्तवध एतत् प्रायश्चित्तं विभागानुपदेशात्, गोश् च महत्त्वात्, यथा &ldquo;मार्जारनकुलौ हत्वा&rdquo; इत्य् एवमादि । यत्र समस्तानाम् अप्य् उपदेशे प्रत्येकम् इच्छति तत्र पृथग् ग्रहणं करोति । तथा चोपरिष्टात् प्रदर्शयिष्यामः ॥ ११.१३३–१३४ ॥</p>
</details>
</div>
<blockquote>
<p><strong>वासो दद्याद् धयं हत्वा पञ्च नीलान् वृषान् गजम् ।</strong><br>
<strong>अजमेषाव् अनड्वाहं खरं हत्वैकहायनम्  ॥ ११.१३५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/136_vAso_dadyAd.md">
<details open><summary><h4>भारुचिः ...{Loading}...</h4></summary>
<p>निगदव्याख्यातश्लोकः । अजाविकवधश् च संकीर्णकर उक्तः । एवं च तदीयं प्रायश्चित्तम् <strong>अजमेषाव् अनड्वाहम्</strong> इत्य् अनेनोपदेशसामर्थ्याद् विकल्पेत । एवम् अन्यत्रापि योज्यम् ॥ ११.१३५ ॥</p>
</details>
</div>
<blockquote>
<p><strong>क्रव्यादांस् तु मृगान् हत्वा</strong> <strong>धेनुं दद्यात् पयस्विनीम्</strong> ।<br>
<strong>अक्रव्यादान् वत्सतरीम् उष्ट्रं हत्वा तु कृष्णलम् ॥ ११.१३६ ॥</strong><br>
<strong>जीलकार्मुकबस्तावीन् पृथग् दद्याद् विशुद्धये ।</strong><br>
<strong>चतुर्णाम् अपि वर्णानां नारीर् हत्वानवस्थ्ताः  ॥ ११.१३७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/138_jIna-kArmuka-bastAvIn_pRthag.md">
<details open><summary><h4>भारुचिः ...{Loading}...</h4></summary>
<p>&gt; <strong>क्रव्यादांस् तु मृगान् हत्वा</strong></p>
<p>व्याघ्रादीन्</p>
<p>&gt; <strong>धेनुं दद्यात् पयस्विनीम्</strong> ।</p>
<p>धेनूपदेशाद् एव पयः सिद्धम् । एवं च सिद्धस्योपदेशो ऽतिशयार्थो विज्ञेयः,</p>
<p>&gt; <strong>अक्रव्यादान् वत्सतरीम् उष्ट्रं हत्वा तु कृष्णलम् ॥ ११.१३६ ॥</strong><br>
&gt; <strong>जीलकार्मुकबस्तावीन् पृथग् दद्याद् विशुद्धये ।</strong><br>
&gt; <strong>चतुर्णाम् अपि वर्णानां नारीर् हत्वानवस्थ्ताः  ॥ ११.१३७ ॥</strong></p>
<p>जीलं चर्मपुटं दद्यात् । ब्राह्मणाय तदुपभोगदेशे । ब्राह्मणीम् अनवस्थितां हत्वा । क्षत्रियां <strong>कार्मुकं</strong> ब्राह्मणायैव । तद्भृत्यापहरणं रक्षार्थं ब्राह्मणतन्त्रस्य । वैश्यां <strong>बस्तम्</strong>, शूद्राम् <strong>अविम्</strong> । <strong>पृथग्</strong>ग्रहणाच् चात्रान्यत्र समुदायेषु प्रायश्चित्तं न पृथग्भावाद् इति विज्ञेयम् । गत्वेति केचित् । न युक्तम्, तद् धिंसाप्रकरणान् <strong>नारीर् हत्वानवस्थिता</strong> इति पाठात् । तथा चोपसंहारं प्रकरणान्ते करिष्यति, &ldquo;एतैर् व्रतैर् अपोह्यं स्याद् एनो हिंसासमुद्भवम्&rdquo; इति ॥ ११.१३६–१३७ ॥</p>
</details>
</div>
<blockquote>
<p><strong>दानेन वधनिर्णेकं सर्पादीनाम् अशक्नुवन् ।</strong><br>
<strong>एकैकशश् चरेत् कृच्छ्रं द्विजः पापापनुत्तये  ॥ ११.१३८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/139_dAnena_vadhanirNekam.md">
<details open><summary><h4>भारुचिः ...{Loading}...</h4></summary>
<p>अनेन च गम्यते प्रायश्चित्तेषु दानं प्रथमकल्पिकम्, येन तदभावे कृच्छ्रम् इह शास्ति ॥ ११.१३८ ॥</p>
</details>
</div>
<blockquote>
<p><strong>अस्थन्वतां तु सत्त्वानां सहस्रस्य प्रमापणे ।</strong><br>
<strong>पूर्णे चानस्य् अनस्थ्नां तु शूद्रहत्याव्रतं चरेत्  ॥ ११.१३९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/140_asthimatAn_tu.md">
<details open><summary><h4>भारुचिः ...{Loading}...</h4></summary>
<p>समुदायहिंसां परिज्ञायास्थिमतां च शूद्रस्यावृत्तस्य हिंसायां यत् प्रायश्चित्तं तच् चरेत् । एतेषाम् एव प्रत्येकं हिंसायाम् अधुनोच्यते ॥ ११.१३९ ॥</p>
</details>
</div>
<blockquote>
<p><strong>किंचिद् एव तु विप्राय दद्याद् अस्थिमतां वधे ।</strong><br>
<strong>अनस्थ्नां चैव हिंसायां प्राणायामेन शुध्यति  ॥ ११.१४० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/141_ki~n_chid.md">
<details open><summary><h4>भारुचिः ...{Loading}...</h4></summary>
<p>&gt; <strong>किंचिद् एव तु विप्राय दद्याद् अस्थिमतां वधे ।</strong></p>
<p>प्रत्येकम् इत्य् अस्यारम्भसामर्थ्याद् विज्ञायते ।</p>
<p>&gt; <strong>अनस्थ्नां चैव हिंसायां प्राणायामेन शुध्यति  ॥ ११.१४० ॥</strong></p>
<p>कृमिकीटवयोहत्या मलिनीकरणेषूक्ताः । एवं च सति तदीयं प्रायश्चित्तं समानाश्रयत्वाद् अनेन विकल्पेन ॥ ११.१४० ॥</p>
</details>
</div>
<blockquote>
<p><strong>फलदानं तु वृक्षाणां छेदने जप्यम् ऋक्सतम् ।</strong><br>
<strong>गुल्मवल्लीलतानां च पुष्पितानां च वीरुधाम्  ॥ ११.१४१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/142_phaladAnAn_tu.md">
<details open><summary><h4>भारुचिः ...{Loading}...</h4></summary>
<p>एतच् चायज्ञीये छेदन एषां प्रायश्चित्तम् । तथा च वक्ष्यति &ldquo;वृथालम्भे ऽनुगच्छेद् गाम्&rdquo; इत्य् एवमादिः ॥ ११.१४१ ॥</p>
</details>
</div>
<blockquote>
<p><strong>अन्नाद्यजानां सत्त्वानां रसजानां च सर्वशः ।</strong><br>
<strong>फलपुष्पोद्भवानां च घृतप्राशो विशोधनम्  ॥ ११.१४२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/143_annAdyajAnAM_sattvAnAm.md">
<details open><summary><h4>भारुचिः ...{Loading}...</h4></summary>
<p>पूर्वओ ऽस्थिमदनस्थिमद्विधिर् अन्नादिजातेभ्यो ऽन्यत्र विज्ञेयः, अस्यारम्भसामर्थ्यात् ॥ ११.१४२ ॥</p>
</details>
</div>
<blockquote>
<p><strong>कृष्टजानाम् ओषधीनां जातानां च स्वयं वने ।</strong><br>
<strong>वृथालम्भे ऽनुगच्छेद् गां दिनम् एकं पयोव्रतः ॥ ११.१४३ ॥</strong><br>
<strong>एतैर् व्रतैर् अपोह्यम् स्याद् एनो हिंसासमुद्भवम् ।</strong><br>
<strong>ज्ञानाज्ञानकृतं कृत्स्नं शृणुतानाद्यभक्षणे  ॥ ११.१४४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/145_etair_vratair.md">
<details open><summary><h4>भारुचिः ...{Loading}...</h4></summary>
<p>उपसंहारोपन्यासार्थः श्लोकः ॥ ११.१४४ ॥</p>
</details>
</div>
<blockquote>
<p><strong>अज्ञानाद् वारुणीं पीत्वा संस्कारेणैव शुध्यति ।</strong><br>
<strong>मतिपूर्वम् अनिर्देश्यं प्राणान्तिकम् इति स्थितिः  ॥ ११.१४५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/146_ajnAnAd_vAruNIm.md">
<details open><summary><h4>भारुचिः ...{Loading}...</h4></summary>
<p>तप्तकृच्छ्रसहितेन पुनःसंस्कारेण शुध्यतीत्य् एतद् गौतमाद् विज्ञायते, न संस्कारेण मात्रेण तस्यात्यन्ताल्पत्वात् । तथा च गौतमः- &ldquo;अमत्या मद्यपाने पयो घृतम् उदकं वायुं प्रतित्र्यहं तप्तानि स कृच्छ्रस् ततो ऽस्य संस्कारः&rdquo; (ग्ध् २३.२) इति । इहापि चाभक्ष्यप्र्करणे कृच्छ्र उक्तः, मूत्रादिप्राशने सप्रत्यये &ldquo;मत्या भुक्त्वाचरेत् कृच्छ्रं रेतो विण्मूत्रम् एव च&rdquo; इति । स च तप्तकृच्छ्रो गौतमीयाद् एव । अत्र पुनःसंस्कारः सहकारित्वेन प्रायस्चित्ततया विज्ञायते । एवं च सति न मुख्यसुरायाः पैष्ट्या अमत्या पान एतत् प्रायस्चित्तम्, किं तर्हि गौडीमाद्व्योर् अमत्या पाने, तत्प्रत्यासत्तेः । तथा च तत्र गौडीमाध्व्योर् [मत्या पा]ने कणपिण्याकम् अब्दं प्रायश्चित्तम् उक्तम्, न पैष्ट्यं प्राणान्तिकप्रायश्चित्तवैकल्पिकम् । इतरथा हि समानार्थत्वे को दैवशप्तो लघुप्रायश्चित्तं परित्यज्य कणादिभक्षणम् अत्यन्ताभिप्रेतमूलहरं प्राणान्तिकं कुर्यात् । तथा च स्मृत्यन्तरम्- &ldquo;[अ]सुरामद्यपाने चान्द्रायणम् अभ्यसेत्&rdquo; इति । एवं च सति मुख्यसुरापानप्रायश्चित्तस्य प्राणान्तिकाख्यस्यानेन लघुनात्यन्तविप्रकर्षात्, गौडीमाध्व्योर् एवामत्यापान एतत् प्रायश्चित्तम् । न च सप्रत्ययाप्रत्ययव्यतिक्रमप्रायश्चित्तयोर् एकविषययोर् इवाभेद उपपद्यते । यथान्यत्र । एत्च् च सकृत् पाने असुरामद्ययोः प्रायश्चित्तं सामर्थ्याद् विज्ञायते । तथा च स्मृत्यन्तरम्-</p>
<p>&gt; प्रमादान् मद्यम् असुरां सकृत् पीत्वा द्विजोत्तमः ।<br>
&gt; गोमूत्रयावकाहारो दशरात्रेण शुध्यति ॥ इति ।</p>
<p><strong>मतिपूर्वं</strong> तु गौडीमाध्वयोः पानम् अभ्यसतः <strong>अनिर्देश्यम्</strong> इदं प्रायश्चित्तम् । किं तर्ह्य् अस्यान्यत् प्राणान्तिकम् एव सप्रत्ययाभ्यासदोषाधिक्येन यथा पैष्ट्याः इति । एतस्माद् एव च सामर्थ्यान् मुख्यसुरापाने ऽप्य् अप्रत्यये सप्रत्ययप्रायश्चित्ताद् ईषद् ऊनं प्रायस्चित्तान्तरम् उत्प्रेक्ष्यम् । तथा च वक्ष्यति- &ldquo;शक्तिं चावेक्ष्य पापं च प्रायश्चित्तम् प्रकल्पयेत्&rdquo; इति ॥ ११.१४५ ॥</p>
</details>
</div>
<blockquote>
<p><strong>अपः सुराभाजनस्था मद्यभाण्डस्थितास् तथा ।</strong><br>
<strong>पञ्चरात्रं पिबेत् पीत्वा शङ्खपुष्पीश्रितं पयः  ॥ ११.१४६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/147_apaH_surAbhAjanasthA.md">
<details open><summary><h4>भारुचिः ...{Loading}...</h4></summary>
<p><strong>अपः सुराभाजनस्थाः पीत्वा</strong> कस्य तत्र प्रतिषेधः, यथासंभवं द्विजातेः । <strong>पञ्चरात्रं पिबेच् छङ्खपुष्पीश्रितं पयः</strong> । एवं चास्यान्याहारप्रतिषेधः । रसस्य चाग्रहण इदं प्रायश्चित्तम् । रसस्य ग्रहणे सुरापानप्रायश्चित्तम् एव न्याय्यम् । असुरामद्यभाण्डस्थितास् त्व् अपः पीत्वा तदूनं न्याय्यं प्रायश्चित्तम् । तथा च कृतविभागप्रायश्चित्ते ते मुख्यामुख्यसुरे पूर्वत्र, तत्सामर्थ्याद् इहापि प्रायश्चित्तयोः पूर्ववद् गुरुलघुत्वविभागो विज्ञेयः, तथा विभागव्याख्यया ॥ ११.१४६ ॥</p>
</details>
</div>
<blockquote>
<p><strong>स्पृष्ट्वा दत्त्वा च मदिरां विधिवत् प्रतिगृह्य च ।</strong><br>
<strong>शूद्रोच्छिष्टाश् च पीत्वापः कुशवारि पिबेत् त्र्यहम्  ॥ ११.१४७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/148_spRShTva_dattvA.md">
<details open><summary><h4>भारुचिः ...{Loading}...</h4></summary>
<p><strong>विधिवच्</strong>छब्दः प्रतिग्रहेणैव संबध्यते स्वस्तिवचनादिना । अथ वा दाने ऽप्य् एष एव विधिर् ज्ञेयः, ब्राह्मणस्य सुराप्रतिग्रहे । तत्प्रतिषिद्धाचरणे कुसवारिपानं त्र्यहम् । पूर्ववच् चाहारप्रतिषेधः । शूद्रोच्छिष्टानां चापां पान एतद् एव स्यात् प्रायश्चित्तम् । अन्नस्य तु शूद्रोच्छिष्टस्यान्यत् प्रायश्चित्तं वक्ष्यति- &ldquo;सप्तरात्रं यवान् पिबेत्&rdquo; इति । न चात्रागमप्रमाणे ऽर्थे न्यायावतारो ऽस्ति, यतः नातिशङ्क्य एष शूद्रोच्छिष्टप्रायश्चित्तविकल्पः ॥ ११.१४७ ॥</p>
</details>
</div>
<blockquote>
<p><strong>ब्राह्मणस् तु सुरापस्य गन्धम् आघ्राय सोमपः ।</strong><br>
<strong>प्राणान् अप्सु त्रिर् आयम्य घृतं प्राश्य विशुद्ध्यति  ॥ ११.१४८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/149_brAhmaNas_tu.md">
<details open><summary><h4>भारुचिः ...{Loading}...</h4></summary>
<p><strong>सुरापस्य</strong> सुरा<strong>गन्धम्</strong> <strong>आघ्राय्</strong>ऐतत् प्रायश्चित्त्म् कुर्यात्, नान्यम् । तच्छरीरगन्धम् । एवं च सुरायान्यत्रावस्थिताया अपि गन्धोपलब्धाव् एतद् एव प्रायश्चित्तम् एतस्मात् सामर्थ्याद् विज्ञायते । सोमपाशब्दविशेषणेन चासोमपानां ब्राह्मणानाम् अत्र लघुतरं प्रायश्चित्तं स्यात् ॥ ११.१४८ ॥</p>
</details>
</div>
<blockquote>
<p><strong>अज्ञानात् प्राश्य विण्मूत्रं सुरासंस्पृष्टम् एव च ।</strong><br>
<strong>पुनः संस्कारम् अर्हन्ति त्रयो वर्णा द्विजातयः  ॥ ११.१४९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/150_ajnAnAt_prAshya.md">
<details open><summary><h4>भारुचिः ...{Loading}...</h4></summary>
<p>सुरासंस्पृष्टं चसति रसग्रहणे विज्ञेयम् । एतस्मिन् व्यभिचारे पुनः संस्कारः द्विजातीनां स्मृत्यन्तरसामर्थ्याच् च सतप्तकृच्छ्रः । तथा च गौतमीयम् अत्रोपसंहरणीयम् (?)- &ldquo;मूत्रपुरीषरेतसां च प्राशने&rdquo; (ग्ध् २३.३) इति एतत् । एवं च सति तप्तकृच्छ्रपुनःसंस्कारौ समुच्चितौ प्रायश्चित्तम्, न पुनः संस्कारमात्रम् । अत्यन्तलघुत्वाद्, इहापि च &ldquo;मत्या भुक्त्वाचरेत् कृच्छ्रं रेतो विण्मूत्रम् एव च&rdquo; इत्य् उक्तम् अभोज्यप्रकरणे । अत ब्रूयात् तत्र मतिपान उक्तो मूत्रादीनां कृच्छ्रः, इह त्व् अमत्येति । सत्यम् एतत्, कल्पान्तरत्वात् तु सप्रत्ययाप्रत्ययव्यतिक्रमयोर् अविरोध इति । पुनःसंस्कारगर्हणाच् च सर्वस्मिंस् तद्धर्मे प्राप्त इदं नियमार्थम् आरभ्यते ॥ ११.१४९ ॥</p>
</details>
</div>
<blockquote>
<p><strong>वपनं मेखला दण्डो भैक्षचर्या व्रतानि च ।</strong><br>
<strong>निवर्तन्ते द्विजातीनां पुनः संस्कारकर्मणि  ॥ ११.१५० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/151_vapanam_mekhalA.md">
<details open><summary><h4>भारुचिः ...{Loading}...</h4></summary>
<p>निगदव्याख्यातः श्लोकः ॥ ११.१५० ॥</p>
</details>
</div>
<blockquote>
<p><strong>अभोज्यानां तु भुक्त्वान्नं स्त्रीशुद्रोच्छिष्टम् एव च ।</strong><br>
<strong>जग्ध्वा मांसम् अभक्ष्यं च सप्तरात्रं यवान् पिबेत्  ॥ ११.१५१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/152_abhojyAnAn_tu.md">
<details open><summary><h4>भारुचिः ...{Loading}...</h4></summary>
<p>पतिग्रहणे च तत्स्त्रीग्रहणे द्विजातिनिर्देशसामर्थ्याद् एव सिद्धे पुनस् तद्ग्रहणं सर्ववर्णार्थम् इदं विज्ञेयम् । एषु <strong>सप्तरात्रं यवान् पिबेत्</strong> । अत्र च पानोपदेशाद् यवैः पिष्टैर् यवागुर् उपदिस्यते, येन द्रवद्रव्यसाधना हि पानक्रिया । अभोज्यश् च स्नातकव्रतकाध्याये व्याख्यातः ॥ ११.१५१ ॥</p>
</details>
</div>
<blockquote>
<p><strong>शुक्तानि च कषायांश् च पीत्वा मेध्यान्य् अपि द्विजः ।</strong><br>
<strong>तावद् भवत्य् अप्रयतो यावत् तन् न व्रजत्य् अधः  ॥ ११.१५२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/153_shuktAni_cha.md">
<details open><summary><h4>भारुचिः ...{Loading}...</h4></summary>
<p><strong>मेध्यानि</strong> यानि प्रतिषिद्धानि । अत्र चापकरणम् एव प्रायश्चित्तं नायत् ॥ ११.१५२ ॥</p>
</details>
</div>
<blockquote>
<p><strong>विड्वराहख्रोष्ट्राणां गोमयोः कपिकाकयोः ।</strong><br>
<strong>प्राश्य मूत्रपुरीषाणि द्विजश् चान्द्रायणं चरेत्  ॥ ११.१५३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/154_viDvarAha-kharoShTrANA~N_gomAyoH.md">
<details open><summary><h4>भारुचिः ...{Loading}...</h4></summary>
<p>अमत्या प्राशनम् एषाम् एतद् अधिकारात् । तथा चोत्तरश्लोके विक्ष्यति- &ldquo;अज्ञातं चैव सूनास्थम्&rdquo; इति । मतिपूर्वे तु प्राशन एषां गुरुतरं प्रायश्चित्तं प्रकल्प्यं परिषदा ॥ ११.१५३ ॥</p>
</details>
</div>
<blockquote>
<p><strong>शुष्काणि भुक्त्वा मांसानि भौमानि कवकानि च ।</strong><br>
<strong>अज्ञातं चैव सूनास्थम् एतद् एव व्रतं चरेत्  ॥ ११.१५४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/155_shuShkANi_bhuktvA.md">
<details open><summary><h4>भारुचिः ...{Loading}...</h4></summary>
<p>द्विजश् चान्द्रायणं चरेद् इति द्विजग्रहणात् प्रकरणाच् चात्र शूद्रस्य व्यतिक्रमे प्रायश्चित्ताभावः । ब्राह्मणापाश्रितशूद्रस्य हि &ldquo;यथा यथा हि सद्वृत्तम् आतिष्ठन्त्य् अनुसूयकः&rdquo; इति वचनात् पाक्षिकं स्यात् प्रायश्चित्तं प्रतिषेधात् ॥ ११.१५४ ॥</p>
</details>
</div>
<blockquote>
<p><strong>क्रव्यादसूकरोष्ट्राणां कुक्कुटानां च भक्षणे ।</strong><br>
<strong>नरकाकखराणां च तप्तकृच्छ्रो विशोधनम्  ॥ ११.१५५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/156_kravyAda-sUkaroShTrANA~N_kukkuTAnAm.md">
<details open><summary><h4>भारुचिः ...{Loading}...</h4></summary>
<p><strong>क्रव्यादा</strong> गृध्रादयः, <strong>सूकरो</strong> विड्वराहः, <strong>खरा</strong>दिसाहचर्याद् गम्यते । एवं कुक्क्टो ग्रामकुक्कुटो विज्ञेयः । तस्य प्रतिषेधात् पूर्वत्र, खरादिसाहचर्याद् वा । एवं च मांसभक्षणप्रतिषेधो विज्ञेयः । तत्र मूत्रपुरीषं प्रतिषिद्धम् विड्वराहश्लोके । येषाम् अपि क्रव्यादप्रभृतीनां तत्र मूत्रपुरीषम् अप्रतिषिद्धम्, तेषाम् अपीह खरादिसाहचर्यात् प्रतिषिद्धं तद् विज्ञेयम् ॥ ११.१५५ ॥</p>
</details>
</div>
<blockquote>
<p><strong>मासिकान्नं तु यो ऽश्नीयाद् असमावर्तको द्विजः ।</strong><br>
<strong>स त्रीण्य् अहान्य् उपवसेद् एकाहं चोदके वसेत्  ॥ ११.१५६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/157_mAsikAnnan_tu.md">
<details open><summary><h4>भारुचिः ...{Loading}...</h4></summary>
<p>स्वयंप्रार्थनया प्रार्थितस्यैतत् प्रायश्चित्तं <strong>मासिकान्न</strong>भोजने । यस्माद् उक्तम् &ldquo;कामम् अभ्यर्थितो ऽश्नीयात्&rdquo; इत्य् एवमादि इतरथा हि विहितप्रतिषेधः प्रसज्येत । तथा चोक्तम्, &ldquo;व्रतस्थम् अपि दौहित्रं कामं श्राद्धं नियोजयेत्&rdquo; इति । एवं सत्य् अस्मात् प्रायस्चित्तोपदेशात् विशेषप्रतिषेधो ऽयं विज्ञेयः । नात्यन्तप्रतिषेधः ॥ ११.१५६ ॥</p>
</details>
</div>
<blockquote>
<p><strong>व्रतचारी तु यो ऽश्नीयान् मधु मांसं कथंचन ।</strong><br>
<strong>स कृत्वा प्राकृतं कृच्छ्रं व्रतसेषं समापयेत्  ॥ ११.१५७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/158_brahmachArI_tu.md">
<details open><summary><h4>भारुचिः ...{Loading}...</h4></summary>
<p>श्राद्धे, अन्यत्र वा ॥ ११.१५७ ॥</p>
</details>
</div>
<blockquote>
<p><strong>बिडालकाकाखुच्छिष्टं जग्ध्वाश्वनकुलस्य च ।</strong><br>
<strong>केशकीटावपन्नं च पिबेद् ब्रह्मसुवर्चलाम्  ॥ ११.१५८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/159_biDAla-kAkAkhUchChiShTa~n_jagdhvA.md">
<details open><summary><h4>भारुचिः ...{Loading}...</h4></summary>
<p>एकाहम् अविसेषोपदेशात् । एतेषाम् उच्छिष्टभक्षण एतत्प्रायश्चित्तम् । एवं च काकादीनां प्रतिषिद्धानि धर्मशास्त्रे उच्छिष्टमूत्रपुरीषमांसभक्षणानि श्लोकत्रयेण । विड्वराहश्लोके मूत्रपुरीषप्रतिषेधः, क्रव्यादसूकरश्लोके मांसभक्षणस्य, बिडालकाकाखूच्छिष्टम् इत्य् अत्रोच्छिष्टस्य । एवं च सति य एकत्रोपदिष्टा अन्यत्र श्लोके नोपदिश्यन्ते कुक्कुटादयस्, तेषां साहचर्याच् छ्लोकत्रये ऽपि ग्रहणं विज्ञेयम् । तच् चैतद् एवम् अतः ॥ ११.१५८ ॥</p>
</details>
</div>
<blockquote>
<p><strong>अभोज्यम् अन्नं नत्तव्यम् आत्मनः सुद्धिम् इच्छता ।</strong><br>
<strong>अज्ञातजग्धम् उद्गार्यं शोध्यं वाप्याशु शोधनैः ॥ ११.१५९ ॥</strong><br>
<strong>एषो ऽनाद्यादनस्योक्तो व्रतानां विविधो विधिः ।</strong><br>
<strong>स्तेयदोषापहर्तॄणां व्रतानां श्रूयतां विधिः  ॥ ११.१६० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/161_eSho.anAdyAdanasyokto.md">
<details open><summary><h4>भारुचिः ...{Loading}...</h4></summary>
<p>निगदव्याख्यातः श्लोकः ॥ ११.१६० ॥</p>
</details>
</div>
<blockquote>
<p><strong>धान्यान्नधनचौर्याणि कृत्वा कामाद् द्विजोत्तमः ।</strong><br>
<strong>स्वजातीयगृहाद् एव कृच्छ्राब्देन विशुध्यति  ॥ ११.१६१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/162_dhAnyAnna-dhanachauryANi_kRtvA.md">
<details open><summary><h4>भारुचिः ...{Loading}...</h4></summary>
<p><strong>धान्यं</strong> व्रीह्यादि । <strong>अन्नं</strong> तद् एव संस्कृतं भोजनीयम् । <strong>धनं</strong> सुवर्णम् अन्यद् [वा] वस्त्रादि । <strong>धन</strong>शब्देनैव च सर्वगृहीतत्वाद् धान्यादिनिदेशो गोबलीवर्दवद् एव । एतद् उक्तं भवति, &ldquo;यत् किंचिद् अपहत्या&rdquo; इति । <strong>कामाद्</strong> इति चाविवक्षितम् एव । न ह्य् अन्यत्र विनियोगो ऽस्ति, यथा सुरापानप्रायश्चित्ते । <strong>द्विजोत्तम</strong>शब्दस् च ब्राह्मणनिर्देशार्थः, अपिशब्दश् चात्र सामर्थ्याल् लुप्तनिर्देशो द्रष्टव्यः, ब्राह्मणो ऽपि ब्राह्मणगृहाद् अपहृत्येत्य् अर्थः । एवं च सति दण्डेनापूपो व्याख्यात इति । क्षत्रियादीनाम् अप्य् एतत् प्रायश्चित्तं भवति । इतरथा हि स्वजातीयगृहाद् इति क्षत्रियादीनां क्षत्रियादिगृहेभ्य एवैतत् प्रायश्चित्तं स्यात्, ब्राह्मणगृहात् तु सामान्यविहितं प्रायश्चित्तं चान्द्रायणादि स्यात् । न चैतद् इष्टम्, महत्त्वात् कृच्छ्राब्दप्रायस्चित्तस्य । तस्माद् इदं प्रायश्चित्तं सर्वेषाम् एव ब्राह्मणादीनां ब्राह्मणस्वहरणे स्यत्, ब्रह्महत्या प्रायस्चित्तवत् । एवम् इतरत्रापि विज्ञेयम् ॥ ११.१६१ ॥</p>
</details>
</div>
<blockquote>
<p><strong>मनुष्याणां तु हरणे स्त्रीणां क्षेत्रगृहस्य च ।</strong><br>
<strong>कूपवापिजलानां च शुद्धिश् चान्द्रायणं स्मृतम्  ॥ ११.१६२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/163_manuShyANAn_tu.md">
<details open><summary><h4>भारुचिः ...{Loading}...</h4></summary>
<p>जलाहरणम् आत्मोपभोगार्थं प्रतिषिद्धम् । कूपवाप्यादेस् त्व् आहरणं परोपभोगार्थम् अपि । अतस् तयोः स्वकाभिसंबन्धमत्रत्वाद् एवापहरणदोष इत्य् एतस्माद् वैलक्षण्यात् पृथग्ग्रहणम् । अन्यो वा समाधिर् वक्तव्यः ॥ ११.१६२ ॥</p>
</details>
</div>
<blockquote>
<p><strong>द्रव्याणाम् अल्पसाराणां स्तेयं कृत्वान्यवेश्मतः ।</strong><br>
<strong>चरेत् सान्तपनं कृच्छ्रं तन् निर्यात्य् आत्मशुद्धये  ॥ ११.१६३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/164_dravyANAm_alpa-sArANAm.md">
<details open><summary><h4>भारुचिः ...{Loading}...</h4></summary>
<p>अल्पसाराणाम् अल्पमूल्यानाम् अल्पोपभोगानां वा । भक्ष्यभोज्यादिष्व् अन्यस्य द्रव्यजातस्य गृहीतत्वात् त्रपुसीसादीनाम् इदं ग्रहणं विज्ञेयम् ॥ ११.१६३ ॥</p>
</details>
</div>
<blockquote>
<p><strong>भक्ष्यभोज्यापहरणे यानशय्यासनस्य च ।</strong><br>
<strong>पुष्पमूलफलानां च पञ्चगव्यं विशोधनम्  ॥ ११.१६४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/165_bhaxya-bhojyApaharaNe_yAna-shayyAsanasya.md">
<details open><summary><h4>भारुचिः ...{Loading}...</h4></summary>
<p>अत्र च संख्या भक्ष्यभोज्यादीनाम् आवृत्त्यपेक्षया सप्रत्ययाप्रत्ययतो वा ॥ ११.१६४ ॥</p>
</details>
</div>
<blockquote>
<p><strong>तृणकाष्ठद्रुमाणां च शुष्कान्नस्य गुडस्य च ।</strong><br>
<strong>चेलचर्मामिषाणां च त्रिरात्रं स्याद् अभोजनम्  ॥ ११.१६५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/166_tRNa-kAShTha-drumANA~n_cha.md">
<details open><summary><h4>भारुचिः ...{Loading}...</h4></summary>
<p>तृणादीनां सारापेक्षया प्रायश्चित्तम् । सत्य् अपि च पेयत्वे पय आदीन्य् अपि भक्ष्यभोज्यान्तर्भूतानि द्रष्टव्यानि । <strong>शुष्कान्नं</strong> पर्पटकादि । <strong>गुड</strong>ग्रहणं सर्वगुडविकारार्थम् । <strong>चेल</strong>ग्रहणं शाणक्षौमदुकूलाद्यर्थम् । कार्पासादीनां त्व् अन्यत् प्रायश्चित्तं वक्ष्यति ॥ ११.१६५ ॥</p>
</details>
</div>
<blockquote>
<p><strong>मणिमुक्ताप्रवालानां ताम्रस्य रजतस्य च ।</strong><br>
<strong>अयःकांस्योपलानां च द्वादशाहं कणान्नता  ॥ ११.१६६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/167_maNi-muktA-pravAlAnAn_tAmrasya.md">
<details open><summary><h4>भारुचिः ...{Loading}...</h4></summary>
<p>अत्रापि सारासारापेक्षया सकृद् धरणे आवृत्तौ च ॥ ११.१६६ ॥</p>
</details>
</div>
<blockquote>
<p><strong>कार्पासकीटजीर्णानां द्विसफैकशफस्य च ।</strong><br>
<strong>पक्षिगन्धौषधीनां च रज्ज्वाश् चैव त्र्यहं पयः  ॥ ११.१६७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/168_kArpAsa-kITajorNAnAn_dvishaphaikashaphasya.md">
<details open><summary><h4>भारुचिः ...{Loading}...</h4></summary>
<p>पूर्ववद् अत्राप्य् अपेक्षा योजनीया । हस्त्यादीनां च सामान्यविहितम् अन्यद् द्रष्टव्यम् इति ॥ ११.१६७ ॥</p>
</details>
</div>
<blockquote>
<p><strong>एतैर् व्रतैर् अपोहेत पापं स्तेयकृतं द्विजः ।</strong><br>
<strong>अगम्यागमनीयं तु व्रतैर् एभिर् अपानुदेत् ॥ ११.१६८ ॥</strong><br>
<strong>गुरुतल्पव्रतं कुर्याद् रेतः सिक्त्वा स्वयोनिषु ।</strong><br>
<strong>सख्युः पुत्रस्य च स्त्रीषु कुमारीष्व् अन्त्यजासु च  ॥ ११.१६९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/170_gurutalpavrata~N_kuryAd.md">
<details open><summary><h4>भारुचिः ...{Loading}...</h4></summary>
<p>अकुमारीष्व् अपि चण्डालादिस्त्रीषु चान्यद् अपि प्रायश्चित्तम् वक्ष्यति । &ldquo;चण्डालान्त्यस्त्रियो गत्वा&rdquo; इत्य् एवमादि ॥ ११.१६८–१६९ ॥</p>
</details>
</div>
<blockquote>
<p><strong>पैतृष्वसेयीं भगिनीं स्वस्रीयां मातुर् एव च ।</strong><br>
<strong>मातुश् च भ्रातुस् तनयां गत्वा चान्द्रायणं चरेत् ॥ ११.१७० ॥</strong><br>
<strong>एतास् तिस्रस् तु भार्यार्थे नोपयच्छेत् तु बुद्धिमान् ।</strong><br>
<strong>ज्ञातित्वेनानुपेयास् ताः पतति ह्य् उपयन्न् अधः  ॥ ११.१७१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/172_etAs_tisras.md">
<details open><summary><h4>भारुचिः ...{Loading}...</h4></summary>
<p>मातृषवसृमातुलदुहित्रोस् त्व् &ldquo;असपिण्डास् च याः मातुः&rdquo; इत्य् अनेन सिद्धे प्रतिषेधे पैतृषवस्रेय्याः प्रतिषेधार्थं पुनर् इह ग्रहणम् । अनुवादार्थो वायं श्लोको वर्णनीयः, &ldquo;असपिण्डा च या मातुः&rdquo; इत्य् अनेनैव सिद्धात्वाद् इति ॥ ११.१७०–१७१ ॥</p>
</details>
</div>
<blockquote>
<p><strong>अमानुषीषु पुरुष उदक्यायां अयोनिषु ।</strong><br>
<strong>रेतः सिक्त्वा जले चैव कृच्छ्रं सान्तपनं चरेत्  ॥ ११.१७२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/173_amAnuShIShU_puruSha.md">
<details open><summary><h4>भारुचिः ...{Loading}...</h4></summary>
<p>&ldquo;अमानुषीष्व् अनङ्गे च पैशाच्यां चैव योषिति&rdquo; इत्य् अपरः पाठो ऽस्य श्लोकार्धस्य । &ldquo;खे च&rdquo; इत्य् अपरे पठन्ति । <strong>अमानुषीषु</strong> बडबाद्यासु । <strong>पुरुषे</strong> चानङ्गे । <strong>उदक्या</strong> प्रसिद्धा । अयोनौ च जले च रेतः सिक्त्वा । व्यवहितेषु वक्ष्यत्य् अनन्तरश्लोके नौप्रभृतिषु । <strong>कृच्छ्रं सान्तपनं चरेत्</strong> । तच् च वक्ष्यति । बडबादिवद् गवि प्रायश्चित्तम् नयम् एतत् । अतस् तस्यानुक्तत्वात् स्मृत्यन्तराद् वर्णनीयम्- &quot; । । । स्नुषायां गविच् च [गुरु]तल्पसमः&rdquo; इति ॥ ११.१७२ ॥</p>
</details>
</div>
<blockquote>
<p><strong>मैथुनं तु समासेव्य पुंसि योषिति वा द्विजः ।</strong><br>
<strong>गोयाने ऽप्सु दिवा चैव सवासाः स्नानम् आचरेत्  ॥ ११.१७३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/174_maithunan_tu.md">
<details open><summary><h4>भारुचिः ...{Loading}...</h4></summary>
<p>पुंस्य् उपरिभोग्ये पूर्वश्लोक उक्तं प्रायश्चित्तं गुरु । इदं त्व् अन्यद् अन्यत्र प्रदेशे लघु प्रायस्चित्तम् । <strong>योषिति वा द्विज</strong> इति द्विजग्रहणं विसेषार्थम् । तत्स्त्रीपुंसयोर् मैथुनं विसेषयति । <strong>गोयाने ऽप्सु</strong> च याने <strong>दिवा</strong> <strong>चैवा</strong>याने ऽपि <strong>सवासाः स्नानम् आचरेत्</strong> । सवस्त्रस्नानोपदेशाच् च नित्याद् अधिकं विशिष्टम् इदं नैमित्तिकं स्नानम् उच्यते ॥ ११.१७३ ॥</p>
</details>
</div>
<blockquote>
<p><strong>चण्डालान्त्यस्त्रियो गत्वा भुक्त्वा च प्रतिगृह्य च ।</strong><br>
<strong>पतत्य् अज्ञानतो विप्रो ज्ञानात् साम्यं तु गच्छति  ॥ ११.१७४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/175_chaNDAlAntyastriyo_gatvA.md">
<details open><summary><h4>भारुचिः ...{Loading}...</h4></summary>
<p>चण्डालो ऽन्त्यो येषाम्, आयोगवादीनां शूद्रप्रभवानां त इमे चण्डालान्त्याह् । तेषां स्त्रीप्रतिषेधः । प्रायश्चित्तं तु वक्ष्यामः । पतनसाम्ययोः को विशेषः । प्रायश्चित्तेन प्रत्याहारः पतने, प्रायश्चित्ताभावस् तु साम्ये विज्ञेयः ॥ ११.१७४ ॥</p>
</details>
</div>
<blockquote>
<p><strong>विप्रदुष्टां स्त्रियं भर्ता निरुन्ध्याद् एकवेश्मनि ।</strong><br>
<strong>यत् पुंसः परदारेषु तच् चैनां चारयेद् व्रतम् ॥ ११.१७५ ॥</strong><br>
<strong>सा चेत् पुनः प्रदुष्येत् तु सदृशेनोपमन्त्रिता ।</strong><br>
<strong>कृच्छ्रं चान्द्रायणं चैव तद् अस्याः पावनं स्मृतम्  ॥ ११.१७६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/177_sA_chet.md">
<details open><summary><h4>भारुचिः ...{Loading}...</h4></summary>
<p>ऋज्वर्थः श्लोकः । एतावांस् तु विशेषः । यत् पुंसः स्त्रीसंपर्के तद् एव तस्या अपि स्त्रियाः पुरुषसंपर्के । तद् यथा यच् छूद्रस्य ब्राह्मणीगमने, तद् एव ब्राह्मण्या अपि शूद्रसंपर्के । एवं सर्वसंपर्के व्याख्येयम् ॥ ११.१७५–१७६ ॥</p>
</details>
</div>
<blockquote>
<p><strong>यत् करोत्य् एकरात्रेण वृषलीसेवनाद् द्विजः ।</strong><br>
<strong>तद् भैक्षभुग् जपन् नित्यं त्रिभिर् वर्षैर् व्यपोहति  ॥ ११.१७७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/178_yat_karoty.md">
<details open><summary><h4>भारुचिः ...{Loading}...</h4></summary>
<p>चण्डालान्त्यस्त्रीगमने प्रायश्चित्तस्याविधानात्, शूद्रायाः वृषल्याः पक्षे गम्यत्वाद् अनधिकृतत्वाच् च, चण्डालान्त्यस्त्रीगमन इदं प्रायश्चित्तं द्रष्टव्यम्, अधिकृतत्वात् तस्या इति । अपरे त्व् अक्रोधां शूद्रां वृषलीम् आहुः । पाठान्तरं च कुर्वन्ति &ldquo;त्रिभिर् मासैः&rdquo; इति । तत् पुनर् न न्याय्यम् अनधिकृतत्वात् तस्या इत्य् अपरे ॥ ११.१७७ ॥</p>
</details>
</div>
<blockquote>
<p><strong>एषा पापकृताम् उक्ता चतुर्णाम् अपि निष्कृतिः ।</strong><br>
<strong>पतितैः संप्रयुक्तानाम् इमाः शृणुत निष्कृतीः ॥ ११.१७८ ॥</strong><br>
<strong>संवत्सरेण पतति पतितेन सहाचरन् ।</strong><br>
<strong>याजनाध्यापनाद् यौनान् न तु यानाशनासनात्  ॥ ११.१७९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/180_saMvatsareNa_patati.md">
<details open><summary><h4>भारुचिः ...{Loading}...</h4></summary>
<p>यानाशनासनैर् न <strong>संवत्सरेण</strong>, किं तर्हि सद्य एव । ऊर्ध्वं तस्मात् कालाद् अर्वाग् वा संवत्सराद् यानाशनासनमाग्रेणेति सामर्थ्याद् इदं वचनीयम् । अथ वास्यान्यो ऽर्थः स्मृत्यन्तराद् उच्यते । व्यवहितकल्पनया <strong>संवत्सरेण पतति यानाशनासनात्</strong> । <strong>न तु याजनाध्यापनाद् यौनात्</strong>, किं तर्हि एभिर् याजनादिभिः सद्यः पतति । स्मृत्यन्तरदर्शनात् । संपर्कसादृश्येन च पतनं कल्पयितव्यम् । तदीयं च तस्य प्रायश्चित्तम् । तथा च दर्शयति ॥ ११.१७८–१७९ ॥</p>
</details>
</div>
<blockquote>
<p><strong>यो येन पतितेनैषां संसर्गं याति मानवः ।</strong><br>
<strong>स तस्यैव व्रतं कुर्यात् तत्संसर्गविशुद्धये  ॥ ११.१८० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/181_yo_yena.md">
<details open><summary><h4>भारुचिः ...{Loading}...</h4></summary>
<p>इदम् अपि च प्रायश्चित्तं महापातकिभिर् एव संबन्धे स्यात्, गोघातादिसंबन्धे तु सामान्यविहितं कल्प्यम् ॥ ११.१८० ॥</p>
</details>
</div>
<blockquote>
<p><strong>पतितस्योदकं कार्यं सपिण्डैर् बान्धवैर् बहिः ।</strong><br>
<strong>निन्दिते ऽहनि सायाह्णे ज्ञात्यृत्विग्गुरुसंनिधौ  ॥ ११.१८१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/182_patitasyodaka~N_kAryam.md">
<details open><summary><h4>भारुचिः ...{Loading}...</h4></summary>
<p>जीवत एवेत्य् अर्थः । तस्यायं विधिर् उच्यते ॥ ११.१८१ ॥</p>
</details>
</div>
<blockquote>
<p><strong>दासी घटम् अपां पूर्णं पर्यस्येत् प्रेतवत् सदा।</strong><br>
<strong>अहोरात्रं उपासीरन्न् अशौचं बान्धवैः सह ॥ ११.१८२ ॥</strong><br>
<strong>निवर्तेरंश् च तस्मात् तु संभाषणसहासने ।</strong><br>
<strong>दायाद्यस्य प्रदानं च यात्रा चैव हि लौकिकी ॥ ११.१८३ ॥</strong><br>
<strong>ज्येष्ठता च निवर्तेत ज्येष्ठावाप्यं च यद् धनम् ।</strong><br>
<strong>ज्येष्ठांशं प्राप्नुयाच् चास्य यवीयान् गुणतो ऽधिकः ॥ ११.१८४ ॥</strong><br>
<strong>प्रायश्चित्ते तु चरिते पूर्णकुम्भम् अपां नवम् ।</strong><br>
<strong>तेनैव सार्धं प्रास्येयुः स्नात्वा पुण्ये जलाशये ॥ ११.१८५ ॥</strong><br>
<strong>स त्व् अप्सु तं घटं प्रास्य प्रविश्य भवनं स्वकम् ।</strong><br>
<strong>सर्वाणि ज्ञातिकार्याणि यथा पूर्वं समाचरेत्  ॥ ११.१८६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/187_sa_tv.md">
<details open><summary><h4>भारुचिः ...{Loading}...</h4></summary>
<p>इमे अपि पात्रविपर्यासोद्धरणे षट्स्लोकोक्ते महापातकसंबन्ध एव स्यात् । तच् चोक्तम् &ldquo;पतितस्योदकं कार्यम्&rdquo; इत्य् एवमादि । स्मृत्यन्तरे तु &ldquo;त्यजेत् पितरम्&rdquo; इत्य् एवमादि केषांचिद् एव ॥ ११.१८२–१८६ ॥</p>
</details>
</div>
<blockquote>
<p><strong>एतम् एव विधिं कुर्याद् योषित्सु पतितास्व् अपि ।</strong><br>
<strong>वस्त्रान्नपानं देयं तु वसेयुश् च गृहान्तिके  ॥ ११.१८७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/188_etad_eva.md">
<details open><summary><h4>भारुचिः ...{Loading}...</h4></summary>
<p>निगदव्याख्यातः श्लोकः ॥ ११.१८७ ॥</p>
</details>
</div>
<blockquote>
<p><strong>एनस्विभिर् अनिर्णिक्तैर् नार्थं किंचित् सहाचरेत् ।</strong><br>
<strong>कृतनिर्णेजनांश् चैव न जुगुप्सेत कर्हिचित्  ॥ ११.१८८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/189_enasvibhir_anirNiktair.md">
<details open><summary><h4>भारुचिः ...{Loading}...</h4></summary>
<p>&ldquo;सर्वाणि ज्ञातिकार्याणि&rdquo; इति महापातकेभ्यो ऽनुज्ञानात् गोवधार्थं प्रकल्प्यते । &ldquo;न संसर्गं व्रजेत् सद्भिः प्रायस्चित्ते ऽकृते सति&rdquo; इत्य् उभयत्रापि शक्यः संपर्को ज्ञापयितुम् । बालघ्नाद्यर्थं तु पुनर् अपोद्यते ॥ ११.१८८ ॥</p>
</details>
</div>
<blockquote>
<p><strong>बालघ्नांश् च कृतघ्नांश् च विशुद्धान् अपि धर्मतः ।</strong><br>
<strong>शरणागतहन्तॄंश् च स्त्रीहन्तॄंश् च न संवसेत्  ॥ ११.१८९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/190_bAlaghnAMsh_cha.md">
<details open><summary><h4>भारुचिः ...{Loading}...</h4></summary>
<p>संपर्कापवादार्थो ऽस्यारंभः । अथ वा प्रत्यवायातिशयज्ञापनार्थः ॥ ११.१८९ ॥</p>
</details>
</div>
<blockquote>
<p><strong>येषां द्विजानां सावित्री नानूच्येत यथाविधि ।</strong><br>
<strong>तांश् चारयित्वा त्रीन् कृच्छ्रान् यथाविध्य् उपनाययेत्  ॥ ११.१९० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/191_yeShAn_dvijAnAm.md">
<details open><summary><h4>भारुचिः ...{Loading}...</h4></summary>
<p>त्रयः कृच्छ्राः, आद्यत्वात् प्राजापत्याः । कृच्छ्रातिकृच्छ्रपराका इत्य् अपरे ॥ ११.१९० ॥</p>
</details>
</div>
<blockquote>
<p><strong>प्रायश्चित्तं चिकीर्षन्ति विकर्मस्थास् तु ये द्विजाः ।</strong><br>
<strong>ब्रह्मणा च परित्यक्तास् तेषाम् अप्य् एतद् आदिशेत्  ॥ ११.१९१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/192_prAyashchitta~n_chikIrShanti.md">
<details open><summary><h4>भारुचिः ...{Loading}...</h4></summary>
<p>अनधीतवेदा <strong>विकर्मस्थाश्</strong> च ये ऽधीतवेदा अपि तेषां अपीदं प्रायश्चित्तम् । यद् अस्य प्रतिषिद्धं तत् तस्य् विकर्म । यथा शूद्रसेवनम् आर्याणाम् ॥ ११.१९१ ॥</p>
</details>
</div>
<blockquote>
<p><strong>यद् गर्हितेनार्जयन्ति कर्मणा ब्राह्मणा धनम् ।</strong><br>
<strong>तस्योत्सर्गेण शुध्यन्ति जप्येन तपसैव च  ॥ ११.१९२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/193_yad_garhitenA-rjayanti.md">
<details open><summary><h4>भारुचिः ...{Loading}...</h4></summary>
<p>पूर्वस्मिन् श्लोके द्विजातीनाम् अधिकृतत्वाद् <strong>यद् गर्हितेनार्जयन्ति कर्मणा ब्राह्मणा धनम्</strong> इतीदं ब्राह्मणग्रहणं सर्वद्विजप्रदर्शनार्थं विज्ञायते । जप्यतपसोर् गर्हितेषु सामान्यतो ऽभिधानाद् यो यत्र विशेषेण विहितः स तत्र प्रत्येतव्यः । तयोस् च प्राप्तयोर् अपि सतोर् धनोत्सर्गार्थं ग्रहणम् ॥ ११.१९२ ॥</p>
</details>
</div>
<blockquote>
<p><strong>जपित्वा त्रीणि सावित्र्याः सहस्राणि समाहितः ।</strong><br>
<strong>मासं गोष्ठे पयः पीत्वा मुच्यते ऽसत्प्रतिग्रहात्  ॥ ११.१९३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/194_japitvA_trINi.md">
<details open><summary><h4>भारुचिः ...{Loading}...</h4></summary>
<p><strong>असत्प्रतिग्रहस्य</strong> विशेषविधिः ॥ ११.१९३ ॥</p>
</details>
</div>
<blockquote>
<p><strong>उपवासकृशं तं तु गोव्रतात् पुनर् आगतम् ।</strong><br>
<strong>प्रणतं प्रति पृच्छेयुः साम्यं सौम्येच्छसीति किम् ॥ ११.१९४ ॥</strong><br>
<strong>सत्यम् उक्त्वा तु विप्रेषु विकिरेद् यवसं गवाम् ।</strong><br>
<strong>गोभिः प्रवर्तिते तीर्थे कुर्युस् तस्य परिग्रहम्  ॥ ११.१९५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/196_satyam_uktvA.md">
<details open><summary><h4>भारुचिः ...{Loading}...</h4></summary>
<p>ऋज्वर्थं श्लोकद्वयम् ॥ ११.१९४–१९५ ॥</p>
</details>
</div>
<blockquote>
<p><strong>व्रात्यानां याजनं कृत्वा परेषाम् अन्त्यकर्म च ।</strong><br>
<strong>अभिचारम् अहीनं च त्रिभिः कृच्छ्रैर् विशुध्यति  ॥ ११.१९६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/197_vrAtyAnAM_yAjanam.md">
<details open><summary><h4>भारुचिः ...{Loading}...</h4></summary>
<p>परेषाम् असंबन्धानाम् इत्य् अर्थः । तथा चोक्तम्-</p>
<p>&gt; गुरोः प्रेतस्य शिष्यस् तु पितृमेधं समाचरन् ।<br>
&gt; प्रेताहारैः समं तत्र दशरात्रेण शुध्यति ॥ इति ।</p>
<p>याजनाधिकाराच् चाभिचाराहीनयोर् अपि याजनार्थं वचनम् । न त्व् आत्मार्थे प्रतिषेधः । एवं च श्रुतिर् &ldquo;अहीनयाजनम् अकार्यम्&rdquo; इति । अनभिचरणीयाभिचारे चैतत् प्रायश्चित्तम् । तथा चोक्तो ऽभिचरणीयाभिचारः, &ldquo;वाक्शस्त्रं वै ब्राह्मणस्य तेन हन्याद् अरीन् द्विजः&rdquo; इति ॥ ११.१९६ ॥</p>
</details>
</div>
<blockquote>
<p><strong>शरणागतं परित्यज्य वेदं विप्लाव्य च द्विजः ।</strong><br>
<strong>संवत्सरं यवाहारस् तत्पापम् अपसेधति  ॥ ११.१९७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/198_sharaNAgatam_parityajya.md">
<details open><summary><h4>भारुचिः ...{Loading}...</h4></summary>
<p>एवं च सति विद्वद्भिः प्रायश्चित्ती शरणागतो न परित्यजनीयः, किं तर्हि देयम् एव तस्य यथाशास्त्रं प्रायश्चित्तम् । अथ वा लोकप्रसिद्ध एव शरणागतः तत्परित्यागे, उभयोर् वा । वेदविप्लावनम् अनध्याप्याध्यापनम् अनुयोगदानं वा धनार्थम् । तथा च स्मृत्यन्तरम् &ldquo;दत्त्वानुयोगान् धनहेतोः पतितान् मनुर् अब्रवीत्&rdquo; इति ॥ ११.१९७ ॥</p>
</details>
</div>
<blockquote>
<p><strong>श्वसृगालखरैर् दष्टो ग्राम्यैः क्रव्याद्भिर् एव च ।</strong><br>
<strong>नराश्वोष्ट्रवराहैश् च प्राणायामेन शुध्यति ॥ ११.१९८ ॥</strong><br>
<strong>षष्ठान्नकालता मासं संहिताजप एव वा ।</strong><br>
<strong>होमाश् च शाकला नित्यम् अपाङ्क्त्यानां विशोधनम्  ॥ ११.१९९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/200_ShaShThAnnakAlatA_mAsam.md">
<details open><summary><h4>भारुचिः ...{Loading}...</h4></summary>
<p><strong>अपाङ्क्त्याः</strong> स्तेनपतितादयः । तथा चोक्तम्- &ldquo;ये स्तेनपतितक्लीबाः&rdquo; इत्य् एव्मादि । तेषां यान्य् अविहितप्रायश्चित्तान्य् अपङ्क्त्यकरणानि । तत्रेदं प्रायश्चित्तम् पूगयाजनादौ । शाकलहोमानां न विकल्पः पूर्वेण नित्यवचनात् ॥ ११.१९८–१९९ ॥</p>
</details>
</div>
<blockquote>
<p><strong>उष्ट्रयानं समारुह्य खरयानं तु कामतः ।</strong></p></blockquote>
<p>दण्डापूपिकया चोष्ट्रखरयोर् अव्यवधान एतद् एव स्यात्, ईषद् अधिकं वा ।</p>
<blockquote>
<p><strong>स्नात्वा च विप्रो दिग्वासाः प्राणायामेन शुध्यति ॥ ११.२०० ॥</strong><br>
<strong>विनाद्भिर् अप्सु वानार्थः शरीरं संनिषेव्य तु ।</strong><br>
<strong>सचेदो जलम् आप्लुत्य गाम् आलभ्य विशुध्यति  ॥ ११.२०१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/202_vinAdbhir_apsu.md">
<details open><summary><h4>भारुचिः ...{Loading}...</h4></summary>
<p>जलग्रहणं च सविधिस्नानार्थम् ॥ ११.२००–२०१ ॥</p>
</details>
</div>
<blockquote>
<p><strong>वेदोदितानां नित्यानां कर्मणां समतिक्रमे ।</strong><br>
<strong>स्नातकव्रतलोपे च प्रायश्चित्तम् अभोजनम्  ॥ ११.२०२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/203_vedoditAnAn_nityAnAm.md">
<details open><summary><h4>भारुचिः ...{Loading}...</h4></summary>
<p><strong>नित्यानां</strong> प्रधानकर्मणाम् अग्निहोत्रादीनाम् अतिवर्तने <strong>ऽभोजनम्</strong> । श्रौतं च नानार्थत्वात् समुच्चीयते । गुणकर्मणां वा । <strong>स्नातकव्रतलोपे</strong> चानिर्दिष्टप्रायश्चित्तम् इदम् एव स्यात् ॥ ११.२०२ ॥</p>
</details>
</div>
<blockquote>
<p><strong>हुङ्कारं ब्राह्मणस्योक्त्वा त्वंकारं च गरीयसः ।</strong><br>
<strong>स्नात्वानश्नन्न् अहः शेषम् अभिवाद्य प्रसादयेत्  ॥ ११.२०३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/204_hunkAram_brAhmaNasyoktvA.md">
<details open><summary><h4>भारुचिः ...{Loading}...</h4></summary>
<p>विशिष्टस्नानचोदनेयं नित्यादधिका (?) निमित्तकीति विज्ञेया ॥ ११.२०३ ॥</p>
</details>
</div>
<blockquote>
<p><strong>ताडयित्वा तृणेनापि कण्ठे वाबध्य वाससा ।</strong><br>
<strong>विवादे वा विनिर्जित्य प्रणिपत्य प्रसादयेत्  ॥ ११.२०४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/205_tADayitvA_tRNenA-pi.md">
<details open><summary><h4>भारुचिः ...{Loading}...</h4></summary>
<p>विवादश् च लौकिको वा कलहो विज्ञेयः, नेतरः, तस्य वादसंज्ञत्वात् ॥ ११.२०४ ॥</p>
</details>
</div>
<blockquote>
<p><strong>अवगूर्य त्व् अब्दशतं सहस्रम् अभिहत्य च ।</strong><br>
<strong>जिघांसया ब्राह्मणस्य नरकं प्रतिपद्यते  ॥ ११.२०५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/206_avagUrya_tv.md">
<details open><summary><h4>भारुचिः ...{Loading}...</h4></summary>
<p>न परिहासतः ॥ ११.२०५ ॥</p>
</details>
</div>
<blockquote>
<p><strong>शोणितं यावतः पांसून् संगृह्णाति महीतले ।</strong><br>
<strong>तावन्त्य् अब्दसहस्राणि तत्कर्ता नरके वसेत्  ॥ ११.२०६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/207_shoNitaM_yAvataH.md">
<details open><summary><h4>भारुचिः ...{Loading}...</h4></summary>
<p>प्रायश्चित्तम् इदानीं तस्य कर्मणो विवक्षन्न् इदम् आह,</p>
</details>
</div>
<blockquote>
<p><strong>अवगूर्य चरेत् कृच्छ्रं अतिकृच्छ्रं निपातने ।</strong><br>
<strong>कृच्छ्रातिकृच्छ्रौ कुर्वीत विप्रस्योत्पाद्य शोणितम्  ॥ ११.२०७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/208_avagUrya_charet.md">
<details open><summary><h4>भारुचिः ...{Loading}...</h4></summary>
<p>सर्वो ब्राह्मणादिवर्णः । &ldquo;ब्राह्मणस्य रुजःकृत्यम्&rdquo; इति चैतज् जातिभ्रंशकरमध उपदिष्टम् । यतः तदीयेन प्रायश्चित्तेन कृच्छ्रातिकृच्छ्रौ विकल्पितौ स्याताम् ॥ ११.२०७ ॥</p>
</details>
</div>
<blockquote>
<p><strong>अनुक्तनिष्कृतीनां तु पापानाम् अपनुत्तये ।</strong><br>
<strong>शक्तिं चावेक्ष्य पापं च प्रायश्चित्तं प्रकल्पयेत्  ॥ ११.२०८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/209_anuktaniShkRtInAn_tu.md">
<details open><summary><h4>भारुचिः ...{Loading}...</h4></summary>
<p>चण्डालादीनां प्रतिलोमानां हिंसायाम् <strong>अनुक्ता निष्कृतिः</strong>, अथ वा कारणे कृतानुज्ञायां च <strong>नोक्ता निष्कृतिः</strong>, ब्राह्मणवधादिषु आयुधदानादिभिर् हन्तुः प्रीत्यर्थम् । एतेषु <strong>शक्तिं चावेक्ष्य</strong> साधनवयोऽवस्थाशरीरसामर्थ्यकृताम् च पापं च गुरुलघुताविशेषेण सप्रत्ययाप्र्त्ययविशेषेण च । सप्रत्यये ऽपि च क्रोधाद्यनुबन्धेन <strong>प्रायश्चित्तं प्रकल्पयेद्</strong> इत्य् अर्थः । परिषद् दशावरा त्र्यवरा वा । अथ वा &ldquo;एको ऽपि वेदविद् धर्मम्&rdquo; इत्य् वक्ष्यति ॥ ११.२०८ ॥</p>
</details>
</div>
<blockquote>
<p><strong>यैर् यैर् पुपायैर् एनांसि मानवो व्यपकर्षति ।</strong><br>
<strong>तान् वो ह्य् उपायान् वक्ष्यामि देवर्षिपितृसेवितान्  ॥ ११.२०९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/210_yair_abhyupAyair.md">
<details open><summary><h4>भारुचिः ...{Loading}...</h4></summary>
<p><strong>मानव</strong>ग्रहणं सर्ववर्णार्थम् । <strong>देवादि</strong>ग्रहणं चाधर्मक्षयोपायस्तुत्यर्थम् ॥ ११.२०९ ॥</p>
</details>
</div>
<blockquote>
<p><strong>त्र्यहं प्रातस् त्र्यहं सायं त्र्यहम् अद्याद् अयाचितम् ।</strong><br>
<strong>त्र्यहं परं च नाश्नीयात् प्राजापत्यं चरन् द्विजः ॥ ११.२१० ॥</strong><br>
<strong>गोमूत्रं गोमयं क्षीरं दधि सर्पिः कुशोदकम् ।</strong><br>
<strong>एकरात्रोपवासश् च कृच्छ्रं सान्तपनं स्मृतम्  ॥ ११.२११ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/212_gomUtra~N_gomayam.md">
<details open><summary><h4>भारुचिः ...{Loading}...</h4></summary>
<p>कृच्छ्रसाध्यत्वात् कृच्छ्रप्रतिमो[चन]वचनात् वा कृच्छ्रम् ॥ ११.२१०–२११ ॥</p>
</details>
</div>
<blockquote>
<p><strong>एकैकं ग्रासम् अश्नीयात् त्र्यहाणि त्रीणि पूर्ववत् ।</strong><br>
<strong>त्र्यहं चोपवसेद् अन्त्यम् अतिकृच्छ्रं चरन् द्विजः ॥ ११.२१२ ॥</strong><br>
<strong>तप्तकृच्छ्रं चरन् विप्रो जलक्षीरघृतानिलान् ।</strong><br>
<strong>प्रति त्र्यहं पिबेद् उष्णान् सकृत्स्नायी समाहितः ॥ ११.२१३ ॥</strong><br>
<strong>यतात्मनो ऽप्रमत्तस्य द्वादशाहम् अभोजनम् ।</strong><br>
<strong>पराको नाम कृच्छ्रो ऽयं सर्वपापापनोदनः  ॥ ११.२१४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/215_yatAtmano.apramattasya.md">
<details open><summary><h4>भारुचिः ...{Loading}...</h4></summary>
<p>स चायं कृच्छ्रातिकृच्छ्रो गौतमीयो ऽभिहितः ॥ ११.२१२–२१४ ॥</p>
</details>
</div>
<blockquote>
<p><strong>एकैकं ह्रासयेत् पिण्डं कृष्णे शुक्ले च वर्धयेत् ।</strong><br>
<strong>उपस्पृशंस् त्रिषवणम् एतच् चान्द्रायणं स्मृतम् ॥ ११.२१५ ॥</strong><br>
<strong>एतम् एव विधिं कृत्स्नम् आचरेद् यवमध्यमे ।</strong><br>
<strong>शुक्लपक्षादिनियतश् चरंश् चान्द्रायणं व्रतम् ॥ ११.२१६ ॥</strong><br>
<strong>अष्टाव् अष्टौ समश्नीयात् पिण्डान् मध्यंदिने स्थिते ।</strong><br>
<strong>[नियतात्मा हविष्याशी यतिचान्द्रायणं चरन् ॥ ११.२१७ ॥</strong><br>
<strong>चतुरः प्रातर् अश्नीयात् पिण्डान् विप्रः समाहितः] ।</strong><br>
<strong>चतुरो ऽस्तमिते सूर्ये शिशुचान्द्रायणं स्मृतम् ॥ ११.२१८ ॥</strong><br>
<strong>यथा कथंचित् पिण्डानां तिस्रो ऽशीतीः समाहितः ।</strong><br>
<strong>मासेनाश्नन् हविष्यस्य चन्द्रस्यैति सलोकताम् ॥ ११.२१९ ॥</strong><br>
<strong>एतद् रुद्रास् तथादित्या वसवश् चाचरन् व्रतम् ।</strong><br>
<strong>सर्वाकुशलमोक्षाय मरुतश् च महर्षिभिः ॥ ११.२२० ॥</strong><br>
<strong>महाव्याहृतिभिर् होमः कर्तव्यः स्वयम् अन्वहम् ।</strong><br>
<strong>अहिंसा सत्यम् अक्रोधम् आर्जवं च समाचरेत् ॥ ११.२२१ ॥</strong><br>
<strong>त्रिर् अह्नि त्रिर् निशायां च सवासा जलम् आविशेत् ।</strong><br>
<strong>स्त्रीशूद्रपतितांश् चैव नाभिभाषेत कर्हिचित् ॥ ११.२२२ ॥</strong><br>
<strong>स्थानासनाभ्यां विहरेद् अशक्तो ऽधः सयीत वा ।</strong><br>
<strong>ब्रह्मचारी व्रती च स्याद् गुरुदेवद्विजार्चकः ॥ ११.२२३ ॥</strong><br>
<strong>सावित्रीं च जपेन् नित्यं पवित्राणि च शक्तितः ।</strong><br>
<strong>सर्वेष्व् एव व्रतेष्व् एवं प्रायश्चित्तार्थम् आदृतः ॥ ११.२२४ ॥</strong><br>
<strong>एतैर् द्विजातयः शोध्या व्रतैर् आविष्कृतैनसः ।</strong><br>
<strong>अनाविष्कृतपापांस् तु मन्त्रैर् होमैर् विशोधनैः॥ ११.२२५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/226_etair_dvijAtayaH.md">
<details open><summary><h4>भारुचिः ...{Loading}...</h4></summary>
<p>सप्तदशश्लोकाः कृच्छ्रादिशुद्ध्यर्थाः ऋज्वर्थत्वान् न व्याख्याताः । <strong>यथा कथंचिद्</strong> इति प्रकृतानुवादः, न विध्यन्तरोपदेशः । <strong>अनाविष्कृतपापान्</strong> मन्त्रान् होमांश् च वक्ष्यति ॥ ११.२१५–२२५ ॥</p>
</details>
</div>
<blockquote>
<p><strong>ख्यापनेनानुतापेन तपसाध्ययनेन च ।</strong><br>
<strong>पापकृन् मुच्यते पापात् तथा दानेन चापदि  ॥ ११.२२६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/227_khyApanenAnutApena_tapasAdhyayanena.md">
<details open><summary><h4>भारुचिः ...{Loading}...</h4></summary>
<p>ख्यापनानुतापनयोः प्रायश्चित्तयोर् अयं विध्यर्थः श्लोकः । तथा च सति तपःप्रभृतीनाम् अत्र दृष्टान्तार्थम् उपादानम्, न स्वार्थम् । तथा <strong>दानेन</strong> <strong>चापदी</strong>ति वृद्धस्त्रीबालव्याधितादयो दीर्घकालप्रायश्चित्तानुष्ठाने ऽसमर्थास् तपसा दानेन शुध्यन्ते यथा एवं ख्यापनानुतापाभ्याम् । तथा च सति ख्यापनं प्रकाशप्रायश्चित्तेन सह समुच्चीयते सामर्थ्यात्, न केवलम् । अनुतापस् तूभाभ्याम् । तत्र ख्यापनार्थवादः ॥ ११.२२६ ॥</p>
</details>
</div>
<blockquote>
<p><strong>यथा यथा नरो ऽधर्मं स्वयं कृत्वानुभाषते ।</strong><br>
<strong>तथा तथा त्वचेवाहिस् तेनाधर्मेण मुच्यते  ॥ ११.२२७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/229_yathA_yathA.md">
<details open><summary><h4>भारुचिः ...{Loading}...</h4></summary>
<p>शरीरस्थः पुरुषः शरीरशब्देन स्थानाद् उपचर्यते । मञ्चवत् । येन पुण्यपापयोर् आत्माश्रयः । तथा च ॥ ११.२२७ ॥</p>
</details>
</div>
<blockquote>
<p><strong>कृत्वा पापं हि संतप्य तस्मात् पापात् प्रमुच्यते ।</strong><br>
<strong>नैतत् कुर्यात् पुनर् इति निवृत्त्या शुध्यते नरः  ॥ ११.२२८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/230_kRtvA_pApam.md">
<details open><summary><h4>भारुचिः ...{Loading}...</h4></summary>
<p>तथा च सति निवृत्तिर् अपि पूर्ववत् प्रायस्चित्तम् इत्य् एतत् सिद्धम् ॥ ११.२२८ ॥</p>
</details>
</div>
<blockquote>
<p><strong>एवं संचिन्त्य मनसा प्रेत्य कर्मफलोदयम् ।</strong><br>
<strong>मनोवाङ्मूर्तिभिर् नित्यं शुभं कर्म समाचरेत्  ॥ ११.२२९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/231_evaM_sanchintya.md">
<details open><summary><h4>भारुचिः ...{Loading}...</h4></summary>
<p>उभयम् अपि निवृत्तिं प्रायश्चित्तं च, येनैकत्रानुत्पत्तिर् एव पापस्य, अन्यत्रोत्पन्नस्य विनाशः । यतश् चैतद् एवम् अतः ॥ ११.२२९ ॥</p>
</details>
</div>
<blockquote>
<p><strong>अज्ञानाद् यदि वा ज्ञानात् कृत्वा कर्म विगर्हितम् ।</strong><br>
<strong>तस्माद् विमुक्तिम् अन्विच्छन् द्वितीयं न समाचरेत्  ॥ ११.२३० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/232_ajnAnAd_yadi.md">
<details open><summary><h4>भारुचिः ...{Loading}...</h4></summary>
<p>ज्ञानकृतस्याप्य् अकुशलस्य निवृत्त्या शुद्धिः, किं पुनर् अज्ञानकृतस्येत्य् अनेन दर्शयति ॥ ११.२३० ॥</p>
</details>
</div>
<blockquote>
<p><strong>यस्मिन् कर्मण्य् अस्य कृते मनसः स्याद् अलाघवम् ।</strong><br>
<strong>तस्मिंस् तावत् तपः कुर्याद् यावत् तुष्टिकरं भवेत्  ॥ ११.२३१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/233_yasmin_karmaNy.md">
<details open><summary><h4>भारुचिः ...{Loading}...</h4></summary>
<p>प्रायश्चित्ताभ्यासार्थो निमित्ततो ऽस्यारम्भः । तस्यायम् उभयत्र रहस्ये प्रकाशे च विज्ञेयः । तथा चोक्तं भावप्रसादस्य कु[श]लकर्महेतुत्वम् ॥ ११.२३१ ॥</p>
</details>
</div>
<blockquote>
<p><strong>तपोमूलम् इदं सर्वं दैवमानुषकं सुखम् ।</strong><br>
<strong>तपोमध्यं बुधैः प्रोक्तं तपोऽन्तं वेददर्शनात्  ॥ ११.२३२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/234_tapomUlam_idam.md">
<details open><summary><h4>भारुचिः ...{Loading}...</h4></summary>
<p>देवस्य तावत् सुखस्याणिमादेः, मानुषस्य च शब्दाद्युपभोगस्य, गन्धर्वविध्याधरादिसुखस्य च <strong>तप</strong> एवेत्य् अवस्था कारणम् ॥ ११.२३२ ॥</p>
</details>
</div>
<blockquote>
<p><strong>ब्राह्मणस्य तपो ज्ञानं तपः क्षत्रस्य रक्षणम् ।</strong><br>
<strong>वैश्यस्य तु तपो वार्त्ता तपः शूद्रस्य सेवनम्  ॥ ११.२३३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/235_brAhmaNasya_tapo.md">
<details open><summary><h4>भारुचिः ...{Loading}...</h4></summary>
<p>प्रायश्चित्तप्रकरणे ऽस्योपदेशाद् विज्ञायते दृष्टार्थेष्व् अपि नियमः शुद्धिहेतुः, किं पुनर् विहितप्रायश्चित्तानुष्ठानानाम् । तथा चोक्तं ज्ञानस्य शुद्धिहेतुत्वम्, &ldquo;ज्ञानं तपो ऽग्निर् आहारः,&rdquo; &ldquo;बुद्धिर् ज्ञानेन शुध्यति&rdquo; इति च । तस्य चार्थप्राप्तस्यात्र विशुद्ध्यर्थ उपदेशो विज्ञेयः ॥ ११.२३३ ॥</p>
</details>
</div>
<blockquote>
<p><strong>ऋषयः शंसितात्मानः फलमूलानिलाशनाः ।</strong><br>
<strong>तपसैव प्रपश्यन्ति त्र्यैलोक्यं (?) सचराचरम्  ॥ ११.२३४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/236_RShayaH_saMyatAtmAnaH.md">
<details open><summary><h4>भारुचिः ...{Loading}...</h4></summary>
<p>प्रायश्चित्तानुष्ठानार्थतपसा पश्यन्ति । सेयम् एवं प्रायश्चित्ततपः स्तुतिः प्रकरणसामर्थ्याद् विज्ञेया । एवम् उत्तरश्लोकाः ॥ ११.२३४ ॥</p>
</details>
</div>
<blockquote>
<p><strong>औषधान्य् अगदो विद्या दैवा च विविधा स्थितिः ।</strong><br>
<strong>तपसैव प्रसिद्ध्यन्ति तपस् तेषां हि साधनम् ॥ ११.२३५ ॥</strong><br>
<strong>यद् दुस्तरं यद् दुरापं यद् दुर्गं यच् च दुष्करम् ।</strong><br>
<strong>सर्वं तु तपसा साध्यं तपो हि दुरतिक्रमम्  ॥ ११.२३६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/238_yad_dustaram.md">
<details open><summary><h4>भारुचिः ...{Loading}...</h4></summary>
<p>ग्रहनक्षत्रवैषम्यनिमित्ता आपद् <strong>दुस्तरा</strong> । <strong>दुरापं</strong> चान्तर्धानावेशाकाशगमनाद्यैश्वर्यजीवितैव । <strong>दुर्गं</strong> च यद् दुरार्छं (?) स्वर्गादि । <strong>यच् च दुष्करं</strong> कृत्स्नसमुद्रपानमृतसंजीवनाद्य् अगस्त्यजमदग्निप्रभृतीनां तत् सर्वं तपसा शक्यम् इति । सेयम् उक्तस्य सामर्थ्येन प्रायश्चित्ततपःस्तुतिर् एव प्रकरणसामर्थ्याद् विज्ञेया । येन ॥ ११.२३५–२३६ ॥</p>
</details>
</div>
<blockquote>
<p><strong>महापातकिनश् चैव शेषाश् चाकार्यकारिणः ।</strong><br>
<strong>तपसैव सुतप्तेन मुच्यन्ते किल्बिषात् ततः  ॥ ११.२३७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/239_mahApAtakinash_chaiva.md">
<details open><summary><h4>भारुचिः ...{Loading}...</h4></summary>
<p>विनष्टकिल्बिषाणां च प्रतिबन्धाभावाद् विहितकर्मानुष्ठानतपसा सर्वार्थेन यथोक्ता सिद्धिः । किं चान्यत् ॥ ११.२३७ ॥</p>
</details>
</div>
<blockquote>
<p><strong>कीटाश् चैव पतङ्गाश् च पसवश् च वयांसि च ।</strong><br>
<strong>स्थावराणि च भूतानि दिवं यान्ति तपोबलात्  ॥ ११.२३८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/240_kItAsh_chA-hi-patangAsh.md">
<details open><summary><h4>भारुचिः ...{Loading}...</h4></summary>
<p>कीटपतङ्गा अग्निप्रवेशतपसा, पशवो ऽपत्यपोषणसंवर्धनेन वाहक्षीरदानादिभिश् च, वयांसि चापत्यसंवर्धनेन साधूनां च स्वमांसोपकारेण, स्थावराणि च पुष्पमूलफलछायाद्य् उपकारेण, <strong>दिवं यान्ति तपोबलात्</strong> । तपःस्तुत्यर्थवादो ऽयम् । अथ वा कीट्[अत्व्]आदिप्राप्तिहेतुकर्मसंबन्धात् प्रायश्चित्तेन यस्मान् मुच्यन्ते । अत एवम् इदम् उच्यते । सेयम् अपरेण प्रकारेण प्रायश्चित्तस्तुतिः । एवं च सति ॥ ११.२३८ ॥</p>
</details>
</div>
<blockquote>
<p><strong>यत् किंचिद् एनः कुर्वन्ति मनोवाङ्मूर्तिभिर् जनाः ।</strong><br>
<strong>तत् सर्वं निर्धहन्त्य् आशु तपसैव तपोधनाः  ॥ ११.२३९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/241_yat_kim.md">
<details open><summary><h4>भारुचिः ...{Loading}...</h4></summary>
<p>यतश् च,</p>
</details>
</div>
<blockquote>
<p><strong>तपसैव विशुद्धस्य ब्राह्मणस्य दिवौकसः ।</strong><br>
<strong>इज्याश् च प्रतिगृह्णन्ति कामान् संवर्धयन्ति च  ॥ ११.२४० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/242_tapasaiva_vishuddhasya.md">
<details open><summary><h4>भारुचिः ...{Loading}...</h4></summary>
<p>काम्यकर्मसाध्यत्वात् तद् अनुष्ठातॄणाम् । अतश् चैतन् न्याय्यं कर्तुम् । इदं चापरं पश्य तपसो महाभाग्यम् ॥ ११.२४० ॥</p>
</details>
</div>
<blockquote>
<p><strong>प्रजापतिर् इदं शास्त्रं तपसैवासृजत् प्रभुः ।</strong><br>
<strong>तथैव वेदान् ऋषयस् तपसा प्रतिपेदिरे  ॥ ११.२४१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/243_prajApatir_idam.md">
<details open><summary><h4>भारुचिः ...{Loading}...</h4></summary>
<p>प्रजापतिर् अपि भूत्वा तपःशरण इति कर्तव्येषु, किं पुनर् मनुष्या इत्य् एवम् अस्य स्तुतित्वं बोद्धव्यम् ॥ ११.२४१ ॥</p>
</details>
</div>
<blockquote>
<p><strong>इत्य् एवं तपसो देवा महाभाग्यं प्रचक्षते ।</strong><br>
<strong>सर्वस्यास्य प्रपश्यन्तस् तपसः पुण्यम् उत्तमम्  ॥ ११.२४२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/244_ity_etat.md">
<details open><summary><h4>भारुचिः ...{Loading}...</h4></summary>
<p>&ldquo;तपोमूलम् इदं सर्वम्&rdquo; इत्य् एतस्मात् श्लोकात् प्रभृति यावद् अयं श्लोक इयत्य् अत्र या स्तुतिः सा प्रकाशप्रायश्चित्ततपसः । अथ वा &ldquo;अनाविष्कृतपापस् तु&rdquo; इत्य् अतः प्रभृति रहस्यप्रायश्चित्तप्रकरणसामर्थ्यात् तत्तपःस्तुतिः, अविरोधाद् उभयोर् वा । अथ वा तपःस्थितानाम् अप्रत्ययाकुशलकर्मनाशाय तपःस्तुतिर् इति ॥ ११.२४२ ॥</p>
</details>
</div>
<blockquote>
<p><strong>वेदाभ्यासो ऽन्वहं शक्त्या महायज्ञक्रिया क्षमा ।</strong><br>
<strong>नाशयन्त्य् आशु पापानि महापातकजान्य् अपि  ॥ ११.२४३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/245_vedAbhyAso.anvaham.md">
<details open><summary><h4>भारुचिः ...{Loading}...</h4></summary>
<p>प्रायश्चित्तप्रकरणे नित्यकर्मप्रशंसना कस्माद् युज्यत इति । यतः एतेषाम् अपि पापक्षयहेतुत्वं विज्ञेयम् । न केवलम् उत्कर्षार्थम् एवेति । अपरे त्व् आहुः- अनिर्दिष्टप्रायश्चित्तानाम् एनसां प्रत्ययकृतानाम् अप्रत्ययकृतानां चेतन[भूतान्]आम् एतत् प्रायश्चित्तम् इति । अत्र दृष्टान्तम् आह ॥ ११.२४३ ॥</p>
</details>
</div>
<blockquote>
<p><strong>यथैधस् तेजसा वह्निः प्राप्तं निर्दहति क्षणात् ।</strong><br>
<strong>तथा ज्ञानाग्निना पापं कृत्स्नं दहति वेदवित्  ॥ ११.२४४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/246_yathaidhas_tejasA.md">
<details open><summary><h4>भारुचिः ...{Loading}...</h4></summary>
<p>न केवलं वेदाभ्यासः, किं तर्हि तद्विज्ञानम् अपि । शुद्धये वेदार्थविदाम् । इतरथा हि- प्रायश्चित्तप्रकरणे स्तुतिर् अस्यानर्थिका स्यात् । अपरे तु प्रायश्चित्तानुष्ठानविज्ञानस्तुतिम् एतां मन्यन्ते । तद् अयुक्तम्, अर्थगृहीतत्वात् प्रयोगविज्ञानस्य । यतो ऽन्यद् देवतादिसतत्त्वविज्ञानम् इदं विज्ञेयम् । तथा चोक्तम्, <strong>कृत्स्नं दहति वेदविद्</strong> इति । तद् इदानीं रहस्यप्रायश्चित्तम् उपदिश्यते ॥ ११.२४४ ॥</p>
</details>
</div>
<blockquote>
<p><strong>सव्याहृतिकाः सप्रणवाः प्राणायामास् तु षोषश ।</strong><br>
<strong>अपि भ्रूणहणं मासात् पुनन्त्य् अहर् अहः कृताः  ॥ ११.२४५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/248_sa-vyAhRti-praNavakAH_prANAyAmAs.md">
<details open><summary><h4>भारुचिः ...{Loading}...</h4></summary>
<p>ब्रह्महत्यायाम् अभिधाय, रहस्यं सुरापस्येदानीम् आह ॥ ११.२४५ ॥</p>
</details>
</div>
<blockquote>
<p><strong>कौत्सं जप्त्वाप इत्य् एतद् वासिष्ठं च प्रतीत्य् ऋचम् ।</strong><br>
<strong>माहेन्द्रं शुद्धवत्यश् च सुरापो ऽपि विशुध्यति  ॥ ११.२४६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/249_kautsa~n_japtvApa.md">
<details open><summary><h4>भारुचिः ...{Loading}...</h4></summary>
<p><strong>कौत्सं</strong> सूक्तम् &ldquo;अप नः शोशुचद् अघम्&rdquo; इत्य् अष्टर्चलक्षीतम् । वाग्दैविकं <strong>वासिष्ठम्</strong> &ldquo;प्रतिस्तोमेभिर् उषसं वसिष्ठाः&rdquo; इत्य् एतत् । <strong>माहेन्द्रम्</strong> &ldquo;महाम् इन्द्रो य ओजसा&rdquo; इत्य् एतद् अष्टाचत्वारिंशद् अर्चम् । अन्ये तु &ldquo;माहित्रम्&rdquo; पठन्ति । मन्त्रं चेमम् आहुः- &ldquo;माहित्रीणामवो ऽस्तु&rdquo; इत्य् एवम् । <strong>शुद्धवत्य</strong> ऋचः प्रसिद्धाः ॥ ११.२४६ ॥</p>
</details>
</div>
<blockquote>
<p><strong>सकृज् जप्त्वास्यवामीयं शिवसंकल्पम् एव च ।</strong><br>
<strong>अपहृत्य सुवर्णं तु क्षणाद् भवति निर्मलः  ॥ ११.२४७  ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/250_sakRj_japtvAsyavAmIyam.md">
<details open><summary><h4>भारुचिः ...{Loading}...</h4></summary>
<p>&ldquo;अस्य वामस्य पलितस्य होतुः&rdquo; इति द्विपञ्चाशद् ऋग्लक्षितं सूक्तम् <strong>आस्यवामीयम्</strong> । <strong>शिवसंकल्पम्</strong> अपि सूक्तम् &ldquo;यज् जाग्रतो दूरम् उदैति दैवम्&rdquo; इति षडृगुपलक्षितम् । सकृद् इति च प्रत्यहम् एतज्जपकर्ममासं ज्ञेयम् अधिकराद् । उक्तं हि- &ldquo;अपि भ्रूणहनं मासात्&rdquo; इति ॥ ११.२४७ ॥</p>
</details>
</div>
<blockquote>
<p><strong>हविष्पान्तीयम् अभ्यस्य न तम् अंह इतीति च ।</strong><br>
<strong>जपित्वा पौरुषं सूक्तं मुच्यते गुरुतल्पगः  ॥ ११.२४८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/251_haviShpAntIyam_abhyasya.md">
<details open><summary><h4>भारुचिः ...{Loading}...</h4></summary>
<p>मासीति वर्तते सकृद् इति च । &ldquo;हविष्पान्तम्&rdquo; इत्य् एकोनविंशर्चम् । &ldquo;न तम् अंहो न दुरितम्&rdquo; इत्य् अष्टर्चम् । &ldquo;इति वा इतिमे मनः&rdquo; इति द्वादशर्चम् &ldquo;सहस्रशीर्षा पुरुषः&rdquo; इति पौरुषं सूक्तं षोडशर्चम् ॥ ११.२४८ ॥</p>
</details>
</div>
<blockquote>
<p><strong>एनसां स्थूलसूक्ष्माणां चिकीर्षन्न् अपनोदनम् ।</strong><br>
<strong>अवेत्य् ऋचं जपेद् अब्दं यत् किंचेदम् इतीति च  ॥ ११.२४९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/252_enasAM_sthUla-sUxmANAm.md">
<details open><summary><h4>भारुचिः ...{Loading}...</h4></summary>
<p>अर्वाङ् महापातकेभ्यः <strong>एनांसि स्थूलसूक्ष्माणीत्य्</strong> उच्यन्ते, उपपातकादीनि । तेषाम् <strong>अपनोदनं चिकीर्षन् अवेत्य् ऋचं जपेद् अब्दम्</strong>, &ldquo;अव द्वके अव त्रिका दिवश् चरन्ति&rdquo; इति । अपरे तु सावित्रीम् अत्र पठन्ति । <strong>यत् किं चेदम् इतीति च</strong> इति यावत्- &ldquo;यत् किं चेदं वरुणदैव्ये जने&rdquo; इत्य् एवमादि ॥ ११.२४९ ॥</p>
</details>
</div>
<blockquote>
<p><strong>प्रतिगृह्याप्रतिग्राह्यं भुक्त्वा चान्नं विगर्हितम् ।</strong><br>
<strong>जपंस् तरत्समन्दीयं पूयते मानवस् त्र्यहात्  ॥ ११.२५० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/253_pratigRhyA-pratigrAhyam_bhuktvA.md">
<details open><summary><h4>भारुचिः ...{Loading}...</h4></summary>
<p>तरत्समन्दीयं प्रसिद्धम् ॥ ११.२५० ॥</p>
</details>
</div>
<blockquote>
<p><strong>सोमारौद्रं तु बह्वेना मासम् अभ्यस्य शुध्यति ।</strong><br>
<strong>स्रवन्त्याम् आचरन् स्नानम् अर्यम्णाम् इति वा तृचम्  ॥ ११.२५१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/254_somAraudran_tu.md">
<details open><summary><h4>भारुचिः ...{Loading}...</h4></summary>
<p>सोमारौद्रौ मन्त्रौ तत्र रौद्रो &ldquo;मा त्वा रुद्र चुक्रुधामा नमोभिः&rdquo; इति । सौम्यः &ldquo;सोमः पवते जनिता मतीनाम्&rdquo; इति च । &ldquo;अर्यम्णाम्&rdquo; इत्य् एषु मन्त्रः ऋग्वेदाद् गमयितव्यः ॥ ११.२५१ ॥</p>
</details>
</div>
<blockquote>
<p><strong>अब्दार्धम् इन्द्रम् इत्य् एतद् एनस्वी सप्तकं जपेत् ।</strong><br>
<strong>अप्रशस्तं तु कृत्वाप्सु मासम् आसीत भैक्षभुक्  ॥ ११.२५२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/255_abdArdham_indram.md">
<details open><summary><h4>भारुचिः ...{Loading}...</h4></summary>
<p><strong>अब्दार्धं</strong> षण्मासात् &ldquo;इन्द्रम् इद्गाथिन्दो बृहद्&rdquo; इत्य् एतत् <strong>सप्तकं जपेद्</strong> अविसेषात् सर्वस्मिन्न् एनसि । <strong>अप्रशस्तं तु कृत्वाप्सु</strong> मैथुनं मासं न्भैक्षाहारस् तिष्ठेत् ॥ ११.२५२ ॥</p>
</details>
</div>
<blockquote>
<p><strong>मन्त्रैः शाकलहोमीयैर् अब्दं हुत्वा घृतं द्विजः ।</strong><br>
<strong>सुगुर्व् अप्य् अपहन्त्य् एनो जप्त्वा वा इम इत्य् ऋचम्  ॥ ११.२५३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/256_mantraiH_shAkalahomIyair.md">
<details open><summary><h4>भारुचिः ...{Loading}...</h4></summary>
<p>&ldquo;देवकृतस्यैनसः&rdquo; इत्य् एवमादयो ऽष्टौ मन्त्राः <strong>शाकलहोमीयाः</strong> । एतैर् <strong>घृतम् अब्दं हुत्वा सुगुव् अप्य् अपहन्त्य् एनः</strong> सर्वमहापातकान्य् अपीत्य् अर्थः । <strong>जप्त्वा वा</strong> &ldquo;इमा रुद्राय तवसे कपर्दिने क्षयद्वीराय&rdquo; इत्य् एतन् मन्त्रं संवत्सरम् एव । एतां जपकर्म पूर्वेण शाकलमन्त्रहोमेन प्रायस्चित्तम् । अन्ये तु &ldquo;जप्त्वा वा मन इत्य् ऋचम्&rdquo; [इति पठन्ति]- सा तु शिष्टेभ्य आगमयितव्या । &ldquo;मनो न्व् आहुवामहे&rdquo; इत्य् एषा ॥ ११.२५३ ॥</p>
</details>
</div>
<blockquote>
<p><strong>महापातकसंयुक्तो ऽनुगच्छेद् गाः समाहितः ।</strong><br>
<strong>अब्ब्यस्याब्दं पावमानीर् भैक्षाहारो विशुध्यति  ॥ ११.२५४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/257_mahApAtakasaMyukto.anugachChed.md">
<details open><summary><h4>भारुचिः ...{Loading}...</h4></summary>
<p><strong>पावमान्यः</strong> &ldquo;उपास्मै गायता नर&rdquo; इत्य् आरभ्य यावद् &ldquo;यः पावमानीर् अध्येति&rdquo; इत्य् एषा ऋक् । गवां च सेवनं गोघातप्रायश्चित्तम् उक्तम् । इहापि तच्छेषं द्रष्टव्यम् ॥ ११.२५४ ॥</p>
</details>
</div>
<blockquote>
<p><strong>अरण्ये वा त्रिर् अभ्यस्य प्रयतो वेदसंहिताम् ।</strong><br>
<strong>मुच्यते पातकैस् सर्वैः पराकैः शोधितस् त्रिभिः  ॥ ११.२५५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/258_araNye_vA.md">
<details open><summary><h4>भारुचिः ...{Loading}...</h4></summary>
<p>अविशेषवचनाद् यां कांचिद् वेदसंहिताम् इति ॥ ११.२५५ ॥</p>
</details>
</div>
<blockquote>
<p><strong>त्र्यहं तूपवसेद् युक्तस् त्रिर् अह्नो ऽभ्युपयन्न् अपः ।</strong><br>
<strong>मुच्यते पातकैः सर्वैस् त्रिर् जपित्वाघमर्षणम्  ॥ ११.२५६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/259_tryahan_tUpavased.md">
<details open><summary><h4>भारुचिः ...{Loading}...</h4></summary>
<p>अल्पत्वाच् चास्य प्रायश्चित्तस्याश्रद्दधानानां प्रवृत्त्यर्थम् इदम् आह ।</p>
</details>
</div>
<blockquote>
<p><strong>यथाश्वमेधः क्रतुराट् सर्वपापापनोदनः ।</strong><br>
<strong>तथाघमर्षणं सूक्तं सर्वपापापनोदनम् ॥ ११.२५७ ॥</strong><br>
<strong>हत्वा लोकान् अपीमांस् त्रीन् अश्नन्न् अपि यतस् ततः ।</strong><br>
<strong>ऋग्वेदं धारयन् विप्रो नैनः प्राप्नोति किंचन  ॥ ११.२५८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/261_hatvA_lokAn.md">
<details open><summary><h4>भारुचिः ...{Loading}...</h4></summary>
<p><strong>ऋग्वेद</strong>ग्रहणम् इतरवेदप्रदर्शनार्थम् अपि स्यात् । तथा च दर्शयति ॥ ११.२५७–२५८ ॥</p>
</details>
</div>
<blockquote>
<p><strong>ऋक्संहितां त्रिर् अभ्यस्य यजुषां वा समाहितः ।</strong><br>
<strong>साम्नां वा सरहस्यानां सर्वपापैः प्रमुच्यते  ॥ ११.२५९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/262_RksaMhitAn_trir.md">
<details open><summary><h4>भारुचिः ...{Loading}...</h4></summary>
<p>अस्येयं स्तुतिः प्रवृत्त्यर्था ॥ ११.२५९ ॥</p>
</details>
</div>
<blockquote>
<p><strong>यथा महाह्रदं प्राप्य क्षिप्तं लोष्टं विनश्यति ।</strong><br>
<strong>तथा दुश्चरितं सर्वं वेदे त्रिवृति मज्जति  ॥ ११.२६० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/263_yathA_mahAhradam.md">
<details open><summary><h4>भारुचिः ...{Loading}...</h4></summary>
<p>तच् च वेदस्य त्रिवृत्यर्थम् इदं दर्शयति ॥ ११.२६० ॥</p>
</details>
</div>
<blockquote>
<p><strong>ऋचो यजूंषि चान्यानि सामानि विविधानि च ।</strong><br>
<strong>एष ज्ञेयस् त्रिवृद् वेदो यो वेदैनं स वेदवित्  ॥ ११.२६१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/264_Rcho_yajUMShi.md">
<details open><summary><h4>भारुचिः ...{Loading}...</h4></summary>
<p><strong>ऋचः</strong> प्रसिद्धाः । <strong>यजूंष्</strong>याद्यानि संहितागतानि न तु ब्राह्मणमधे ऽधीतानि पदक्रमान्वितानि । &ldquo;ययोर् ओजसा स्कभिता रजांसि&rdquo; इत्य् एवमादीनि <strong>सामानि</strong> पुनर् <strong>विविधानि</strong> ग्रामारण्यार्चिकस्तौभिकानि ॥ ११.२६१ ॥</p>
</details>
</div>
<blockquote>
<p><strong>आद्यं यत् त्र्यक्षरं ब्रह्म त्रयी यस्मिन् प्रतिष्ठिता ।</strong><br>
<strong>स गुह्यो ऽन्यस् त्रिवृद्वेदो यस् तं वेद स वेदवित्  ॥ ११.२६२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/265_AdyaM_yat.md">
<details open><summary><h4>भारुचिः ...{Loading}...</h4></summary>
<p>यत् त्र्यक्षरं ब्रह्म वर्णत्रयसमुदाय ॐकारः । यस् तं वेद स वेदवित् । तथा च ब्राह्मणम्, &ldquo;[तद्] यथा शङ्कुना सर्वाणि पर्णानि&rdquo; इत्य् एवमादि । तस्य चोपासना पुरस्ताद् उक्तेति । तथा च ब्राह्मनम्- &ldquo;ओम् इत्य् एतद् अक्षरम् उद्गीथम् पासीत&rdquo; इति ॥ ११.२६२ ॥</p>
<p><strong>इति भारुचेः कृतौ मनुशास्त्रविवरण एकादशो ऽध्यायः ॥</strong></p>
</details>
</div>

  </div>
</article>


        

        



    <aside class="card border noPrint" id="section-tree-item-dharmaH_smRtiH_manuH_bhAruchiH_11_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/smRtiH/manuH/bhAruchiH/11/">११ </a>
            <a data-toggle="collapse" href="#section-tree-item-body-dharmaH_smRtiH_manuH_bhAruchiH_11_md" role="button" aria-expanded="false" aria-controls="section-tree-item-body-dharmaH_smRtiH_manuH_bhAruchiH_11_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_smRtiH_manuH_bhAruchiH_11_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ११</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
