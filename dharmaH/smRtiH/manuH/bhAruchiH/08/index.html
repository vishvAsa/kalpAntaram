<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ०८</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/smRtiH/manuH/bhAruchiH/08/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/smRtiH/manuH/bhAruchiH/08/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/smRtiH/manuH/bhAruchiH/08/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="०८">
  <meta property="og:description" content="**अष्टमो ऽध्यायः **
एवम् अयं सप्तमाध्यायोपदिष्टेन (?) राजशास्त्रेण यथान्यायं सुविहितराज्यतन्त्रः प्रजापरिपालनार्थम् ।
व्यवहारान् दिदृक्षुस् तु ब्राह्मणैः सह पार्थिवः ।
मन्त्रज्ञैर् मन्त्रिभिश् चैव विनीतः प्रविशेत् सभाम् ॥ ८.१ ॥
भारुचिः ...{Loading}... मात्स्यम्यायनिवृत्त्या लोकस्थित्यर्थम् अयं व्यवहारान् द्रष्टुम् अन्वेषणशीलः ब्राह्मणैः सह पार्थिवः यान् उपरिष्टाद् वक्ष्यति “यस्मिन् देशे निषीदन्ति विप्रा वेदविदस् त्रयः” इति तैः सह । यतस् तेषाम् इदं विशेषणं क्रियते मन्त्रज्ञैर् इति । एवं च यदि वेदविदो ऽपि सन्तो मन्त्रज्ञा न भवन्त्य् अधिकलक्षणप्राप्त्यर्थम् इदं तद्विशेषणम् । लोकव्यवहारज्ञा मन्त्रज्ञाः । मन्त्रिभिश् चैव मन्त्रज्ञैर् इति समानं पूर्वविशेषणम् । इयांस् तु विशेषः- मन्त्रिणो राजतन्त्रव्यवहारज्ञा नियोगत इष्यन्ते, इतरत्र तु न प्रतिषेधः । अतस् तान् अप्य् एवं विशिनष्टि । विनीतः प्रविशेत् सभाम् । विनीतो ऽनुद्धतवेषालङ्कारः । सभां वक्ष्यमाणाम् “ब्रह्मणस् तां सभां विदुर्” इति । सत्य् अपि च ब्राह्मणस्य धर्मोपदेष्टृत्वे गुरुत्वे च व्यवहारदर्शने ब्राह्मणो न प्रधानीक्रियते । असमर्थो ह्य् असाव् अल्पपरिग्रहत्वाद् अकार्यकारिणो वशीकर्तुम् । क्षत्रियस्य तु करशुल्कप्रीतिभोगदण्डपरिक्रयेण प्रजापालनोपदेशात् परिग्रहमहत्त्वं वृत्तिमतो ऽर्थगृहीतम्, यतः प्रजासंरक्षणार्थम् अकार्यकारिणां निग्रहे तस्य सामर्थम् अस्ति । एवं च सति व्यवहारदर्शने क्षत्रियः प्राधान्येनोपदिश्यते । अथ वादृष्टप्रयोजन एव क्षत्रियस्य व्यवहारदर्शनोपदेशः । व्यवहरणं व्यवहारः । इहैको ऽपि स्वार्थ[संबन्धितया] व्यवहर्तीतरो ऽप्य् अन्यथेत्य् एवं विविधं नानावहरणम्, विरुद्धं वेतरेतरहरणं व्यवहारः ॥ ८.१ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="०८">
  <meta itemprop="description" content="**अष्टमो ऽध्यायः **
एवम् अयं सप्तमाध्यायोपदिष्टेन (?) राजशास्त्रेण यथान्यायं सुविहितराज्यतन्त्रः प्रजापरिपालनार्थम् ।
व्यवहारान् दिदृक्षुस् तु ब्राह्मणैः सह पार्थिवः ।
मन्त्रज्ञैर् मन्त्रिभिश् चैव विनीतः प्रविशेत् सभाम् ॥ ८.१ ॥
भारुचिः ...{Loading}... मात्स्यम्यायनिवृत्त्या लोकस्थित्यर्थम् अयं व्यवहारान् द्रष्टुम् अन्वेषणशीलः ब्राह्मणैः सह पार्थिवः यान् उपरिष्टाद् वक्ष्यति “यस्मिन् देशे निषीदन्ति विप्रा वेदविदस् त्रयः” इति तैः सह । यतस् तेषाम् इदं विशेषणं क्रियते मन्त्रज्ञैर् इति । एवं च यदि वेदविदो ऽपि सन्तो मन्त्रज्ञा न भवन्त्य् अधिकलक्षणप्राप्त्यर्थम् इदं तद्विशेषणम् । लोकव्यवहारज्ञा मन्त्रज्ञाः । मन्त्रिभिश् चैव मन्त्रज्ञैर् इति समानं पूर्वविशेषणम् । इयांस् तु विशेषः- मन्त्रिणो राजतन्त्रव्यवहारज्ञा नियोगत इष्यन्ते, इतरत्र तु न प्रतिषेधः । अतस् तान् अप्य् एवं विशिनष्टि । विनीतः प्रविशेत् सभाम् । विनीतो ऽनुद्धतवेषालङ्कारः । सभां वक्ष्यमाणाम् “ब्रह्मणस् तां सभां विदुर्” इति । सत्य् अपि च ब्राह्मणस्य धर्मोपदेष्टृत्वे गुरुत्वे च व्यवहारदर्शने ब्राह्मणो न प्रधानीक्रियते । असमर्थो ह्य् असाव् अल्पपरिग्रहत्वाद् अकार्यकारिणो वशीकर्तुम् । क्षत्रियस्य तु करशुल्कप्रीतिभोगदण्डपरिक्रयेण प्रजापालनोपदेशात् परिग्रहमहत्त्वं वृत्तिमतो ऽर्थगृहीतम्, यतः प्रजासंरक्षणार्थम् अकार्यकारिणां निग्रहे तस्य सामर्थम् अस्ति । एवं च सति व्यवहारदर्शने क्षत्रियः प्राधान्येनोपदिश्यते । अथ वादृष्टप्रयोजन एव क्षत्रियस्य व्यवहारदर्शनोपदेशः । व्यवहरणं व्यवहारः । इहैको ऽपि स्वार्थ[संबन्धितया] व्यवहर्तीतरो ऽप्य् अन्यथेत्य् एवं विविधं नानावहरणम्, विरुद्धं वेतरेतरहरणं व्यवहारः ॥ ८.१ ॥">
  <meta itemprop="wordCount" content="21419">
  <meta name="twitter:card" content="summary">
  <meta name="twitter:title" content="०८">
  <meta name="twitter:description" content="**अष्टमो ऽध्यायः **
एवम् अयं सप्तमाध्यायोपदिष्टेन (?) राजशास्त्रेण यथान्यायं सुविहितराज्यतन्त्रः प्रजापरिपालनार्थम् ।
व्यवहारान् दिदृक्षुस् तु ब्राह्मणैः सह पार्थिवः ।
मन्त्रज्ञैर् मन्त्रिभिश् चैव विनीतः प्रविशेत् सभाम् ॥ ८.१ ॥
भारुचिः ...{Loading}... मात्स्यम्यायनिवृत्त्या लोकस्थित्यर्थम् अयं व्यवहारान् द्रष्टुम् अन्वेषणशीलः ब्राह्मणैः सह पार्थिवः यान् उपरिष्टाद् वक्ष्यति “यस्मिन् देशे निषीदन्ति विप्रा वेदविदस् त्रयः” इति तैः सह । यतस् तेषाम् इदं विशेषणं क्रियते मन्त्रज्ञैर् इति । एवं च यदि वेदविदो ऽपि सन्तो मन्त्रज्ञा न भवन्त्य् अधिकलक्षणप्राप्त्यर्थम् इदं तद्विशेषणम् । लोकव्यवहारज्ञा मन्त्रज्ञाः । मन्त्रिभिश् चैव मन्त्रज्ञैर् इति समानं पूर्वविशेषणम् । इयांस् तु विशेषः- मन्त्रिणो राजतन्त्रव्यवहारज्ञा नियोगत इष्यन्ते, इतरत्र तु न प्रतिषेधः । अतस् तान् अप्य् एवं विशिनष्टि । विनीतः प्रविशेत् सभाम् । विनीतो ऽनुद्धतवेषालङ्कारः । सभां वक्ष्यमाणाम् “ब्रह्मणस् तां सभां विदुर्” इति । सत्य् अपि च ब्राह्मणस्य धर्मोपदेष्टृत्वे गुरुत्वे च व्यवहारदर्शने ब्राह्मणो न प्रधानीक्रियते । असमर्थो ह्य् असाव् अल्पपरिग्रहत्वाद् अकार्यकारिणो वशीकर्तुम् । क्षत्रियस्य तु करशुल्कप्रीतिभोगदण्डपरिक्रयेण प्रजापालनोपदेशात् परिग्रहमहत्त्वं वृत्तिमतो ऽर्थगृहीतम्, यतः प्रजासंरक्षणार्थम् अकार्यकारिणां निग्रहे तस्य सामर्थम् अस्ति । एवं च सति व्यवहारदर्शने क्षत्रियः प्राधान्येनोपदिश्यते । अथ वादृष्टप्रयोजन एव क्षत्रियस्य व्यवहारदर्शनोपदेशः । व्यवहरणं व्यवहारः । इहैको ऽपि स्वार्थ[संबन्धितया] व्यवहर्तीतरो ऽप्य् अन्यथेत्य् एवं विविधं नानावहरणम्, विरुद्धं वेतरेतरहरणं व्यवहारः ॥ ८.१ ॥">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/smRtiH\/manuH\/bhAruchiH\/08\/".replace(basePath, "/");
  pageVars.pageParams = {};
  pageVars.pageSource = "dharmaH\/smRtiH\/manuH\/bhAruchiH\/08.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/smRtiH/manuH/bhAruchiH/08/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ०८</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०८">०८</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/smRtiH/manuH/bhAruchiH/08.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>**अष्टमो ऽध्यायः **</p>
<p>एवम् अयं सप्तमाध्यायोपदिष्टेन (?) राजशास्त्रेण यथान्यायं सुविहितराज्यतन्त्रः प्रजापरिपालनार्थम् ।</p>
<blockquote>
<p><strong>व्यवहारान् दिदृक्षुस् तु ब्राह्मणैः सह पार्थिवः ।</strong><br>
<strong>मन्त्रज्ञैर् मन्त्रिभिश् चैव विनीतः प्रविशेत् सभाम्  ॥ ८.१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/001_vyavahArAn_didRxus.md">
<details open><summary><h4>भारुचिः ...{Loading}...</h4></summary>
<p>मात्स्यम्यायनिवृत्त्या लोकस्थित्यर्थम् अयं व्यवहारान् द्रष्टुम् अन्वेषणशीलः <strong>ब्राह्मणैः सह पार्थिवः</strong> यान् उपरिष्टाद् वक्ष्यति &ldquo;यस्मिन् देशे निषीदन्ति विप्रा वेदविदस् त्रयः&rdquo; इति तैः सह । यतस् तेषाम् इदं विशेषणं क्रियते <strong>मन्त्रज्ञैर्</strong> इति । एवं च यदि वेदविदो ऽपि सन्तो <strong>मन्त्रज्ञा</strong> न भवन्त्य् अधिकलक्षणप्राप्त्यर्थम् इदं तद्विशेषणम् । लोकव्यवहारज्ञा <strong>मन्त्रज्ञाः</strong> । <strong>मन्त्रिभिश् चैव मन्त्रज्ञैर्</strong> इति समानं पूर्वविशेषणम् । इयांस् तु विशेषः- मन्त्रिणो राजतन्त्रव्यवहारज्ञा नियोगत इष्यन्ते, इतरत्र तु न प्रतिषेधः । अतस् तान् अप्य् एवं विशिनष्टि । <strong>विनीतः प्रविशेत् सभाम्</strong> । <strong>विनीतो</strong> ऽनुद्धतवेषालङ्कारः । <strong>सभां</strong> वक्ष्यमाणाम् &ldquo;ब्रह्मणस् तां सभां विदुर्&rdquo; इति । सत्य् अपि च ब्राह्मणस्य धर्मोपदेष्टृत्वे गुरुत्वे च व्यवहारदर्शने ब्राह्मणो न प्रधानीक्रियते । असमर्थो ह्य् असाव् अल्पपरिग्रहत्वाद् अकार्यकारिणो वशीकर्तुम् । क्षत्रियस्य तु करशुल्कप्रीतिभोगदण्डपरिक्रयेण प्रजापालनोपदेशात् परिग्रहमहत्त्वं वृत्तिमतो ऽर्थगृहीतम्, यतः प्रजासंरक्षणार्थम् अकार्यकारिणां निग्रहे तस्य सामर्थम् अस्ति । एवं च सति व्यवहारदर्शने क्षत्रियः प्राधान्येनोपदिश्यते । अथ वादृष्टप्रयोजन एव क्षत्रियस्य व्यवहारदर्शनोपदेशः । व्यवहरणं व्यवहारः । इहैको ऽपि स्वार्थ[संबन्धितया] व्यवहर्तीतरो ऽप्य् अन्यथेत्य् एवं विविधं नानावहरणम्, विरुद्धं वेतरेतरहरणं व्यवहारः ॥ ८.१ ॥</p>
</details>
</div>
<blockquote>
<p><strong>तत्रासीनः स्थितो वापि पाणिम् उद्यम्य दक्षिणम् ।</strong><br>
<strong>विनीतवेषाभरणः पश्येत् कार्याणि कार्यिणाम्  ॥ ८.२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/002_tatrAsInaH_sthito.md">
<details open><summary><h4>भारुचिः ...{Loading}...</h4></summary>
<p>[<strong>आसीनस्</strong> तपस्विविद्वद्]ब्राह्मणगुरुवर्जम् इतरजनस्य <strong>पश्येत्</strong>; स्थित्वो वापि तपस्विप्रभृतीनां वर्णोत्तमानाम् । <strong>स्थितो वापि</strong> तपस्विप्रभृतीनां वर्णोत्तमानाम् । <strong>पाणि</strong>ग्रहणं बाह्पलक्षणार्थम् । यस्माद् ब्रह्मसभैषा । तथा चोक्तम् अग्न्यगारादिषु [दक्षिणबाहूद्धरणम् । <strong>विनीत</strong>]<strong>वेषाभरणं</strong> हि राजानं सुखम् उपसर्पिष्यन्त्य् अर्थिनः । अथ वायम् अस्यादृष्टप्रयोजन एव नियतशास्त्रस्यार्थवत्त्वाय । यत एवं <strong>पश्येत् कार्याणि कार्यिणाम्</strong> अर्थिनाम्, न स्वयमुत्पाद्यकार्याणि, ये[षु न शास्त्रोप]देशस्य सामर्थ्यं दृष्टम् । यतो ऽयम् अर्थिविषयो व्यवहारदर्शनोपदेश इत्य् गम्यते । यतो ऽयम् अर्थिविषयो व्यवहारदर्शनोपदेश इति गम्यते । एवं च सत्य् अविधित्वं समर्थ्[इत्]अं भवति । इतरथा हि परिग्रहवत्स्व् अन्येषूपदेशस्य परिसंख्या [न स्यात् । न] चैकस्योपदेशस्योभयत्र सामर्थ्यम् अस्ति, एकार्थत्वाद् वाक्यस्य ।  एवं च स्वपरिग्रहे ब्राहणादीनां (?) व्यवहारदर्शनम् अप्रतिषिद्धं भवति । ननु च <strong>कार्यिणां [कार्याणी</strong>ति अर्थिनाम् इति] तेन वक्ष्यति &ldquo;नोत्पादयेत् स्वयं कार्यम्&rdquo; इति तदनुवाद एवायम् अस्वार्थः प्रसङ्गत इह विज्ञेयः; अथ वा भवत्व् अस्येह स्वार्थ उपदेश उत्तरत्र त्व् अनुवादो विशेषार्थः, &ldquo;नाप्य् अस्य पुरुष&rdquo; इति ॥ ८.२ ॥</p>
<p><em>यद् उक्तं &ldquo;पश्येत् कार्याणि कार्यिणाम्&rdquo; इति, अत्र कारणं वक्तव्यम् । अत इदम् आरभ्यते तत्कारणप्रसिद्ध्यर्थम् ।</em></p>
</details>
</div>
<blockquote>
<p><strong>प्रत्यहं देशदृष्टैश् च शास्त्रदृष्टैश् च हेतुभिः ।</strong><br>
<strong>अष्टादशसु मार्गेषु निबद्धानि पृथक् पृथक्  ॥ ८.३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/003_pratyahan_deshadRShTaish.md">
<details open><summary><h4>भारुचिः ...{Loading}...</h4></summary>
<p><strong>अष्टादशसु मार्गेषु</strong> व्यवहारस्थानेष्व् ऋणादानादिषु वक्ष्यमाणेषु <strong>पृथक् पृथङ् निबद्धानि</strong>, देशाचारव्यवस्थया कर्षकवणिक्पशुपालादिषु धर्मेण, शास्त्रव्यवस्थया च शास्त्रोक्तैर् <strong>हेतुभिः</strong> साक्षिशपथादिभिः <strong>प्रत्यहम्</strong> अग्लायमानो राजा <strong>पश्येत् कार्याणि कार्यिणाम्</strong> । यद्य् अपि लौकिकान्य् अपि शास्त्रोक्तानि लिङ्गानि &ldquo;बाह्यैर् विभावयेल् लिङ्गैः,&rdquo; &ldquo;तथानुमाने[न] नयेद् धर्मस्य नृपतिः पदम्&rdquo; इत्य् एवमादीनि, तथापीदं लौकिकप्रमाणानुवादि । शास्त्रलक्षणम् तु प्रमाणं शाक्षिशपथादि । यद्य् अपि च लौकिकप्रमाणानुवाद इह शास्त्रे ऽस्ति कुतश्चित् कारणात्, तथापि शास्त्रं लोकम् एव प्रमाणीकरोति केषुचित् कार्येषु । तथा च वक्ष्यति &ldquo;समुद्रयानकुशला देशहालार्थदर्शिणः&rdquo; इत्य् एवमादि । अतः पृथग्<strong>देश</strong>ग्रहणं न्याय्यम् ॥ ८.३ ॥</p>
<p><em>तानि च व्यवहारवसूनीमानि निर्दिश्यन्ते ।</em></p>
</details>
</div>
<blockquote>
<p><strong>तेषाम् आद्यम् ऋणादानं निक्षेपो ऽस्वामिविक्रयः ।</strong><br>
<strong>संभूय च समुत्थानं दत्तस्यानपकर्म च ॥ ८.४ ॥</strong><br>
<strong>वेतनस्यैव चादानं संविदश् च व्यतिक्रमः ।</strong><br>
<strong>क्रयविक्रयानुशयो विवादः स्वामिपालयोः ॥ ८.५ ॥</strong><br>
<strong>सीमाविवादधर्मश् च पारुष्ये दण्डवाचिके ।</strong><br>
<strong>स्तेयं च साहसं चैव स्त्रीसंग्रहणम् एव च ॥ ८.६ ॥</strong><br>
<strong>स्त्रीपुंधर्मो विभागश् च द्यूतम् आह्वानम् एव च ।</strong><br>
<strong>पदान्य् अष्टादशैतानि व्यवहारस्थिताव् इह  ॥ ८.७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/007_strI-pundharmo_vibhAgash.md">
<details open><summary><h4>भारुचिः ...{Loading}...</h4></summary>
<p>विवादास्पदनिर्देशो ऽत्र चतुर्भिः श्लोकैः । <strong>आद्यं</strong> मुख्यम् । ऋणव्यवहारो ह्य् एष वनवासिनो ऽपि स्पृशति, अतो ऽस्य मुख्यतोच्यते ॥ ८.४–७ ॥</p>
</details>
</div>
<blockquote>
<p><strong>एषु स्थानेषु भूयिष्ठं विवादं चरतां नृणाम् ।</strong><br>
<strong>धर्मं शाश्वतम् आश्रित्य कुर्यात् कार्यविनिर्णयम्  ॥ ८.८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/008_eShu_sthAneShu.md">
<details open><summary><h4>भारुचिः ...{Loading}...</h4></summary>
<p>एतानि व्यवहार[व]स्तूनि प्रधानभूतानि । तद्भेदानाम् आनन्त्याद् अशक्यो ह्य् अशेषतो निर्देशः कर्तुम् । <strong>भूयिष्ठ</strong>वचनाच् चैव तद्व्यवहारवस्तुबहुत्वं गम्यते । अनुक्तानाम् अपि शास्त्रानुसारिण्या प्रज्ञया <strong>धर्मं शाश्वतम् आश्रित्य</strong> कार्यनिर्णयं <strong>कुर्यात्</strong> । पितृपितामहादिप्रवर्तितम् अप्य् उत्सृज्यान्याय्यम् यत् कार[णात्] प्रायेण कृतानुसारी लोकः, विशेषेण तु राजान इति । अतो ऽयम् &ldquo;आस्थीयते यत्न&rdquo; इति, सामान्यश् चायम् उपदेशः । विशेषास् त्व् अस्य विषये वक्ष्यन्ते ॥ ८.८ ॥</p>
</details>
</div>
<blockquote>
<p><strong>यदा स्वयं न कुर्यात् तु नृपतिः कार्यदर्शनम् ।</strong><br>
<strong>तदा नियुञ्ज्याद् विद्वांसं ब्राह्मणं कार्यदर्शने  ॥ ८.९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/009_yadA_svayam.md">
<details open><summary><h4>भारुचिः ...{Loading}...</h4></summary>
<p>यदा कुतश्चिन् निमित्तान्तरतः स्वयं नृपतिः कार्यं न पश्येत्, तदा नियुञ्ज्याद् <strong>ब्राह्मणं कार्यदर्शने</strong>, नान्यवर्णं धर्मज्ञं व्यवहारज्ञम् अपि सन्तम्, ब्राह्मणम् अपि च विद्वांसं ब्राह्मणज्ञेयेष्व् एव शास्त्रेषु । तद्वर्तिधर्मानतिलङ्घनार्थोच्यते- व्यवहारदर्शनार्था तु विद्वत्तार्थगृहीतत्वाद् अशासनीया (?) ॥ ८.९ ॥</p>
</details>
</div>
<blockquote>
<p><strong>सो ऽस्य कार्याणि संपश्येत् सभ्यैर् एव त्रिभिर् वृतः ।</strong><br>
<strong>सभाम् एव प्रविश्याग्र्याम् आसीनः स्थित एव वा  ॥ ८.१० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/010_so.asya.md">
<details open><summary><h4>भारुचिः ...{Loading}...</h4></summary>
<p>राजन्य् अस्वस्थशरीर कार्यान्तरव्याकुले वा <strong>सभाम् एव प्रविश्याग्रां</strong> न ततो ऽन्यत्र; न स[भायाम् अपि] राजासनम् अधिरुह्य, किं तर्हि सभायाम् एवान्यासनस्थः । <strong>आसीनः स्थित एव वेति</strong> स्थानासनयोर् विकल्पः । उक्तं प्रयोजनम् । सभायां साधवः <strong>सभ्याः</strong>, ते चोक्तविशेषणा एव सन्तो राजस्थानीयब्राह्मणसहाया एव भवेयुः ॥ ८.१० ॥</p>
<p><em>अग्र्या सभ्येत्य् उक्तिम्, यतस् तदर्थम् इदम् उच्यते ।</em></p>
</details>
</div>
<blockquote>
<p><strong>यस्मिन् देशे निषीदन्ति विप्रा वेदविदस् त्रयः ।</strong><br>
<strong>राज्ञश् च प्रकृतो विद्वान् ब्रह्मणस् ताम् सभां विदुः  ॥ ८.११ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/011_yasmin_deshe.md">
<details open><summary><h4>भारुचिः ...{Loading}...</h4></summary>
<p><strong>त्रि</strong>ग्रहणान् नावेदविदस् ते स्युः; दण्डापूपिकया चत्वारो ऽपि न विरुद्ध्यन्ते । <strong>राज्ञश् च</strong> सहायं <strong>प्रकृतो विद्वान्</strong> इ[त्य् अनु]वाद उत्तरार्थः । <strong>ब्रह्मणस् तां सभां विदुः</strong> । <u>केचित्</u> तु ब्राह्मण इति पठन्ति । <u>तद् अयुक्तम्</u> । उक्तत्वाद् अस्य जातेः- &ldquo;तदा नियुञ्ज्याद् विद्वांसं ब्राह्मणं कार्यकर्शने&rdquo; इति पूर्वत्र । <strong>ब्रह्मणो</strong> ग्रहणं सभास्तुत्यर्थं युक्त[ं, ब्रह्म]सभेति । अथ वा &ldquo;विनीतः प्रविशेत् सभाम्&rdquo; इत्य् उक्तं यत्, तदुपलक्षणार्थम् इदम् उक्तम् । <strong>यद्मिन् देश निषीदन्ति</strong> इत्य् एवमादि लौकिकसभानिवृत्त्यर्थम् ॥ ८.११ ॥</p>
</details>
</div>
<blockquote>
<p><strong>धर्मो विद्धस् त्व् अधर्मेण सभां यत्रोप्[अतिष्ठते ।</strong><br>
<strong>शल्यं चास्य न कृन्तन्ति विद्धास् तत्र सभासदः  ॥ ८.१२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/012_dharmo_viddhas.md">
<details open><summary><h4>भारुचिः ...{Loading}...</h4></summary>
<p><strong>धर्म</strong> इति] तस्य वेधो ऽन्यथादर्शनम् । तत्फलं तु धर्मव्यवस्थाभङ्गहेतोर् अधिकृतब्राह्मणस्येदम् उच्यते । <strong>शल्यं चास्य न कृन्तन्ति विद्धास् तत्र सभासदः</strong>- शल्यम् इव शल्यप्रतिष्ठाहेतुत्वात् अस्य [यदि] न कृन्तन्त्य् एते पुन[ः] सभासदः विद्धाः सन्तः प्राग् एव । यतश् चैतद् एवम् अतो ऽसम्यक् प्रवर्तमानो राजा प्रकृतो वा ब्राह्मणस् सभ्यैर् नानुमन्तव्यः, व्यतिक्रमाद् धर्मवेधभयात् ॥ ८.१२ ॥</p>
<p><em>अतः ।</em></p>
</details>
</div>
<blockquote>
<p><strong>सभा व न प्रवेष्टव्या वक्तव्यं वा समञ्जसम् ।</strong>
<strong>अब्रुवन् विब्रुवन् वापि नरो भवति किल्बिषी  ॥ ८.१३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/013_sabhAM_vA.md">
<details open><summary><h4>भारुचिः ...{Loading}...</h4></summary>
<p>&gt; <strong>सभा व न प्रवेष्टव्या वक्तव्यं वा समञ्जसम् ।</strong></p>
<p>व्यवहारप्रदर्शनाधिकारो वा न प्रतिपत्तव्यो राजतः सभ्यैः, वक्तव्यं वा प्रतिपन्नाधिकारैस् तत्र समञ्जसं सत्यम् । येन —</p>
<p>&gt; <strong>अब्रुवन् विब्रुवन् वापि नरो भवति किल्बिषी  ॥ ८.१३ ॥</strong></p>
<p>न केवलं विब्रुवन् किल्बिषी भवति, किं तर्हि अब्रुवन्न् अपि । अतो न &ldquo;सभ्यैर् अयम् उपेक्षणीयो ऽन्यथा पश्यन् राजप्रकृतो ऽयं करोत्य् एवम्, तद् एवं न वयम्&rdquo; इति नात्रौदासीन्याद् यूयम् उच्यध्वम् ॥ ८.१३ ॥</p>
<p><em>तथा चाहुः ।</em></p>
</details>
</div>
<blockquote>
<p><strong>यत्र धर्मो ह्य् अधर्मेण</strong> <strong>सत्यं यत्रानृतेन च ।</strong><br>
<strong>हन्यते प्रेक्षमाणानां हतास् तत्र सभासदः  ॥ ८.१४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/014_yatra_dharmo.md">
<details open><summary><h4>भारुचिः ...{Loading}...</h4></summary>
<p>&gt; <strong>यत्र धर्मो ह्य् अधर्मेण</strong></p>
<p>व्यवस्था चाव्यवस्थया पूर्वापरादिविप्रतिषेधानुमोदनादिलक्षणया,</p>
<p>&gt; <strong>सत्यं यत्रानृतेन च ।</strong></p>
<p>कूटसाक्षिभिः,</p>
<p>&gt; <strong>हन्यते प्रेक्षमाणानां हतास् तत्र सभासदः  ॥ ८.१४ ॥</strong></p>
<p>तस्मात् सभ्यैर् नोदासीनैर् भवितव्यम् । न साक्षिणः कुर्वन्तीति सभ्या मुच्यन्ते ॥ ८.१४ ॥</p>
<p><em>एवं च सति ।</em></p>
</details>
</div>
<blockquote>
<p><strong>धर्म एव हतो हन्ति धर्मो रक्षति रक्षितः ।</strong><br>
<strong>तस्माद् धर्मो न हन्तव्यो मा नो धर्मो हतो वधीत्  ॥ ८.१५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/015_dharma_eva.md">
<details open><summary><h4>भारुचिः ...{Loading}...</h4></summary>
<p>एवम् अभिप्रायेण राजप्रकृतो ऽवबोध्यते- &ldquo;धर्मप्रसादाद् इदम् आधिपत्यं ते प्राप्तम्&rdquo;, येन न राजप्रसादात् । अतो न धर्मं हन्तुम् अर्हति । एकेवचनाच् च लिङ्गाद् औपरिष्ठके श्लोके, &ldquo;तस्माद् धर्मं न लोपेयेत्&rdquo; इत्य् अस्माद् राजप्रकृतो, न सभासदो बहुत्वात् ॥ ८.१५ ॥</p>
<p><em>यतश् च निर्वचनम् इदम् ।</em></p>
</details>
</div>
<blockquote>
<p><strong>वृषो हि भगवान् धर्मस् तस्य यः कुरुते लयम् ।</strong><br>
<strong>वृषलं तं विदुर् देवास् तस्माद् धर्मं न लोपयेत्  ॥ ८.१६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/016_vRSho_hi.md">
<details open><summary><h4>भारुचिः ...{Loading}...</h4></summary>
<p>न जातिवृषल एव वृषलः, किं तर्हि विकर्मणात्र वृषलो भवति । तथा च सति किं ब्राह्मणजातिस् ते करिष्यति व्यतिक्रमाद् अधर्मेण ग्रस्यमानस्य । यत्कारणाद् राजनियुक्तब्राह्मणोपालम्भ एवायम् ॥ ८.१६ ॥</p>
<p><em>इदम् अपरं प्रसंख्यानम् अधिकृतब्राह्मणव्यवस्थार्थम् उच्यते ।</em></p>
</details>
</div>
<blockquote>
<p><strong>एक एव सुहृद् धर्मो निधने ऽप्य् अनुयाति यः ।</strong><br>
<strong>शरीरेण समं नाशं सर्वम् अन्यद् धि गच्छति  ॥ ८.१७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/017_eka_eva.md">
<details open><summary><h4>भारुचिः ...{Loading}...</h4></summary>
<p>यतः सुहृन्मित्राद्य् अपेक्षयापि न धर्मो मोक्तव्यः । अन्यथा हि तदुपेक्षया न केवलम् अपराधिनः प्रत्यवायो ऽन्यथादर्शने, किं तर्हि —</p>
</details>
</div>
<blockquote>
<p><strong>पादो ऽधर्मस्य कर्तारं पादः साक्षिणम् ऋच्छति ।</strong><br>
<strong>पादः सभासदः सर्वान् पादो राजानम् ऋच्छति  ॥ ८.१८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/018_pAdo.adharmasya.md">
<details open><summary><h4>भारुचिः ...{Loading}...</h4></summary>
<p>यतो नैवम् उपेक्षा कर्तव्या, &ldquo;कर्ता साक्षिणो वा दोषेण संबध्यन्ते, किम् अस्माकम् उदासीनानां भविष्यति&rdquo; इति । असम्यग्व्यवहारदर्शने हि सर्वत्रैनो विभज्यते । यद्य् अपि चैनसो ऽन्येन कृतस्य विभागो नास्ति, दोषसंबन्धार्थवादस् त्व् अनेन न्यायेन प्रदर्श्यते असम्यग्दर्शननिवृत्त्यर्थम् ॥ ८.१८ ॥</p>
</details>
</div>
<blockquote>
<p><strong>राजा भवत्य् अनेनास् तु मुच्यन्ते च सभासदः ।</strong><br>
<strong>एनो गच्छति कर्तारं निन्दार्हो यत्र निद्यते  ॥ ८.१९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/019_rAjA_bhavaty.md">
<details open><summary><h4>भारुचिः ...{Loading}...</h4></summary>
<p>एवं सम्यग्व्यवहारदर्शने,सर्वम् इदं साधु संपद्यत इति अर्थप्राप्तो ऽप्य् अयम् अर्थो वाक्यस्वाभाव्याद् अनूद्यते ॥ ८.१९ ॥</p>
</details>
</div>
<blockquote>
<p><strong>जातिमात्रोपजीवी वा कामं स्याद् ब्राह्मणब्रुवः ।</strong><br>
<strong>धर्मप्रवक्ता नृपतेर् न तु शूद्रः कथंचन  ॥ ८.२० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/020_jAtimAtropajIvI_vA.md">
<details open><summary><h4>भारुचिः ...{Loading}...</h4></summary>
<p>राजाधिकृतविद्वद्ब्राह्मणाभावे सति तत्र शास्त्रवित् क्षत्रियवैश्याधिकारार्थो ऽयम् आरम्भः । न <strong>जातिमात्रोपजीविनः</strong> । कथं कृत्वा । उक्तं हि &ldquo;तदा नियुञ्ज्याद् विद्वांसं ब्राह्मणं कार्यदर्शने&rdquo; इति । अत्र ब्राह्मणग्रहणं वर्णत्रयपर्युदासार्थम् इत्य् उक्तम् । एवं च सति तत्प्रतिषेधाद् एव शूद्रप्रतिषेधे सिद्धे पुनः शूद्रप्रतिषेध इह क्रियमाणः क्षत्रियवैश्याभ्यनुज्ञानार्थो विज्ञायते । यस्माद् अकृतकारि हि शास्त्रम् एवं युक्त्यारम्भम् अयुक्तारम्भः भवति । अन्यथा पौनरुक्त्यायुक्त्यारम्भः स्यात् । न च शास्त्रविद्ब्राह्मणाभावे तदभाववैकल्पिकम् अर्थलोपात् जातिमात्रोपजीविनम् अविद्वद्ब्राह्मणम् असमर्थं व्यवहारदर्शने शास्त्रम् अधिकर्तुम् अर्हति । न हि कश्चिल् लोके ऽन्धो रूपदर्शने ऽधिकरोति । एवं च सति नायम् अभाववैकल्पिको ब्राह्मणः । किं तर्हि पर्युदासार्थम् एवेदं वचनं जातिमारोपजी[विनः] । तथा च लोक उभयप्रतिषेध इत्थंभूतेषु वाक्येषु दृश्यते- &ldquo;कामं विषम् अपि भक्षय, मा चास्य गृहे भुङ्क्थाः&rdquo; इति । यत् एवम् उभयप्रतिषेधात् क्षत्रियवैश्याभ्यनुज्ञेयम् इति ॥ ८.२० ॥</p>
<p><em>एवं च सति</em> —</p>
</details>
</div>
<blockquote>
<p><strong>[यस्य शूद्रस् तु कुरुते] राज्ञो धर्मविवेचनम् ।</strong><br>
<strong>तस्य सीदति तद्राष्ट्रं पङ्के गौर् इव पश्यतः  ॥ ८.२१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/021_yasya_shUdras.md">
<details open><summary><h4>भारुचिः ...{Loading}...</h4></summary>
<p>&gt; <strong>[यस्य शूद्रस् तु कुरुते] राज्ञो धर्मविवेचनम् ।</strong></p>
<p>ब्राह्मणाधिकारस्थाने,</p>
<p>&gt; <strong>तस्य सीदति तद्राष्ट्रं पङ्के गौर् इव पश्यतः  ॥ ८.२१ ॥</strong></p>
<p>क्षत्रियवैश्यनियोगस्तुत्यर्थो ऽयं शूद्रप्रतिषेध्[अः । तद्विषयम् एवेदम् अप्य् उ]क्तम् —</p>
</details>
</div>
<blockquote>
<p><strong>यद्राष्ट्रं शूद्रभूयिष्ठं नास्तिकाक्रान्तम् अद्विजम् ।</strong><br>
<strong>विनश्यत्य् आशु तत् कृत्स्नं दुर्भिक्षव्याधिपीडितम्  ॥ ८.२२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/022_yad_rAShTram.md">
<details open><summary><h4>भारुचिः ...{Loading}...</h4></summary>
<p><strong>शूद्रभूयिष्ठम्</strong> इति धर्मानुशासितृशूद्रभूयिष्ठम् इत्य् अर्थः । एतत्साम्[अर्थ्यात् तद्]राष्ट्रं <strong>नास्तिकाक्रान्तं</strong> भवति । अत्र कारणं वक्ति । यस्माद् अद्विजप्रायं धर्मानुशासितृब्राह्मणरहितम् । युक्तं चैतद् । ईदृग् राष्ट्रं <strong>विनश्यति</strong> । अयम् अपि श्लोकः पूर्ववत् क्षत्रियवैश्यनियोगस्तुत्यर्थः । न तु जातिमात्रनियोगसुत्यर्थ इत्य् उक्तम् । यदा निराकुलो राजा स्वयं व्यवहारं द्रष्टुम् इच्छति, तदा —</p>
</details>
</div>
<blockquote>
<p><strong>धर्मासनम् अधिष्ठाय संवीताङ्गः समाहितः ।</strong><br>
<strong>प्रणम्य लोकपालेभ्यः कार्यदर्शनम् आरभेत्  ॥ ८.२३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/023_dharmAsanam_adhiShThAya.md">
<details open><summary><h4>भारुचिः ...{Loading}...</h4></summary>
<p>धर्मार्थम् आसनं <strong>धर्मासनम्</strong> । तत्रोपविश्य संवीताङ्ग इत्य् अनुवादात् विनीतवेषाभरणत्वस्यापूर्वगुणसंबन्धेन । <strong>समाहितो</strong> व्यवहारदर्शने । <strong>प्रणम्य लोकपालेभ्यः</strong> सभालेख्यस्थेभ्यः स्वस्थानेभ्यो वा वाङ्मनसाभ्यां <strong>कार्यदर्शनम् आरभेत्</strong> । व्यवहारदिदृक्षोर् दृष्टार्थो ऽयं विधिर् निर्देशो नृपतेः, अदृष्टार्थो वा शास्त्रस्यार्थवत्त्वाय ॥ ८.२३ ॥</p>
</details>
</div>
<blockquote>
<p><strong>अर्थानर्थाव् उभौ बुद्ध्वा धर्माधर्मौ च केवलौ ।</strong><br>
<strong>वर्णक्रमेण सर्वाणि पश्येत् कार्याणि कार्यिणाम्  ॥ ८.२४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/024_arthAnarthAv_ubhau.md">
<details open><summary><h4>भारुचिः ...{Loading}...</h4></summary>
<p>राष्ट्रसंप्रसादकोपाव् <strong>अर्थानर्थौ</strong> राज्यतन्त्रानुकूलप्रतिकूलौ, परत्र च <strong>धर्माधर्मौ</strong> दृष्टानपेक्षौ संपश्येत्, कार्यदर्शनम् आचरेत् । यद् वा अर्थानर्थौ वैरानुबन्धेतरनिमित्तौ <strong>बुद्ध्वेति</strong> । संनिपाते च व्यवहाराणां वर्णक्रमेणाश्रयेत् । <strong>पश्येत् कार्याणि कार्यिणाम्</strong> इत्य् उक्तम्- तत् पुनर् व्यवहारदर्शनम् अनुमानतो विशेषेण, यतस् तदर्थम् अभिधीयते —</p>
</details>
</div>
<blockquote>
<p><strong>बाह्यैर् विभावयेल् लिङ्गैर् भावम् अन्तर्गतं नृणाम् ।</strong><br>
<strong>स्वरवर्णेङ्गिताकारैश् चक्षुषा चेष्टितेन च  ॥ ८.२५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/025_bAhyair_vibhAvayel.md">
<details open><summary><h4>भारुचिः ...{Loading}...</h4></summary>
<p>स्वरश् च वर्णश् चङ्गितं च <strong>स्वरवर्णेङ्गितानि</strong> । <strong>आकारः</strong> शरीरेन्द्रियवैकृत्यम् । स्वरवर्णेङ्गितानि च तान्य् आकारश् च स्वरवर्णेङ्गिताकाराः । तैः स्वरवर्णेङ्गिताकारैः सामान्यविशेषधर्मेणायं निर्देशः । तत्र वैचित्र्यम् । स्वरवैकृत्यं गद्गदादिः । वर्णो गात्ररूपविपर्ययः । लिङ्गितं स्वेदवेपथुरोमाञ्चादिः । चक्षुषा चक्षुर् विकारेण । चेष्टितेन च हस्तभ्रूविक्षेपादिना । तद् एवम् अर्थिप्रत्यर्थिनोः साक्षिणां वानृतभावभाषितं स्वरादिविपर्ययेण प्रत्यक्षम् अपि वेदनीयं विजानीयात् । सामान्यमात्रोपदेशो ऽयम् । केचित् त्व् आहुः सव्यभिचारत्वाद् अनुमानस्य व्यवहारस्थितिः साक्षिभिः स्यात्, अविद्यमानेषु तु साक्षिष्व् अनुमानम् अप्य् आश्रयणीयम् । तद् एतद् अन्याय्यम् । यद्य् अनुमानं व्यभ्चारि दृष्टं ननु साक्षिवचनागमो ऽपि तथा दृष्टः । अथात्रविवेकयत्नान् निर्णयः । एवम् अनुमानादिष्व् अपि भविष्यति । यदि चानुमानं व्यभिचारि कथम् अविद्यमानेषु साक्षिषु तन्निर्णयार्थम् उपादेयम् इत्य् आचक्षीत । तस्माद् युक्तोपदेशम् अनुमानम् । तथा च कृत्वा व्यवहाराद् अन्यत्रापि लौकिकैः ॥ ८.२५ ॥</p>
</details>
</div>
<blockquote>
<p><strong>आकारैर् इङ्गितैर् गत्या चेष्टया भाषितेन च ।</strong><br>
<strong>नेत्रवक्त्रविकारैश् च गृह्यते ऽन्तर्गतं मनः  ॥ ८.२६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/026_AkArair_ingitair.md">
<details open><summary><h4>भारुचिः ...{Loading}...</h4></summary>
<p>आकरणं <strong>आकारः</strong> शरीरेन्द्रियविकरः । अस्य सामान्यवचनस्यायं विशेषः । <strong>आकारैः</strong> तैश् तद्विकारैर् इङ्गितादिभिः व्य्वहाराद् अन्यत्रापि चापराभिप्रायो लोके <strong>गृह्यते</strong> । एवं व्यवहारकाले ऽप्य् अधिकृतैर् अद्विष्टैर् अरक्तैश् च निपुणतो दत्तप्रणिधानैर् ग्राह्यम् । एवं च पूर्वश्लोकशेष एवायं विज्ञेयः ॥ ८.२६ ॥</p>
</details>
</div>
<blockquote>
<p><strong>बालदायादिकं (?) रिक्थं [तावद् राजानुपालयेत् ।</strong><br>
<strong>यावत् स स्यात् समावृत्तो यावद् वातीतशैशवः  ॥ ८.२७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/027_bAladAyAdikaM_riktham.md">
<details open><summary><h4>भारुचिः ...{Loading}...</h4></summary>
<p>रिक्थ] इति नित्यं धनम्, समासार्थः । एवं च सत्य् अमातृपितृको ऽयम् अनाथः सामर्थ्याद् विज्ञायते । यतस् तद्धनं तावद् राज्ञा रक्ष्यमाणं तिष्ठेत् यावद् अयं <strong>समावृत्तः</strong> । समावृत्तिस् त्व् अस्य संव्यवहारक्षमत्वोपलक्षणार्थः । एवं च सति समावृत्तम् अपि शिशुं सन्तं न प्रतिपादयेद् असमर्थम् अववित्तसं[व्यवहारे । यावद् वातीतशैशवः], असमावृत्तो ऽपि । सामर्थ्यापेक्षत्वात् प्रतिपादयेद् इत्य् उक्तम् । अनाथवित्तसंरक्षणोपदेशप्रकरणाद् इदम् अन्यम् उच्यते तद्रूपम् ॥ ८.२७ ॥</p>
</details>
</div>
<blockquote>
<p><strong>वशापुत्रासु चैवं स्याद् र[क्षणं निष्कुलासु च] ।</strong><br>
<strong>पतिव्रतासु च स्त्रीषु विधवास्व् आतुरासु] च  ॥ ८.२८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/028_vashAputrAsu_chaivam.md">
<details open><summary><h4>भारुचिः ...{Loading}...</h4></summary>
<p>वशा वन्द्या, अपुत्रा स्त्रीप्रजा मृतप्रजा वा उभे अपि चैते सामर्थ्याद् विधवे विज्ञेये । निष्कुला कन्याइवापितृमातृका । पतिव्रता [भर्त्रभावे ऽव्यभिचारिणी । विधवा भर्तृरहिता] । विधवापतिव्रता सामर्थ्याद् गृह्यते, प्रोषितपुत्रा वा । एतासाम् अपि यत् स्त्रीधनं भर्तृधनं वा तद् अपि राज्ञा स्वबन्धुभ्यो रक्षितव्यम् । यथा बा[लरक्थस्य तथानाथधन्]आनाम् एव च राज्ञा सामान्यतो रक्षणं कर्तव्यम् इत्य् अनुशासनम् । अनाथानां त्व् अत्र विशेषेणोपदेशो युक्त आदरार्थः ॥ ८.२८ ॥</p>
</details>
</div>
<blockquote>
<p><strong>जीवन्तीनां तु तासां ये तद् धरेयुः स्वबान्धवाः ।</strong><br>
<strong>ताञ् छिष्याच् चोरदण्डेन धार्मिकः पृथिवीपतिः  ॥ ८.२९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/029_jIvantInAn_tu.md">
<details open><summary><h4>भारुचिः ...{Loading}...</h4></summary>
<p>जीवद्वचनान् मृतानां तासां बान्धवा एव यथा संनिकर्षं तदीयधनस्येषत इति ज्ञापयति । वक्ष्यति चानपत्यधनस्य सपिण्डादिषु प्रतिपत्तिम् । अत एव च चोरशङ्कायां चोरवत् ते दण्डम् अर्हन्ति । इदं चान्यद् इत्थंभूतम् एव प्रसङ्गाद् उच्यते —</p>
</details>
</div>
<blockquote>
<p><strong>प्रणष्टस्वामिकं द्रव्यं राजा त्र्यब्दं निधापयेत् ।</strong><br>
<strong>अर्वाक् त्र्यब्दाद् धरेत् स्वामी परेण नृपतिर् हरेत्  ॥ ८.३० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/030_praNaShTa-svAmikaM_riktham.md">
<details open><summary><h4>भारुचिः ...{Loading}...</h4></summary>
<p>परेण त्र्यब्दान् नष्टस्वामिकस्य धनस्य राज्ञो भोगानुज्ञा, नापहरणम् अस्य । येनोर्ध्वम् अपि त्र्यब्दात् स्वामिन्य् आगते न युक्तं तद् अपहर्तुम्, न हि शक्यं न्यायविरोधेन शास्त्रविरोधेन चार्थकल्पनायां परस्वग्रहणम् अभ्यनुज्ञातुम् । न चार्वाक् त्र्यब्दाद् धरेत् स्वामीत्य् अनेनोर्ध्वं त्र्यब्दात् स्वामिनो ऽस्वामित्वम् इत्य् उच्यते । किं तर्हि परेण नृपतिर् हरेद् इत्य् अस्य भोगो ऽतिसर्गविधेर् वा संबन्धो ऽनूद्यते वाक्यस्वाभाव्यात् । एवं च सत्य् ऊर्ध्वम् अपि त्र्यब्दाद् आगत्य —</p>
</details>
</div>
<blockquote>
<p><strong>ममेदम् इति यो ब्रूयात् सो ऽनुयुज्यो यथाविधि ।</strong><br>
<strong>संवाद्य रूपसंख्यादि स्वामी तद्द्रव्यम् अर्हति  ॥ ८.३१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/031_mamedam_iti.md">
<details open><summary><h4>भारुचिः ...{Loading}...</h4></summary>
<p>स्वामित्वकारणाख्याने सति ।</p>
</details>
</div>
<blockquote>
<p><strong>अवेदयानो नष्टस्य देशं कालं च तत्त्वतः ।</strong><br>
<strong>वर्णं रूपं प्रमाणं च तत्समं दण्डम् अर्हति  ॥ ८.३२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/032_avedayAno_naShTasya.md">
<details open><summary><h4>भारुचिः ...{Loading}...</h4></summary>
<p>तत्र शुक्लादिर् वर्णः, आकारो रूपम्, संख्यापलाग्रपरिमाणं प्रमाणम् । नियमेन चात्र तच्छुद्ध्यर्थो दण्डः ॥ ८.३२ ॥</p>
</details>
</div>
<blockquote>
<p><strong>आददीताथ षड्भागं प्रणष्टाधिगतान् नृपः ।</strong><br>
<strong>दशमं द्वादशं वापि भागं धर्मम् अनुस्मरन्  ॥ ८.३३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/033_AdadItA-tha_ShaDbhAgam.md">
<details open><summary><h4>भारुचिः ...{Loading}...</h4></summary>
<p>ऊर्ध्वम् एव त्र्यब्दाद् अधिगतस्वामिकम्, न तु सर्वं प्रत्यर्पयेत् । किं तर्हि उद्धृतषड्भागादिभागं प्रत्यर्पयेत् । षड्भागादिग्रहणव्यवस्था च गुणापेक्षया संरक्षणश्रमव्यपेक्षया च नियम्यते ॥ ८.३३ ॥</p>
</details>
</div>
<blockquote>
<p><strong>प्रणष्टाधिगतं द्रव्यं तिष्ठेद् युक्तैर् अधिष्ठितम् ।</strong><br>
<strong>यांश् तत्र चोरान् गृह्णीयात् तान् राजेभेन घातयेत्  ॥ ८.३४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/034_pranaShTAdhigatan_dravyam.md">
<details open><summary><h4>भारुचिः ...{Loading}...</h4></summary>
<p>अस्वामिकत्वाद् अस्य प्रयत्नेन रक्षणार्थम् इदम् उच्यते । युक्तानां च रक्षिणां हस्तिवधो दृष्टप्रयोजनः ॥ ८.३४ ॥</p>
</details>
</div>
<blockquote>
<p><strong>ममायम् इति यो ब्रूयान् निधिं सत्येन मानवः ।</strong><br>
<strong>तस्याददीत षड्भागं राजा द्वादशम् एव वा  ॥ ८.३५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/035_mamAyam_iti.md">
<details open><summary><h4>भारुचिः ...{Loading}...</h4></summary>
<p>राजानाधिगतम् अध्गतं वा यो निधिं प्रवादयेद् आत्मीयं कारणतः तस्य श्रोत्रियत्वाद्यपेक्षया भागविकल्प आश्रयितव्यः प्रतिपत्तिकारणविसंवादे च —</p>
</details>
</div>
<blockquote>
<p><strong>अनृतं तु वदन् दण्ड्यः स्ववित्तस्यांशम् अष्टमम् ।</strong><br>
<strong>तस्यैव वा निधानस्य संख्यायाल्पीयसीं कलाम्  ॥ ८.३६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/036_anRtan_tu.md">
<details open><summary><h4>भारुचिः ...{Loading}...</h4></summary>
<p>यथा धनमात्रया दण्डितो ऽवसादं न गच्छेद्, विनयं [च] ग्राह्येत तावतीम् अर्थमात्रां दापयेत् । पुरुषविशेषापेक्षया च दण्डविकल्प आश्रयितव्यः ॥ ८.३६ ॥</p>
</details>
</div>
<blockquote>
<p><strong>विद्वांस् तु ब्राह्मणो दृष्ट्वा पूर्वोपनिहितं निधिम् ।</strong><br>
<strong>अशेषतो ऽप्य् आददीत सर्वस्याधिपतिर् हि सः  ॥ ८.३७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/037_vidvAMs_tu.md">
<details open><summary><h4>भारुचिः ...{Loading}...</h4></summary>
<p>एवं च सति ऽममायम्&quot; इत्य् अस्मिन् पूर्वविधाव् अब्राह्मणविषयं भागस्य विकल्पेन ग्रहणम् । अविद्वद्ब्राह्मणविषयं वा ॥ ८.३७ ॥</p>
</details>
</div>
<blockquote>
<p><strong>यं तु पश्येन् निधिं राजा पुराणनिहितं क्षितौ ।</strong><br>
<strong>तस्माद् द्विजेभ्यो दत्वार्धम् अर्धं कोशे निवेशयेत्  ॥ ८.३८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/038_yan_tu.md">
<details open><summary><h4>भारुचिः ...{Loading}...</h4></summary>
<p>राज्ञो ऽयं निध्यधिगमे दाननियमः । न त्व् अन्यस्य, वचनसामर्थ्यात् ॥ ८.३८ ॥</p>
</details>
</div>
<blockquote>
<p><strong>निधीनां हि पुराणानां धातूनाम् एव च क्षितौ ।</strong><br>
<strong>रक्षणाद् अर्धभाग् राजा भूमेर् अह्दिपतिर् हि सः  ॥ ८.३९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/039_nidhInAn_tu.md">
<details open><summary><h4>भारुचिः ...{Loading}...</h4></summary>
<p><strong>अर्धभाग्</strong> अंशभाक्, अर्धशब्दो ह्य् अंशे ऽपि दृश्यते । &ldquo;अर्धिकः कुलमित्रश् च&rdquo; इति । एवं च सत्य् अंशप्र्कॢप्तिर् द्रष्टृगुणापेक्षया राजाभिप्रायेण वा कल्पयितव्या । तथा च समप्रविभागार्थो ऽप्य् अर्धशब्दः ॥ ८.३९ ॥</p>
</details>
</div>
<blockquote>
<p><strong>दातव्यं सर्ववर्णेभ्यो राज्ञा चोरैर् हृतं धनम् ।</strong><br>
<strong>राजा तद् उपयुञ्जान[श् चौरस्या]प्नोति किल्बिषम्  ॥ ८.४० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/040_dAtavyaM_sarvavarNebhyo.md">
<details open><summary><h4>भारुचिः ...{Loading}...</h4></summary>
<p>अस्मिन् पाठे राज्ञानीतस्वद्रव्यः पोषयितव्यश् चोरैर् अपहृतस्याशक्यादाने । चोराहृतम् इति पाठे तु अयम् अर्थः- चोरेभ्य आहृत्य राजा न भागं तस्मात् कंचिद् उपाद[द्यात् किं तु स्व]स्थानं प्रतिपादयेत् । एवं च धर्मयशसी तेनापरित्यक्ते भवतः ॥ ८.४० ॥</p>
</details>
</div>
<blockquote>
<p><strong>जातिजानपदं धर्मं श्रेणिधर्मांश् च धर्मवित् ।</strong><br>
<strong>समीक्ष्य कुलधर्मांश् च स्वधर्मं प्रतिपादयेत्  ॥ ८.४१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/041_jAti-jAnapadAn_dharmAn.md">
<details open><summary><h4>भारुचिः ...{Loading}...</h4></summary>
<p>जातिधर्मः प्रसिद्धः । [जाति ब्राह्मणादिः, तच् च नित्य]त्वेनोच्यते, शास्त्रलक्षणत्वात् । जानपदः सामयिकः, न शास्त्रप्रमाणः, गोप्रचारोदकरक्षणादिः । श्रेणीधर्मो वणिक्कारुककुशीलवानां स्वकार्यसिद्ध्यर्थं प्रवर्ति[तः । त]म् अपि धर्मं राजा प्रतिपादयेत् । न सामयिको ऽयम् इत्य् अनास्था कर्तव्या । यदि च राजा सामायिकेष्व् अनादरं कुर्यात्, ततो व्यवस्थाभङ्गा मात्स्यन्यायः प्रवर्तते ॥ ८.४१ ॥</p>
</details>
</div>
<blockquote>
<p><strong>स्वानि कर्माणि [कुर्वाणा दूरे सन्तो ऽपि मानवाः] ।</strong><br>
<strong>प्रिया भवन्ति लिकस्य स्वे स्वे कर्मण्य् अवस्थिताः  ॥ ८.४२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/042_svAni_karmANi.md">
<details open><summary><h4>भारुचिः ...{Loading}...</h4></summary>
<p>सामयिकधर्मानुपालनप्रशंएयम् (?), प्ररोचनार्था ॥ ८.४२ ॥</p>
</details>
</div>
<blockquote>
<p><strong>नोत्पादयेत् स्वयं कार्यं राजा नाप्य् अस्य पूरुषः ।</strong><br>
<strong>न चाप्रापितम् अ[न्येन ग्रसेद् अर्थं कथंचन]  ॥ ८.४३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/043_notpAdayet_svayam.md">
<details open><summary><h4>भारुचिः ...{Loading}...</h4></summary>
<p><strong>नोत्पादयेत् स्वयम्</strong> उपजापेनार्थिनः कस्यचिद् उपघातस्य पौरजानपदस्य द्वेषाद् धनवतो वा लोभेन राजा, नापि तत्प्रकृतो व्यवहाराणां द्रष्टा राजब्राह्मणः । न चाप्रापितं व्यवहारेण तस्माद् अन्येन प्रकारेण ग्रसेद् अर्थं कथंचन । अथ वा पाठान्तरं व्याख्यायते, न च प्रापितं व्यवहाराद् <strong>अन्येन</strong> प्रकारेण <strong>ग्रसेद् अर्थं कथंचन</strong> । अथ वा पाठान्तरं व्याख्यायते, <strong>न च प्रापितं</strong> व्यवहाराद् <strong>अन्येन</strong> प्रकारेण <strong>ग्रसेद् अर्थं कथंचन</strong> । अन्यथा हि लोभाद् राज्ञः प्ररलोकोपघातश् च स्यात्, दृष्टश् च राज्यतन्त्रोपघातदोषः । अन्यस् त्व् आह नोत्पादयेत् स्वयं कार्यं राजा साक्षाद् अप्य् उपलभ्याकार्यकारिणम्; नापि तत्प्रकृतो राजपुरुषः, येन व्यवहारदर्शनम् एव जयपराजयोर्, इष्टेन तु राजेति नियमो राज्ञः उच्यते । अतो ऽस्य स्वयं दृष्ट्वाप्य् अतिक्रमकारिणम् उत्सृजतो न दोषो ऽस्ति । येन राज्ञा विनार्थिना स्वप्रत्ययेन व्यवहारे ऽवस्थाप्यमाने लोभरागद्वेषप्रतीतौ राज्यतन्त्रविरोधः प्रसज्यते । एवं च बृहस्पतिसमेनापि व्यवहारेणाप्राप्यमाणं न ग्राह्यम् । तथा ह्य् अस्य सर्वलोकानुरञ्जनाद् धर्मराजतन्त्रयशांसि प्रथन्ते । एवं च साक्षिप्रत्याख्यानेनाप्य् अनुमानप्रमाणशुद्धिम् आस्रित्य व्यवहारेषु तत्प्रधानः स्याद्, आन्वीक्षिक्यां चाभिविनीतः । तत्र दृष्टान्तम् आह पूर्वश्लोकार्धेन ॥ ८.४३ ॥</p>
</details>
</div>
<blockquote>
<p><strong>यथा नयत्य् असृक्पातैर् मृगस्य मृगयुः पदम् ।</strong><br>
<strong>नयेत् तथानुमानेन धर्मस्य नृपतिः पदम्  ॥ ८.४४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/044_yathA_nayaty.md">
<details open><summary><h4>भारुचिः ...{Loading}...</h4></summary>
<p>तथा च प्रत्यक्षागमाव् उत्सृज्यानुमानप्रधानो व्यवहारगतौ स्याद् इत्य् अनुमानप्रशंसैषा । येन [न] सर्वः लोकप्रत्यक्षो योग्यो ऽर्थः न्याय्या स्तुतिः या प्रत्यक्षागमप्रत्याख्यानेन वेदितव्या । तथा च शेषशेषिभावाद् अपुनरुक्तौ पूर्वोत्तरश्लोकौ । अधुना व्यवहारेषु परमार्थावधारणार्थम् इदं द्रष्टुः प्रसंख्यानम् उच्यते ॥ ८.४४ ॥</p>
</details>
</div>
<blockquote>
<p><strong>सत्यम् अर्थं च संपश्येद् आत्मानम् अथ साक्षिणम् ।</strong><br>
<strong>देशं कालं च रूपं च व्यवहारविधौ स्थितः  ॥ ८.४५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/045_satyam_artham.md">
<details open><summary><h4>भारुचिः ...{Loading}...</h4></summary>
<p>सत्यार्थयोः सारफल्गुतां पश्येद् आत्मानं <strong>साक्षिणं</strong> कृत्वा, तथात्मनो महति स्थाने स्वर्गादौ धर्मेणावस्थानम्, अवस्थानकालं च तस्य महान्तम् । अथ वा कालं च आयुषः, इहाल्पं जरसाभिभवाद्; आत्मनो रूपविपर्ययः अनेकव्याधियोगाच् च । अथ वा रूपं तनुमनस्तृप्तिकरं निरवद्यम् अप्रत्यनीकं निरतिशयसुखोपभोगं च स्वर्गवासिनाम् अभिसमीक्ष्यार्थत्यागेन <strong>सत्यं</strong> परिगृह्णीयात् स्वर्गप्राप्तिसाधनम् । अथ वा पाठान्तरम् अस्येदम् अन्यत्- &ldquo;सत्यम् अर्थेषु&rdquo; व्यवहारेषु <strong>संपश्येत्</strong> । न छलम् इति छलप्रतिषेधार्थो ऽयम् आरम्भयत्नः । शेषम् अन्यद् यथोक्तम् ॥ ८.४५ ॥</p>
</details>
</div>
<blockquote>
<p><strong>सद्भिर् आचरितं यत् स्याद् धार्मिकैश् च द्विजोत्तमैः ।</strong><br>
<strong>तद् देशकुलजातीनाम् अविरुद्धं प्रकल्पयेत्  ॥ ८.४६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/046_sadbhir_Acharitam.md">
<details open><summary><h4>भारुचिः ...{Loading}...</h4></summary>
<p><strong>सद्भिः</strong> प्रतिषिद्धवर्जकैः, <strong>धार्मिकैश्</strong> च विहितार्थानुष्ठातृभिः । अथ वा <strong>धार्मिकैः सद्भिः</strong>, सच्छब्दः सत्तार्थो न पुनरुक्तसामर्थ्याद् । उभयविशेषणैर् ब्राह्मणैः । अथ वा <strong>सद्भिर्</strong> अध्ययनविज्ञानवद्भिः, <strong>धार्मिकैश् च</strong> शास्त्रार्थस्थैर् <strong>यद् आचरितं स्यात्, तद् देशकुलजातीनां</strong> वेदस्मृतिशास्त्राविरुद्धं <strong>प्रकल्पयेत्</strong> । तथा च स्मृत्यन्तरं &ldquo;शिष्ट्[आचारश् च शास्त्राविरुद्धं] प्रमाणम्&rdquo; । न तु तद्विरोधि, शुकशारिकाभक्षणादि । एवं च यच् छिष्टैः कथंचित् कदाचित् चाचरितं गृह्यमाणार्थतया तद् राज्ञा निर्वर्त्यम् । अथ वा जातिजानपदादिधर्माणाम् उ[पदेशार्थो ऽयम् आर]म्भः । ते हि दृष्टार्था अपि सन्तः शास्त्राविरुद्धा एव राज्ञा कर्तव्याः । न तद्विरोधिनः । यतः &ldquo;जातिजानपदं धर्मं&rdquo; श्लोकशेष एवायम् । एवं चास्यापौनरुक्त्यं विज्ञेयम् ।</p>
<p>यत् त्व् आह <strong>सद्भिर् आचरितं यत् स्याद्</strong> इत्य् एतच् छ्लोकार्थम् । देशान्तरे <strong>धार्मिकैः सद्भिर्</strong> यद् आचर्यते <strong>अविरुद्धं</strong> श्रुत्या स्मृत्यन्तरेण वा तद् देशान्तरे ऽपि राजा [प्रकल्पयेत्, तद्देशस्थ्]आन् करायेत् (?) । तथा कुलैकदेशकालनियतम्, कर्णवेधादि यद् आचर्यते, तद् अपि कृत्स्ने कुले प्रकल्पयेत् । एवं विजातिनिमित्तो यो विवाहकाले ऽध्य्[आयादिः प्रवर्तितो भवति तम्] अपि सर्वस्यां जातौ प्रकल्पयेत् । राजावष्टम्भाच् चैषां धर्मानां प्रथनम् (?) अवस्थितिश् च यथा स्याद् इत्य् अवम् अर्थं राजधर्षूच्यते । कृतपरिभाषं व्यवहारदर्शनम् अधुना प्रस्तूयते ॥ ८.४६ ॥</p>
</details>
</div>
<blockquote>
<p><strong>अधर्मर्णार्थसिद्ध्यर्थम् उत्तमर्णेन चोदितः ।</strong><br>
<strong>दापयेद् धनिकस्यार्थम् अधमर्णविभावितम्  ॥ ८.४७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/047_adhamarNArthasiddhyartham_uttamarNena.md">
<details open><summary><h4>भारुचिः ...{Loading}...</h4></summary>
<p>अधमः ऋणे <strong>अधर्मर्णः</strong> । को ऽसौ । गृहीता । कस्य हेतोः । येनासौ तद् ऋणं सोपचयं प्रतिदेयं परिगृह्णाति, अशक्यसंशोध्यं बहुक्लेशं च । दाता तूत्तमर्णः । येनासौ सोपचयं प्रत्यादेयं ददाति । अतश् चोत्तम ऋणे दीयमाने भवति । एवं च सति कालेन द्विगुणीभूते अद्विगुणीभूते वा यदाधमर्णो याच्यमानस् तद्धर्नं न ददाति तदा तस्य सिद्ध्यर्थम् उत्तमर्णेन चोदितो राजा धनिकस्यार्थं दापयेद् अधमर्णाद् अधमर्णं वा । सामान्यो ऽयं व्यवहारनिर्देशः ॥ ८.४७ ॥</p>
</details>
</div>
<blockquote>
<p><strong>यैर् यैर् उपायैर् अर्थं स्वं प्राप्नुयाद् उत्तमर्णिकः ।</strong><br>
<strong>तैस् तैर् उपायैः संगृह्य साधयेद् अधर्मर्णिकम्  ॥ ८.४८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/048_yair_yair.md">
<details open><summary><h4>भारुचिः ...{Loading}...</h4></summary>
<p>प्रतिपन्नार्थम् अधमर्णं सान्त्वनादिभिर् उपायैर् उत्तमर्णचोदितो दापयेत् । नास्य तन्त्रोत्सादनं कुर्याद् इत्य् एवम् अर्थम् उपायनिर्देशः । धर्मः प्रथमः । एवं चोभयोर् अप्य् अविरोधाद् राज्ञानुग्रहो ऽनुष्ठितो भवति । ते च सामान्यत उक्ताः दापनोपाया विशेषतो निर्दिश्यन्ते ॥ ८.४८ ॥</p>
</details>
</div>
<blockquote>
<p><strong>धर्मेण व्यवहारेण छलेनाचरितेन च ।</strong><br>
<strong>प्रयुक्तं साधयेद् अर्थं पञ्चमेन बलेन च  ॥ ८.४९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/049_dharmeNa_vyavahAreNa.md">
<details open><summary><h4>भारुचिः ...{Loading}...</h4></summary>
<p><strong>धर्मेण</strong> साम्नानुद्वेजयन् शनैर् दापयेत्, शपथेन वा संप्रतिपत्तौ । तावद् एवम् अप्रतिपत्तौ व्यवहारेण वक्ष्यति; छलेन वानेकप्रकारेणापि विश्वास्य; आचरितेन वाभोजनगृहद्वारोपवेशनादिना लोकसमाचरितेन; बलेन वा स्वगृहबन्धनादिना मा भूद् अस्यार्थक्षयो राजसमावेशनेन । एवं च सत्य् अत्र नास्ति कश्चिद् धर्मातिक्रमो, यस्माद् अतः —</p>
</details>
</div>
<blockquote>
<p><strong>यः स्वयं साधयेद् अर्थम् उत्तमर्णो ऽधर्मर्णिकात् ।</strong><br>
<strong>न स राज्ञाभियोक्तव्यः स्वयं संसाधय्न धनम्  ॥ ८.५० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/050_yaH_svayam.md">
<details open><summary><h4>भारुचिः ...{Loading}...</h4></summary>
<p>स्वगृहसंरोधनादि च कुर्वन्न् अकार्यकारीति कृत्वा <strong>राज्ञा नाभियोक्तव्यः</strong> । उत्तमर्णप्रतिपन्नस् तावद् एवं यथासंभवम् उपायैर् दाप्यः । यः पुनर् इतरः तम् —</p>
</details>
</div>
<blockquote>
<p><strong>अर्थे ऽपव्ययमानं तु करणेन विभावितम् ।</strong><br>
<strong>दापयेद् धनिकस्यार्थं दण्डलेशं च शक्तितः  ॥ ८.५१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/051_arthe.apavyayamAnam.md">
<details open><summary><h4>भारुचिः ...{Loading}...</h4></summary>
<p>करणप्रतिपादितस्य दशभागदण्डं वक्ष्यति ।</p>
<p>&gt; ऋणे देये प्रतिज्ञाते पञ्च्कं शतम् अर्हति ।<br>
&gt; अपह्नवे तद्द्विगुणं तन् मनोर् अनुशासनम् ॥ इति । (म्ध् ८.१३९)</p>
<p>इयं तु निर्धनस्य दशभागं दातुम् अशक्तस्य गुणवतो वा या काचिद् दण्डमात्रोच्यते इति व्यवस्थार्थम् । न तु निःस्व इत्य् उत्सृज्येत । करणं च यत् संदिग्धे वस्तुनि निर्णयसाधनम्, तत् पुनस् त्रिप्रकारम् । एवं चोशना पऋहति, &ldquo;यत्र न स्यात् कृतं पत्रं करणं च न विद्यते, न चोपालम्भः पूर्वोक्तस् तत्र दैवी क्रिया भवेत्&rdquo; । इदानीम् अर्थिप्रत्यर्थिनोर् व्य्वहरतोर् जयपराजयन्यायो वक्तव्य इति यत् इदं तन्निर्देशार्थं प्रकरणम् आरभ्यते ॥ ८.५१ ॥</p>
</details>
</div>
<blockquote>
<p><strong>अपह्नवे ऽधर्मर्णस्य देहीत्य् उक्तस्य संसदि ।</strong><br>
<strong>अभियोक्ता दिशेद् देशं करणं वा समुद्दिशेत्  ॥ ८.५२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/052_apahnave.adhamarNasya.md">
<details open><summary><h4>भारुचिः ...{Loading}...</h4></summary>
<p>इदानीम् अर्थिप्रत्यर्थिनोर् व्यवहरतोः सामान्ये जयपराजयकारणम् उपदिश्यते । गृहीतार्थ्<strong>आपह्नवे</strong> <strong>ऽधमर्णस्य</strong> कदा <strong>देहीत्य् उक्तस्य</strong> प्रयोक्त्रा प्राड्विवाकेन वा <strong>संसदि</strong> व्यवहारस्थाने न स्वैरकथासु, <strong>अभियोक्ता</strong> प्रयोक्ता <strong>दिशेद्</strong> दानाधिकरण<strong>देशम्</strong> । अत्र च देशग्रहणं सामर्थ्यात् साक्ष्युपलक्षणार्थम् । एवं चार्थग्र[हणकाले विद्य्]अमानान् द्रष्टॄन् ब्रूयाद् इति यावत् । अतश् चैतद् एव । यस्माद् आह <strong>करणम् वा समुद्धिशेत्</strong> पत्रसंज्ञं व्यवहारस्थान एव । अतश् च गम्यते देशग्रहणं करणोप[लक्षणार्थम् इति] । गृहीतार्थप्रतिपादकम् इत्य्, अस्याप्य् अयम् एवार्थः पाठान्तरस्य । अथ वा <strong>अपह्नवे ऽधमर्णस्य</strong> व्याजेन <strong>देहीत्य् उक्तस्य संसदि</strong> प्रयोक्त्रा दत्तं [मया इत्य् उक्ते], इदानीम् <strong>अभियुक्तओ दिशेद् देशम्</strong> । देसग्रहणं च निदर्शनार्थत्वात् कालार्थम् अपि द्रष्टव्यम्, &ldquo;कस्मिन् देशे काले त्वया मम प्रतिदत्त्ं धनम्&rdquo; इति । <strong>करणं</strong> [<strong>वा समुद्दिशेत्</strong>] अग्रे प्रतिपादककरणं भवतो धनप्रतिपादने । अथ वा <strong>अभियुक्तो देशेद् देश्यम्</strong> इति <strong>देश्यं</strong> देष्टव्यम् । यथा गृहीतं कथयेत् । अन्यद् उभयत्र समानम् ॥ ८.५२ ॥</p>
</details>
</div>
<blockquote>
<p><strong>अदेश्यं [यश् च] दिशति निर्दिश्यापह्नुते च यः ।</strong><br>
<strong>यश् चाधरोत्तरान् अर्थान् विगीतान् नावबुद्ध्यते  ॥ ८.५३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/053_adeshyaM_yash.md">
<details open><summary><h4>भारुचिः ...{Loading}...</h4></summary>
<p><strong>अदेशं</strong> गृहीतुर् <strong>यश् च दिशति अदेश्यं</strong> वर्थवस्तु; <strong>निर्दिश्यापह्नुते</strong> <strong>च यः</strong> देशं देश्यं वा; यश् <strong>चाधरोत्तरान् अर्थान्</strong>, देशाद् अन्यान्य् अपि कालद्रव्यरूपसंख्यादीन् विगीतान् पूर्वोत्तरविरुद्धान् नावबुद्ध्यते, &ldquo;हीनं तम् इति निर्दिशेत्&rdquo; इति वक्ष्यत्य् अर्थिनम् इतरं वा ॥ ८.५३ ॥</p>
</details>
</div>
<blockquote>
<p><strong>अपदिश्यापदेश्यं च पुनर् यस् त्व् अपधावति ।</strong><br>
<strong>सम्यक् प्रणिहितं चार्थं पृष्टः सन् नाभिनन्दति  ॥ ८.५४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/054_apadishyA-padeshya~n_cha.md">
<details open><summary><h4>भारुचिः ...{Loading}...</h4></summary>
<p>अपदिश्यापदेशं च, अपदेश्यं वा, पुनर् यस् त्व् अपधावति, अन्यथा ब्रवीति, &ldquo;अनेन मम हिरण्यं गृहीतम्&rdquo; इत्य् अपदिश्य पक्षान्तरे पुत्रं भृत्यं वा निर्दिशति, &ldquo;कस्मिंश्चित् काले देशे वा व्यवहारस् त्वया कृतः&rdquo; इति यदैवमादि पृच्छ्यते राज्ञा प्राङ्विवाकेन वा तत् सम्यक् पृष्टंनाभिनन्दति, मा भूद् इति विचारणया परमार्थदर्शनम् ॥ ८.५४ ॥</p>
</details>
</div>
<blockquote>
<p><strong>असंभाव्य् सक्षिभिश् च देशे संभाषते मिथः ।</strong><br>
<strong>निरुच्यमानं प्रश्नं च नेच्छेद् यश् चापि निष्पतेत्  ॥ ८.५५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/055_asambhAShye_sAxibhish.md">
<details open><summary><h4>भारुचिः ...{Loading}...</h4></summary>
<p>सभातो ऽन्यत्रोपह्वर एकाकी साक्षिभिः सह <strong>संभाषते मिथः</strong> । असाव् अपि साक्षिभेदाशङ्कया जीयते । साक्षिणश् च पृच्छ्यमानान् नेच्छति, केनचिद् व्याजेन व्यवहारगतेनैव राजतन्त्रानुग्रहप्रदर्शनेन वा साक्षिप्रश्नकाले कार्यान्तरव्यासङ्गेन केनचिद् व्यवहारस्थानान् निष्पतिः, राजोपकारप्रदर्शनेन वेत्य् उक्तम्, यतः &ldquo;तस्माद् अर्थात् स हीयते&rdquo; इत्य् एवं वक्ष्यति ॥ ८.५५ ॥</p>
</details>
</div>
<blockquote>
<p><strong>ब्रूहीत्य् उक्तश् च न ब्रूयाद् उक्तं च न विभावयेत् ।</strong><br>
<strong>न च पूर्वापरं विद्यात् तस्माद् अर्थात् स हीयते  ॥ ८.५६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/056_brUhIty_uktash.md">
<details open><summary><h4>भारुचिः ...{Loading}...</h4></summary>
<p><strong>ब्रूहीत्य् उक्तश् च न ब्रूयात्</strong> प्रतिपादनकाले पराभव[भीत्या नोत्तरं ददाति । <strong>उक्तं च न वि</strong>]<strong>भावयेत्</strong> साक्षिभिः, अभावाद् वा तेषां विवक्षासम्यग्दर्शनाद् वा । <strong>न च पूर्वापरं विद्यात्</strong>- साक्षिगतम् अन्यत्र व्यवहारगतम् उक्तम् एव । <strong>तस्माद् अर्थात् स हीयते</strong> ॥ ८.५६ ॥</p>
</details>
</div>
<blockquote>
<p><strong>ज्ञातारः सन्ति [मेत्य् उक्त्वा दिशेत्य् उक्तो दिशेन् न यः ।</strong><br>
<strong>धर्मस्थः] कारणैर् एतैर् हीनं तम् इति निर्दिशेत्  ॥ ८.५७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/057_sAxiNaH_santi.md">
<details open><summary><h4>भारुचिः ...{Loading}...</h4></summary>
<p>सर्वथा साक्षिभ्यो ऽन्यैः प्रेतिज्ञातार्थप्रतिपादकैः <strong>कारणैर्</strong> अविभाव्यमाने वस्तुनि । साक्षिणः शरण् । । । [कार]णैर् यथोक्तैर् असत्प्रत्ययवचनैर् <strong>हीनम् इत्य्</strong> एव <strong>निर्दिशेत्</strong> । अर्थिनम् इतरं वा, उभयतः संभवात् पराजयहेतूनाम् । <strong>धर्मस्थः करणैर् एतैर् हीनं तम् इति</strong> पराजयकारणं विज्ञेयम् । इतिकरणं चैवंशब्दार्थे । तथा च व्याख्यातम् । इदानीम् अर्थिप्रत्यर्थिनोर् वचनकालनियमार्थम् इदम् आरभ्यते ॥ ८.५७ ॥</p>
</details>
</div>
<blockquote>
<p><strong>अभियोक्ता न चेद् ब्रूयाद् बध्यो दण्डश् च धर्मतः ।</strong><br>
<strong>न चेत् त्रिपक्षात् प्रब्रूयाद् धर्मं प्रति पराजितः  ॥ ८.५८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/058_abhiyoktA_na.md">
<details open><summary><h4>भारुचिः ...{Loading}...</h4></summary>
<p><strong>अभियोक्ता न चेद् ब्रूयात्</strong>, न लेखयेद् व्यवहारं राज्ञः स्वकार्यनिर्वेदनानन्तरम् एव । तत्रायं बन्धनार्हो दण्डार्हश् च स्यात् । गुणवद्व्यवहारवस्त्वपक्षया चैतयोर् नियोगविकल्पसमुच्चयाः प्रकल्प्याः । <strong>च</strong>शब्दाद् ब्(व्?)अधदण्डवाग्दण्डयोर् अपि यथोक्तसामर्थ्याद् । अत्र संहवो विज्ञेयो गुणान् अतिक्रमेण धर्मतः पराजितस्य सोपधत्वात् कारणान्तरतः, येन सुविहितार्थेन ह्य् अर्थिना भवितव्यम् । अथ केनचित् प्रमाकरणान्तरेणायम् अकुटिलो निरुपधत्वाद् विज्ञायते । अतो नायं ब् (व्?)अधदण्डादिः पदार्थः स्यात् । तथा चोक्तम्, <strong>धर्मं प्रतिपराजितस्य</strong> नान्यथा प्रत्यर्थिनः । इदानीम् अर्थिकालाद् अन्यः प्रतिवचनकालो निर्दिश्यते । <strong>न चेत् त्रिपक्षात् प्रब्रूयात्</strong> प्रतिब्रूयाद् इत्य् अर्थः । अतो <strong>बध्यो दण्डश् च धर्मतो, धर्मं प्रति पराजितः सन्</strong>, नेतरथेत्य् उक्तम् । अधुना जितस्यार्थिनः प्रत्यर्थिनो वा दण्डनियमार्थम् अयम् आरभ्यते श्लोकः ॥ ८.५८ ॥</p>
</details>
</div>
<blockquote>
<p><strong>यो यावन् निह्नुवीतार्थं मिथ्या यावति वा वदेत् ।</strong>
<strong>तौ नृपेण ह्य् अधर्मज्ञौ दाप्यौ तद्द्विगुणं दमम्  ॥ ८.५९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/059_yo_yAvan.md">
<details open><summary><h4>भारुचिः ...{Loading}...</h4></summary>
<p>&gt; <strong>यो यावन् निह्नुवीतार्थं मिथ्या यावति वा वदेत् ।</strong></p>
<p>अर्थी प्रत्यर्थी वा ।</p>
<p>&gt; <strong>तौ नृपेण ह्य् अधर्मज्ञौ दाप्यौ तद्द्विगुणं दमम्  ॥ ८.५९ ॥</strong></p>
<p>तस्माद् अपह्नुताद् अभियोगाच् च मिथ्याभियोक्तारं निह्नवकं च सोपदेशं [यत्] किंचित् प्रतिपद्यमानं तद्द्विगुणं दापयेत् । साक्ष्युपलक्षणार्थम् इदं प्रकरणम् अधुनोच्यते ॥ ८.५९ ॥</p>
</details>
</div>
<blockquote>
<p><strong>पृष्टो ऽपव्ययमानस् तु कृतावस्थो धनैषिणा ।</strong><br>
<strong>त्र्यपरैः साक्षिभिर् भाव्यो नृपब्राह्मणसंनिधौ  ॥ ८.६० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/060_pRShTo.apavyayamAnas.md">
<details open><summary><h4>भारुचिः ...{Loading}...</h4></summary>
<p>एकस्य साक्षित्व प्रतिषेधाद् द्वयोर् अपि साक्षित्वं त्रित्वापवादाद् भविष्यति, अन् केवलं त्रयाणाम् ॥ ८.६० ॥</p>
</details>
</div>
<blockquote>
<p><strong>यादृशा धनिभिः कार्या व्यवहारेषु साक्षिणः ।</strong><br>
<strong>तादृशान् संप्रवक्ष्यामि यथा वाच्यम् ऋतं च तैः  ॥ ८.६१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/061_yAdRshA_dhanibhiH.md">
<details open><summary><h4>भारुचिः ...{Loading}...</h4></summary>
<p>धनव्यवहारे च साक्षिणां लक्षणम् उच्यमानम्, अन्येष्व् अपि व्यवहारेषु कार्यसामान्याद् अविरोधाच् चेत्थंभूता एव प्रतीयेरन् ॥ ८.६१ ॥</p>
</details>
</div>
<blockquote>
<p><strong>गृहिणः पुत्रिणो मौलाः क्षत्रविट्शूद्रयोनयः ।</strong><br>
<strong>अर्थयुक्ताः साक्ष्यम् अर्हन्ति न ये केचिद् अनापदि  ॥ ८.६२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/062_gRhiNaH_putriNo.md">
<details open><summary><h4>भारुचिः ...{Loading}...</h4></summary>
<p>श्रोत्रियस्य साक्षित्वे प्रतिषेधाद् ब्राह्मणस्याश्रोत्रियस्यास्ति साक्षित्वम् इति गम्यते । अन्त्यजस्य प्रतिषेधाद् धीनोत्कृष्टानाम् अपि शूद्राणां ग्रहणं प्रतीयते ॥ ८.६२ ॥</p>
</details>
</div>
<blockquote>
<p><strong>आप्ताः सर्वेषु वर्णेषु कार्याः कार्येषु साक्षिणः ।</strong><br>
<strong>सर्वकर्मविदो ऽलुब्धा विपरीतांस् तु वर्जयेत्  ॥ ८.६३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/063_AptAH_sarveShu.md">
<details open><summary><h4>भारुचिः ...{Loading}...</h4></summary>
<p><strong>विपरीतांस् तु वर्जयेद्</strong> इत्य् अर्थसिद्धस्याप्य् अनुवादो वाक्यस्वाभाव्याद् आदरार्थः । <strong>सर्ववर्ण</strong>ग्रहणाच् चात्र ब्राह्मणस्यापि साक्षित्वं प्रतीयते । श्रोत्रियस्य प्रतिषेधाद् इतरस्य ॥ ८.६३ ॥</p>
</details>
</div>
<blockquote>
<p><strong>नार्थसंबन्धिनो नाप्ता न सहाया न वैरिणः ।</strong><br>
<strong>न दृष्टदोषाः कर्तव्याह्</strong> <strong>न व्याध्यार्ता न दूषिताः  ॥ ८.६४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/064_nA-rthasambandhino_nAptA.md">
<details open><summary><h4>भारुचिः ...{Loading}...</h4></summary>
<p>&gt; <strong>नार्थसंबन्धिनो नाप्ता न सहाया न वैरिणः ।</strong><br>
&gt; <strong>न दृष्टदोषाः कर्तव्याह्</strong></p>
<p>अन्यस्मिन् व्यवहारे कूटसाक्षित्वेन</p>
<p>&gt; <strong>न व्याध्यार्ता न दूषिताः  ॥ ८.६४ ॥</strong></p>
<p>ते हि स्मृतिप्रमाणाद् उभयत्र न स्युः । निमित्तेन च प्रतिषेधाद् अनार्तो व्याधितो ऽपि स्यात् । पातकोपपातकाभिशंसा दूषितो ऽपि न स्यात् ॥ ८.६४ ॥</p>
</details>
</div>
<blockquote>
<p><strong>न साक्षी नृपतिः कार्यो न कारुककुशीलवौ ।</strong><br>
<strong>न श्रोत्रियो न लिङ्गस्थो न सङ्गेभ्यो विनिर्गतः  ॥ ८.६५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/065_na_sAxI.md">
<details open><summary><h4>भारुचिः ...{Loading}...</h4></summary>
<p><strong>नृपतेः</strong> साक्षित्वप्रतिषेधः सत्यविभावने ऽपि तस्य पक्षपरिग्रहाशङ्कया अवचनेन च परिक्षयो जानपदानाम् । अथ वा समानदेशस्य राज्ञः अवश्यत्वात् प्रतिषेधः । अथ वा व्यवहारद्रष्टू राज्ञः साक्षित्वम् अयुक्तम् । <strong>कारुका</strong> नित्यव्यापृताः <strong>कुशीलवा</strong> नित्यप्रोषिताः । सर्वजनपदसंबन्धेन वा, तेषाम् अनृताशङ्कया तत्प्रत्यवायाद् [असाक्षित्वम्] । श्रोत्रियस्य धर्मोपरोधाशङ्कया तदानयनपीडाशङ्कया च । एतेन <strong>लिङ्गस्थो</strong> व्याख्यातः । अथ तु सोपधः सुतरां तस्य प्रतिषेधो युक्तो । नृ । । । त्रियत्वान् अन् यायापराभिः (?)  ॥ ८.६५ ॥</p>
</details>
</div>
<blockquote>
<p><strong>नाध्यधीनो न वक्तव्यो न दस्युर् न विकर्मकृत् ।</strong><br>
<strong>न वृद्धो न शिशुर् नैको नान्त्यो न विकलेन्द्रियः  ॥ ८.६६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/066_nA-dhyadhIno_na.md">
<details open><summary><h4>भारुचिः ...{Loading}...</h4></summary>
<p><strong>अध्यधीनो</strong> गर्भदासः, अत्यन्त[परतन्तत्वात् । अनुशास्या अ]पीति <strong>वक्तव्यो</strong> ऽङ्गव्यसनः कुष्ट्यादिश् च । स च जात्यन्तरे दोषाशङ्कया । एवं कर्मावशेषेणेति वक्ष्यति । <strong>दस्युर्</strong> दासह्- उपसादयति कर्माणि क्षपयतीति । [अपि च] <strong>दस्युस्</strong> तस्करः । <strong>न विकर्मकृत्</strong>, अधार्मिकत्वात् । <strong>वृद्धशिश्वोर्</strong> अतीताप्राप्तव्यवहारत्वात् प्रतिषेधः । एकस्य साक्षित्वप्रतिषेधस् &ldquo;त्र्यपरैर्&rdquo; इति सिद्धः, यतः [अस्मिन् श्लोके] एकस्यापि विशेषनिषेधात् पाक्षिकः पूर्वश्लोकः । अयं पुनः प्रतिषिद्धप्रतिप्रसवार्थः । [एकस्यै]व साक्षित्वम् &ldquo;एको ऽलुब्धस् तु साक्षी स्यात्ऽ इति वक्ष्यति । <strong>अन्त्यः</strong> शूद्रः, तस्य च विधिप्रतिषेधात् पाक्षिकं साक्षित्वं गुणापेक्षया । अथ वा चण्डालो <strong>ऽन्त्यः</strong> । तथा वक्ष्यति &ldquo;स्त्रीणां साक्ष्यं स्त्रियः कुर्युः&rdquo; इति शूद्रान् अभिधार्य &ldquo;अन्त्यानाम् अन्त्ययोनयः&rdquo; इति । वर्णापसदमात्रं वा । <strong>विकलेन्द्रियो</strong> विसंज्ञत्वात् प्रतिषिध्यते ॥ ८.६६ ॥</p>
</details>
</div>
<blockquote>
<p><strong>नार्तो न मत्तो नोन्मत्तो न क्षुत्तृष्णोपपीडितः ।</strong><br>
<strong>न श्रमार्तो न कामार्तो न क्रुद्धो नापि तस्करः  ॥ ८.६७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/067_nArto_na.md">
<details open><summary><h4>भारुचिः ...{Loading}...</h4></summary>
<p><strong>आर्तो</strong> बन्धुविनाशादिना । एवं चोक्तव्याध्यार्ताद् अन्यो ऽयम् । <strong>मत्तोन्मत्तौ</strong> प्रसिद्दौ <strong>क्षुत्तृष्णोपपीडितश्</strong> च । <strong>क्रुद्धः</strong> क्रोधनत्वाद् अप्रत्ययवृत्तिः । <strong>तस्करो</strong> गोबलीवर्दन्यायेन <strong>विकर्मकृद्</strong>उपदेशाद् विज्ञेयः ॥ ८.६७ ॥</p>
</details>
</div>
<blockquote>
<p><strong>स्त्रीणां साक्ष्यं स्त्रियः कुर्युर् द्विजानां सदृशा द्विजाः ।</strong><br>
<strong>शूद्रश् च सन्तः शूद्राणाम् अन्त्यानाम् अन्त्ययोनयः  ॥ ८.६८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/068_strINAM_sAxyam.md">
<details open><summary><h4>भारुचिः ...{Loading}...</h4></summary>
<p>अर्थव्यवहारेषु स्वस्थवृत्तयः आत्मनो जात्यादिसादृश्येन साक्षिणः स्युः, अर्थप्रयोक्तारो ऽन्ये वार्थसंबन्धिनः । एवं च प्रदर्शनार्थत्वाद् अस्य तापसप्रव्रजितवणिक्कुशीलवगोपालकादीनां सादृश्येन साक्षिणः स्युः । तथा च ऽक्षत्रविट्शूद्रयोनयः&rdquo; इति सामान्यनिर्देशो ऽयं द्रष्टव्यः । अर्थव्यवहारेभ्यस् त्व् अन्यत्र —</p>
</details>
</div>
<blockquote>
<p><strong>अनुभावी तु यः कश्चित् कुर्यात् साक्ष्यं विवादिनाम् ।</strong><br>
<strong>अन्तर्वेश्मन्य् अरण्ये वा शरीरस्याइव चात्यये  ॥ ८.६९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/069_anubhAvI_tu.md">
<details open><summary><h4>भारुचिः ...{Loading}...</h4></summary>
<p>अतिपातिनि कार्ये ऽन्तर्वेश्मादिष्व् असदृशो ऽपि साक्ष्यं कुर्यात् । तथा च सति —</p>
</details>
</div>
<blockquote>
<p><strong>स्त्रियो ऽप्य् असंभवे कार्यं बालेन स्थविरेण वा ।</strong><br>
<strong>शिष्येण बन्धुना वापि दासेन भृतकेन वा  ॥ ८.७० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/070_striyApy_asambhAve.md">
<details open><summary><h4>भारुचिः ...{Loading}...</h4></summary>
<p>सादृश्यापवादार्थः एवं च सति यथा स्त्र्यादीनां सादृश्याभावे ऽप्य् असदृशा एव क्वचिद् भवन्ति, एवं बालादीनाम् अपि क्वचिद् विवादे साक्षित्वं विज्ञेयं प्रतिषिद्धानाम् अपि सताम् । उक्तेभ्यश् च बालादिभ्यो ऽत्र श्लोके ये ऽप्य् अनुक्ताः प्रतिषिद्धाश् च तेषाम् अपि प्रतिप्रसवो निर्देशनार्थत्वाद् बालानां विज्ञेयः । ननु च कारणतः प्रतिषिद्धानां बालादीनां साक्षित्वे पुनस् तेषाम् उपदेशो न न्याय्यः । प्रतिषेधकारणस्यावस्थितत्वाद् इति ॥ ८.७० ॥</p>
<p><em>यत् इदम् अनुमानं तद् विशुद्ध्यर्थम् आह-</em></p>
</details>
</div>
<blockquote>
<p><strong>बालवृद्धातुराणां च साक्ष्येषु वदतां मृषा ।</strong><br>
<strong>जानीयाद् अस्थिरां वाचम् उत्सिक्तमनसां तथा  ॥ ८.७१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/071_bAla-vRddhAturANA~n_cha.md">
<details open><summary><h4>भारुचिः ...{Loading}...</h4></summary>
<p>केन । सत्यानृतवचनविभागार्थेनानुमानेन, उक्तं च &ldquo;बाह्यैर् विभावयेल् लिङ्गैः&rdquo; इत्यादि, &ldquo;यथा नयत्य् असृक्पातैः&rdquo; इति च । एवं चानुमानोपदेश इदमर्थो भवति । यदि यथोक्तानां साक्षिणाम् असंभवे साहसादिषु प्रतिषिद्धा अपि साक्षिणो भवन्त्य् अनुमानेन विशोध्यन्ते, अप्रतिषिद्धाश् च कदाचित् । एवं च सति —</p>
</details>
</div>
<blockquote>
<p><strong>साहसेषु च सर्वेषु स्तेयसंग्रहणेषु च ।</strong><br>
<strong>वाग्दण्डयोश् च पारुष्ये न परीक्षेत साक्षिणः  ॥ ८.७२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/072_sAhaseShu_cha.md">
<details open><summary><h4>भारुचिः ...{Loading}...</h4></summary>
<p>वस्त्रपाटनोल्कादहनकेशछेदनादिष्व् अप्रत्ययकारी पुरुषः क्रोधचापलप्रभवेषु । स्तेयादीनि प्रसिद्धानि । एवमादिषु न परीक्षेत साक्षिणम्, &ldquo;गृहिणः पुत्रिणः&rdquo; इत्य् एवमादिना लक्षणेन । अर्थसंबन्धादिभिस् तु सामर्थ्यात् परीक्ष्या एव &ldquo;अनुमानेन&rdquo; । प्रतिषिद्धा अपि सन्तः परीक्ष्या एव साक्षिणो ऽनुमानतः । एवं चानुमानोपदेष्(श्?)ओ ऽत्रार्थवान् भवतीत्य् उक्तः । यत्र पुनः साक्षिणां समगुणानां विप्रतिपत्तिः, तत्र —</p>
</details>
</div>
<blockquote>
<p><strong>बहुत्वं प्रतिगृह्णीयात् साक्षिद्वैधे नराधिपः ।</strong><br>
<strong>समेषु तु गुणोत्कृष्टान् गुणसाम्ये द्विजोत्तमान्  ॥ ८.७३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/073_bahutvam_parigRhNIyAt.md">
<details open><summary><h4>भारुचिः ...{Loading}...</h4></summary>
<p>विधिविप्रतिपत्ताव् एष एव न्यायः । अनुमाने यथोक्ते, क्वचिच् च शपथाद्य् अपि वक्ष्यति- &ldquo;असाक्षिकेषु त्व् अर्थेषु । । । शपथेनापि लम्भयेत्&rdquo; इति । अपि च &ldquo;जागर्ति भगवान् धर्मः&rdquo; । स एव साम्ये ऽपि सति केनचित् कारणेनात्मानं दर्शयति । <strong>द्विजोत्तमान्</strong> इति चेदं लिङ्गं ब्राह्मणानां साक्षित्वे तथा चोक्तम् &ldquo;आप्ताः सर्वेषु वर्णेषु&rdquo; इति । न चैतद् उक्तवर्णानुवादार्थं <strong>सर्व</strong>ग्रहणम् । किं तर्हि ब्राह्मणवर्णावबोधार्थम् । तथा च कृत्वैवमादीनि लिङ्गानि श्रोत्रियप्रतिषेधस्य ॥ ८.७३ ॥</p>
</details>
</div>
<blockquote>
<p><strong>समक्षदर्शनात् साक्ष्यं श्रवणाच् चैव सिध्यति ।</strong><br>
<strong>तत्र सत्यं ब्रुवन् साक्षी धर्मार्थाभ्यां न हीयते  ॥ ८.७४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/074_samaxadarshanAt_sAxyam.md">
<details open><summary><h4>भारुचिः ...{Loading}...</h4></summary>
<p>दर्शनश्रवणाभ्यां साक्षित्वसिद्धिः, न तु निबन्धनतः । अतो ऽन्तरेणापि निबन्धनं साक्षी स्याद् एव । एतावांस् तु साक्षिणो नियमः । निबन्धेनापि पृष्टेन सता सत्यं वक्तव्यम् इति । येन —</p>
</details>
</div>
<blockquote>
<p><strong>साक्षी दृष्टश्रुताद् अन्यद् विब्रुवन्न् आर्यसंसदि ।</strong><br>
<strong>अवाङ् नरकम् एवैति प्रेत्य स्वर्गाच् च् हीयते  ॥ ८.७५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/075_sAxI_dRShTa-shrutAd.md">
<details open><summary><h4>भारुचिः ...{Loading}...</h4></summary>
<p>न केवलं धर्मानुत्पत्त्या स्वर्गाद् धीयत इत्य् उक्तम् । अयं च पूर्वश्लोकशेष एवार्थवादः, तथा च संबन्धेन दर्शित एवायम् अर्थः । यतश् च दर्शनश्रवणाभ्यां साक्षित्वसिद्धिः, न निबन्धात् ॥ ८.७५ ॥</p>
</details>
</div>
<blockquote>
<p><strong>यत्रानिबद्धो ऽपीक्षेत शृणुयाद् वाप् किंचन ।</strong><br>
<strong>पृष्टस् तत्रापि तद् ब्रूयाद् यथादृष्टं यथाश्रुतम्  ॥ ८.७६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/076_yatrA-nibaddho.apIxeta.md">
<details open><summary><h4>भारुचिः ...{Loading}...</h4></summary>
<p>उपसंहारार्थः श्लोकः ॥ ८.७६ ॥</p>
</details>
</div>
<blockquote>
<p><strong>एको ऽलुब्धस् तु साक्षी स्याद् भव्यः शुच्यो ऽपि न स्त्रियः।</strong><br>
<strong>स्त्रीबुद्धेर् अस्थिरत्वात् तु दोषैश् चान्ये ऽपि ये वृताः  ॥ ८.७७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/077_eko.alubdhas.md">
<details open><summary><h4>भारुचिः ...{Loading}...</h4></summary>
<p>एकस्य सत्य् अपि प्रतिषेधे गुणातिशयाद् अलुब्धस्याभ्यनुज्ञार्थम् इदम् । अपि चालुब्धः, अपीत्य् उभयत्रापि बोद्धव्यः । शुच्यो ऽपीत्य्- अयम् एव वालुब्धो ऽप्य् एको न साक्षी स्यात् । उत्तरविवषार्थश् चायम् आरम्भः । एवं स्त्रियो बह्व्यः शुच्यो ऽपि न स्युः, यथैको ऽलुब्धो ऽपि, तासां हि बुद्धेर् धर्मार्[थाभ्याम् अस्थिर]संबन्धः । व्याख्यानं शास्त्रविरोधान् नात्पेशलम्, यत् एकस्य लोभात् प्रतिषेधाद् वैतयोर् अलुब्धयोर् अभ्यनुज्ञानार्थम् इदम्, अन्यत्रापि च प्रतिषे[धस्य पुरुषस्त्री]तुल्यत्वात् । एवं च सति बह्व्यः शुच्यो ऽप्य् अलुब्धा अपि प्रकरणात् स्त्रियो न स्युः, स्त्रीबुद्धेर् अस्थिरत्वाद् इत्य् उक्तम् । दोषैर् नयैर् अपि ये वृताः पुरुषा अति[रिकत्वत् अलुब्धा अपि प्रतिषिध्यन्ते], किं पुनर् अन्यत्र । पुनर्वचनं चास्य यदर्थं तद् उक्तम् एवात्र ॥ ८.७७ ॥</p>
</details>
</div>
<blockquote>
<p><strong>स्वभावेनैव यद् ब्रूयुस् तद् ग्राह्यं व्यावहारिकम् ।</strong><br>
<strong>अतो यद् अन्यद् विब्रूयुर् धर्मार्थं तद् अपा[र्थकम्  ॥ ८.७८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/078_svabhAvenaiva_yad.md">
<details open><summary><h4>भारुचिः ...{Loading}...</h4></summary>
<p>स्वभावेनेति सभायां] ग्रामिणाम् अन्येषां चाप्रागल्भ्याद् अप्रतिभानकम्पादयो जायन्ते । तेषां व्यावहारिकं ब्रुवतां स्वभाव उपलक्षयितव्यो ऽनुमानतः पुरुषशीलतो वा, किम् एषाम् अमी मिथ्यावचनकृताः कम्पादयः उताप्रागल्भ्याद् अनुचितमहाजनसमवायाद् वा । येन ह्य् अनुमानागम्यं कुंचिन् नास्ति । एवं धृष्टप्रागल्भ्यानाम् अपि स्वभावो ऽवधारणीयः ॥ ८.७८ ॥</p>
</details>
</div>
<blockquote>
<p><strong>सभान्तः साक्षिणः सर्वान् अर्थिप्रत्यर्थिसंनिधौ ।</strong><br>
<strong>प्राद्विवाको ऽनुयुञ्जीत विधिनानेन सान्त्वयन्  ॥ ८.७९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/079_sabhAntaH_sAxiNaH.md">
<details open><summary><h4>भारुचिः ...{Loading}...</h4></summary>
<p>अधुना साक्षिणां सत्यवचनार्थो योगो ऽत ऊर्ध्वं वर्तिष्यते । प्राङ्विवाको ब्राह्मणो राजाधिकृतो विडान् न राजा सामर्थ्यात् । तथा च वक्ष्यति &ldquo;अमात्यः प्राड्विवाको वा यत् कुर्युः कार्यं अन्यथा&rdquo; इति । &ldquo;क्विब्वचिप्रच्छ्यायतस्तुकटप्रुजुश्रीणां दीर्घो ऽप्रसारणं च&rdquo; इत्य् अनेन । पृच्छतीति प्राट्, पृष्ट्वा विषेषेण धर्मसंकटेषु विशिष्टं वा वक्ष्यति विवाकः, प्राट् चासौ विवाकश् चेति प्राड्विवाकः । पृच्छति चासौ विविनक्ति चेति यावत् एष प्राड्विवाको धर्मज्ञो ब्राह्मणः । साक्षिणो ऽनुयुञ्जीत विधिनानेन वक्ष्यमाणेन संत्वयन्न् अपारुषम् । किं कारणम्, प्रकृतिस्थो यथा सत्यं ब्रूयात् साक्षी ॥ ८.७९ ॥</p>
</details>
</div>
<blockquote>
<p><strong>यद् द्वयोर् अनयोर् वित्तं कार्ये ऽस्मिंश् चेष्टितं मिथः ।</strong><br>
<strong>तद् ब्रूत सर्वं सत्येन युष्माकं ह्य् अत्र साक्षिता  ॥ ८.८० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/080_yad_dvayor.md">
<details open><summary><h4>भारुचिः ...{Loading}...</h4></summary>
<p>एवं सत्यवचनार्थो ऽयम् अधुनार्थवादः प्रक्रियते ॥ ८.८० ॥</p>
</details>
</div>
<blockquote>
<p><strong>सत्यं साक्ष्ये ब्रुवन् साक्षी लोकान् आप्नोति पुष्कलान् ।</strong><br>
<strong>इह चानुत्तमां कीर्तिं वाग् ह्य् एषा ब्रह्मपूजिता  ॥ ८.८१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/081_satyaM_sAxye.md">
<details open><summary><h4>भारुचिः ...{Loading}...</h4></summary>
<p>दृष्टादृष्टफलसंबन्धेनेयं स्तुतिः सत्यवचनार्था । न च केवलं सत्यस्यावचनाद् एतद् यथोक्तं न भवति, किं तर्हि प्रत्यवायश् चापरः । तथा प्रदर्शयति ॥ ८.८१ ॥</p>
</details>
</div>
<blockquote>
<p><strong>साक्ष्ये ऽनृतं वदन् पाशैर् बध्यते वारुणैर् नरः ।</strong><br>
<strong>विवशः शतम् आजातीस् तस्मात् साक्ष्ये वदेद् ऋतम्  ॥ ८.८२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/082_sAxye.anRtam.md">
<details open><summary><h4>भारुचिः ...{Loading}...</h4></summary>
<p>यस्मात् —</p>
</details>
</div>
<blockquote>
<p><strong>सत्येन पूज्यते साक्षी धर्मः सत्येन वर्धते ।</strong><br>
<strong>तस्मात् सत्यं हि वक्तव्यं सर्ववर्णेषु साक्षिभिः  ॥ ८.८३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/083_satyena_pUyate.md">
<details open><summary><h4>भारुचिः ...{Loading}...</h4></summary>
<p>येन —</p>
</details>
</div>
<blockquote>
<p><strong>आत्माइव ह्य् आत्मनः साक्षी गतिर् आत्मा तथात्मनः ।</strong>
<strong>मावमंस्थाः स्वम् आत्मानं नृणां साक्षिणम् उत्तमम् ॥ ८.८४ ॥</strong><br>
<strong>मन्यते वै पापकृतो न कश्चित् पश्यतीति नः ।</strong>
<strong>तांश् च देवाः प्रपश्यन्ति स्वश् चैवान्तरपूरुषः  ॥ ८.८५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/085_manyante_vai.md">
<details open><summary><h4>भारुचिः ...{Loading}...</h4></summary>
<p>&gt; <strong>आत्माइव ह्य् आत्मनः साक्षी गतिर् आत्मा तथात्मनः ।</strong></p>
<p>एतस्मात् कारणात् —</p>
<p>&gt; <strong>मावमंस्थाः स्वम् आत्मानं नृणां साक्षिणम् उत्तमम् ॥ ८.८४ ॥</strong><br>
&gt; <strong>मन्यते वै पापकृतो न कश्चित् पश्यतीति नः ।</strong></p>
<p>इह प्रकरणाद् अनृताभिधायिनः पापकृत इत्य् उच्यन्ते । सामर्थ्यात् तु सर्वस्य व्यतिक्रमकारिण इदं ग्रहणम् —</p>
<p>&gt; <strong>तांश् च देवाः प्रपश्यन्ति स्वश् चैवान्तरपूरुषः  ॥ ८.८५ ॥</strong></p>
</details>
</div>
<blockquote>
<p><strong>द्यौर् भूमिर् आपो हृदयं चन्द्रार्काग्नियामानिलाः ।</strong><br>
<strong>रात्रिः संध्ये च धर्मश् च वृत्तज्ञाः सर्वदेहिनाम्  ॥ ८.८६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/086_dyaur_bhUmir.md">
<details open><summary><h4>भारुचिः ...{Loading}...</h4></summary>
<p>देवास् ते इत्य् उच्यन्ते —
अन्तरपूरुषः स्वक्षेत्रज्ञो ऽन्तर्यामी परमात्मा । एवं च न रहस्य् अपि पापं वर्तयेद् न को ऽपि । यतश् चैतद् एवम् । अतस् तेषां नियम उच्यते</p>
</details>
</div>
<blockquote>
<p><strong>देवब्राह्मणसांनिध्ये साक्ष्यं पृच्छेद् ऋतं द्विजाः ।</strong><br>
<strong>उदङ्मुखान् प्राङ्मुखान् वा पूर्वाह्णे वै शुचिः शुचीन्  ॥ ८.८७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/087_deva-brAhmaNasAnnidhye_sAxyam.md">
<details open><summary><h4>भारुचिः ...{Loading}...</h4></summary>
<p>यथा च ते प्रष्टव्यास् तथेदं ब्राहणादि(?)जात्याश्रयनियमकारि शास्त्रम् उच्यते ॥ ८.८७ ॥</p>
</details>
</div>
<blockquote>
<p><strong>ब्रूहीति ब्राह्मणं पृच्छेत् सत्यं ब्रूहीति पार्थिवम् ।</strong><br>
<strong>गोबीजकाञ्चनैर् वैश्यं शूद्रम् एभिस् तु पातकैः  ॥ ८.८८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/088_brUhIti_brAhmaNam.md">
<details open><summary><h4>भारुचिः ...{Loading}...</h4></summary>
<p>पातकार्था अनुयोगाः पातकशब्देनोच्यन्ते, मिथ्यावचनप्रतिषेधार्थाः । इदं चापरं ब्राह्मणस्य साक्षित्वेन निदर्शनम् ॥ ८.८८ ॥</p>
</details>
</div>
<blockquote>
<p><strong>ब्रह्मघ्नो ये स्मृता लोका ये च स्त्रीबालघातिनः ।</strong><br>
<strong>मित्रद्रुहः कृतघ्नस्य ते ते स्युर् ब्रुवतो मृषा ॥ ८.८९ ॥</strong><br>
<strong>जन्मप्रभृति यत् किंचित् पुण्यं भद्र त्वया कृतम् ।</strong><br>
<strong>तत् ते सर्वं शुनो गच्छेद् यदि ब्रूयास् त्वम् अन्यथा ॥ ८.९० ॥</strong><br>
<strong>एको ऽहम् अस्मीत्य् आत्मानं यत् त्वं कल्याण मन्यसे ।</strong><br>
<strong>नित्यं स्थितस् ते हृद्य् एष पुण्यपापेक्षिता मुनिः ॥ ८.९१ ॥</strong><br>
<strong>यमो वैवस्वतो देवो यस् तवैषा हृदि स्थितः ।</strong><br>
<strong>तेन चेद् अविवादस् ते मा गङ्गां मा कुरून् गमः ॥ ८.९२ ॥</strong><br>
<strong>नग्नो मुण्डः कपालेन भिक्षार्थी क्षुत्पिपासितः ।</strong><br>
<strong>सीनः शत्रुगृहं गच्छेद् यः साक्ष्यम् अनृतं वदेत् ॥ ८.९३ ॥</strong><br>
<strong>अवाक्शिरा[स् तमस्य् अन्धे किल्बिषी नरकं व्रजेत् ।</strong><br>
<strong>यः प्रश्नं वि]तथं ब्रूयात् पृष्टः सन् धर्मनिश्चये ॥ ८.९४ ॥</strong><br>
<strong>अन्धो मत्स्यान् इवाश्नाति कष्टकैः स नरः सह ।</strong><br>
<strong>यो भाषते ऽर्थवैकल्यम् अप्रत्यक्षं सभां गतः । ८.९५ ॥</strong><br>
<strong>यस्य विद्वान् हि वदतः [क्षेत्रज्ञो नाभिशङ्कते ।</strong><br>
<strong>तस्मान् न देवाः श्रे]यांसं लोके ऽन्यं पुरुषं विदुः  ॥ ८.९६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/096_yasya_vidvAn.md">
<details open><summary><h4>भारुचिः ...{Loading}...</h4></summary>
<p>अष्टौ श्लोकाः शूद्रशपथानुयोगार्थाः । एवम् एभिर् अनेकैर् वाक्यार्थप्रकारैः सत्यवचनार्थाः संप्[अद्यते] । यथा ब्राह्मणादिवर्णानुयोगानाम् ॥ ८.८९–९६ ॥</p>
</details>
</div>
<blockquote>
<p><strong>यावतो बान्धवो यस्मिन् हन्ति साक्ष्ये ऽनृतं वदन् ।</strong><br>
<strong>तावतः संख्यया तस्मिञ् छृणु सौम्यानुपूर्वशः  ॥ ८.९७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/097_yAvato_bAndhavAn.md">
<details open><summary><h4>भारुचिः ...{Loading}...</h4></summary>
<p>कूटसाक्षिणाम् एतत् तामि (?) कालपरिमाणार्थम् अधुना प्रकरणं आरभ्यते सर्वजातिसाक्ष्यार्थं सामर्थ्यात्, न केवलं प्रकरणाच् छूद्राणाम् एव । अतश् च चित्तप्रणिधानार्थं सर्वेषाम् एवायं श्लोक आरब्धः । कथं नाम । चित्तप्रणिधानाः साक्षिणः श्रुत्वैतन्मित्यावचनप्रत्यवायम् अतिमहन्तं निवर्तेरन् मिथ्यावचनाद् इति ॥ ८.९७ ॥</p>
</details>
</div>
<blockquote>
<p><strong>पञ्च पश्वनृते हन्ति दश् हन्ति गवानृते ।</strong><br>
<strong>शतम् अश्वानृते हन्ति सहस्रं पुरुषानृते  ॥ ९.९८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/098_pancha_pashv-anRte.md">
<details open><summary><h4>भारुचिः ...{Loading}...</h4></summary>
<p>पूर्वापरान् । यद् अयम् आह —</p>
</details>
</div>
<blockquote>
<p><strong>हन्ति जातान् अजातांश् च हिरण्यार्थे ऽनृतं वदन् ।</strong><br>
<strong>सर्वं भूम्यनृते हन्ति मा स्म भूम्यनृतं वदीः  ॥ ९.९९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/099_hanti_jAtAn.md">
<details open><summary><h4>भारुचिः ...{Loading}...</h4></summary>
<p>नन्व् इयं श्रुतिर् विरुध्यते । &ldquo;न मां मर्त्यः कश्चन दातुम् अर्हति&rdquo; इति । अतश् च स्वामित्वाभावः । तदभावाद् व्यवहाराभावः । ततश् च वादाभावे तदनृतदोषाभावः साक्षिणाम् इति । तच् च न । अर्थापरिज्ञानात् । न हि कश्चित् समर्थः कृत्स्नाम् दातुं विजयस्याभावाद् इत्य् एषो ऽत्रार्थः, दानापहारमिथ्यावचनेषु गुणदोषप्रदर्शनशास्त्रारम्भसामर्थ्यात् । तथा च व्यासादयः- &ldquo;षष्टिवर्षसहस्राणि स्वर्गे तिष्ठति भूमिदः, आच्छेत्ता चानुमन्ता च तान्य् एव नरके वसेत्&rdquo; इति । भूमिछलार्थत्वेव दानापहारादय इत् केचित् । तच् चैतद् विचारणीयम् । मीमांसादर्शणं तु &ldquo;न भूमिः स्यात् सर्वान् प्रत्य् अविशिष्टत्वात्&rdquo; इति सर्वान् दक्षिणार्थान् गुणविधीन् प्रत्य् अविशिष्टत्वात् । दक्षिणाद्रव्येषु हि गुणः श्रूयते &ldquo;अन्तरेण सदः पत्नीशाले दक्षिणां नयन्ति&rdquo; इति । स चायं गुणविधिर् अत्यन्ताशक्यः पृथिव्याम् । ततो ऽस्माद् अन्यत्राप्य् अपहारदोषः स्यात् । एवं च तद्विवादे ऽनृतदोषः साक्षिणां सिद्धः । सर्वस्य च कार्यस्य पृथिवीकारणत्वात् तद् <strong>अनृते सर्वं हन्तीत्य्</strong> उच्यते । एवं च पुरुषाभिनयेन स्मृतिः सादरं वारयति <strong>मा स्म भूम्यन्र्तं वदिः</strong> ॥ ९.९९ ॥</p>
</details>
</div>
<blockquote>
<p><strong>अप्सु भूमिवद् इत्य् आहुः स्त्रीणां भोगे च मैथुने ।</strong><br>
<strong>अब्जेषु चैव रत्नेषु सर्वेष्व् अश्ममयेषु च ॥ ८.१०० ॥</strong><br>
<strong>पशुवत् क्षौद्रघृतयोर् यानेषु च तथाश्ववत् ।</strong><br>
<strong>गोवद् रजतवस्त्रेषु धान्ये ब्रह्मणि (?) चैव हि ॥ ८.१००.१ ॥</strong><br>
<strong>एवं दोषान् अवेक्ष्य त्वं सर्वान् अन्र्तभाषणे ।</strong><br>
<strong>यथा श्रुतं यथा दृष्टं सत्यम् एवाञ्जसा वद  ॥ ८.१०२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/101_etAn_doShAn.md">
<details open><summary><h4>भारुचिः ...{Loading}...</h4></summary>
<p>अमी पञ्च श्लोकाः सर्वसाक्षिसाधारणाः, अमृतवचनप्रतिषेधविद्वेषणार्था अर्थवादाः, न फलविधयः । अकृताभ्यागमकृतविप्रणाशदोषप्रसङ्गात् । एवं च प्रतिपुरुषं शास्त्राधिकारो हीयेत । आनर्थक्यं चास्य स्यात् । येन स्वकृतकर्मफलभोगः शास्त्रस्यार्थवत्त्वम् । अतः शास्त्रविरोधान् न्यायविरोधाच् च प्रतिषेधार्थवादा एवैते विज्ञेयाः ॥ ८.१००–१०२ ॥</p>
</details>
</div>
<blockquote>
<p><strong>गोरक्षकान् वाणिजकांस् तथा कार्तुकुशीलवान् ।</strong><br>
<strong>प्रेष्यान् वार्धुषिकांश् चैव विप्राञ् शूद्रवद् आचरेत्  ॥ ८.१०३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/102_goraxakAn_vANijikAMs.md">
<details open><summary><h4>भारुचिः ...{Loading}...</h4></summary>
<p>प्रकरणाद् ब्राह्मणशपथानुयोगापवादः । &ldquo;शूद्रम् एभिस् तु पातकैः&rdquo; इति वचनात् । एषां गोरक्षकादीनां ब्राःमणानाम् एव सतां शूद्रशपथानुयोगः । एवं च नान्यत्र प्रयोजने शूद्रवद् आचरणम् । इतरथा प्रकरणम् उपरुध्येत ॥ ८.१०३ ॥</p>
</details>
</div>
<blockquote>
<p><strong>तद् वदन् धर्मतो ऽर्थेषु जानन्न् अप्य् अन्यथा नरः ।</strong><br>
<strong>न स्वर्गाच् च्यवते लोकाद् दैवीं वाचं वदन्ति ताम्  ॥ ८.१०४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/103_tad_vadan.md">
<details open><summary><h4>भारुचिः ...{Loading}...</h4></summary>
<p>प्राङ्(ड्?)विवाकस् तच् छूद्रानुयोगवचनम् अन्यथा गोरक्षकादिषु ब्राह्मणेषु वदन् धर्मतो ऽर्थेषु व्यवहारेषु, ये साक्षिणः तेषु जानन्न् अपि यथावर्णम् अनुयोगं नाधर्मेण युज्यते । येन दैवीं शास्त्रवतीम् वाचं वदन्ति तां स्मृत्वा मन्वादयः &ldquo;विप्रान् शूद्रवद् आचरेत्&rdquo; इति । अस्यानन्तरविधेः स्तुत्यर्थवादः ॥ ८.१०४ ॥</p>
</details>
</div>
<blockquote>
<p><strong>शूद्रविट्क्षत्रपिप्राणां [यत्रर्तोक्तौ भवेद् वधः ।</strong><br>
<strong>तत्र] वक्तव्यम् अनृतं तद् धि तत्र विशिष्यते  ॥ ८.१०५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/104_shUdra-viT-xatra-viprANAM_yatra.md">
<details open><summary><h4>भारुचिः ...{Loading}...</h4></summary>
<p>सत्यवचनापवादो ऽयं कारणतः आदरार्थं वेदम् । शूद्रादीनां प्रातिलोम्येन ग्रहणम् अनृताभ्यनुज्ञानार्थम् । अ[नृतवचन]निवृत्त्यर्थात् तु युक्तावलम्बम् इदम् । एवं तर्हि सत्यप्रतिषेध एवात्र वक्तव्यः, नानृताभ्यनुज्ञेति । न त्व् एवमर्थानृताभ्यनुज्ञा कृतैव भवति । [न कदाचिद् वक्त]व्यतास्येति । ननु च पुरुषार्थकारित्वाच् छास्त्रस्य प्रत्यवायार्थ उपदेशो न न्याय्य इति । पुरुषार्थकारित्वाद् एवास्याय्म् उपदेशो युक्तः, [क्वचिद् अनृतवचनस्य] पुरुषानुग्रहधर्मापेक्षया च । तथा च सति धार्मिकपुरुषविषयम् इदम् अनृताभ्यनुज्ञानम् उपदेशसामर्थ्याद् विज्ञायते । तथा च स्मृत्यन्तरे &ldquo;नानृतवचने दोषो जीवनं चेत् तद् अधीनम्, न तु पापीयसो जीवनम्&rdquo; इति । अतश् च महाप्रत्यवायपरिहारार्थम् [एष] आश्रितो ऽनृतवचनव्यतिक्रमः । तस्य प्रायश्चित्तार्थम् इदम् आरभ्यते ॥ ८.१०५ ॥</p>
</details>
</div>
<blockquote>
<p><strong>वाग्दैवत्यैस् तु चरुभिर् यजेरंस् ते सर्स्वतीम् ।</strong><br>
<strong>अनृतस्याइनसस् तस्य कुर्वाणा निष्कृतिं पराम्  ॥ ८.१०६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/105_vAg-gaivatyaish_cha.md">
<details open><summary><h4>भारुचिः ...{Loading}...</h4></summary>
<p>सरस्वतीं यजेरन्न् &ldquo;अहं रुद्रेभिर् वसुभिश् चरामि&rdquo; इत्य् अनेनाष्टर्चेन सूक्तेन । त्रिर् अभ्यासश् चरोः । अनाश्रितबहुत्वविशेषाच् चोदनाया, यथा &ldquo;वसन्ताय कपिञ्जलान् आलभते&rdquo; इति ॥ ८.१०६ ॥</p>
</details>
</div>
<blockquote>
<p><strong>कूष्माण्डैर् वापि जुहुयाद् घृतम् अग्नौ यथाविधि ।</strong><br>
<strong>उद् इत्य् ऋचा वा वारुण्या तृचेनाब्दैवतेन वा  ॥ ८.१०७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/106_kUShmANDair_vApi.md">
<details open><summary><h4>भारुचिः ...{Loading}...</h4></summary>
<p>अग्निग्रहणं जुहोतिसिद्धम् अप्य् अग्निविशेषार्थं विज्ञेयम् । इदं च पूर्वप्रायश्चित्तवैकल्पिकम् । उत्तरे च —</p>
</details>
</div>
<blockquote>
<p><strong>त्रिपक्षाद् अब्रुवन् साक्ष्यम् ऋणादिषु नरो ऽगदः ।</strong><br>
<strong>तद् ऋणं प्राप्नुयात् सर्वं दशबन्धं च तत्त्वतः  ॥ ८.१०८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/107_tripaxAd_abruvan.md">
<details open><summary><h4>भारुचिः ...{Loading}...</h4></summary>
<p>यावतो द्रव्यस्याभियोगः तद्दशभागः साक्षिणं दापयेत् । येनारोगः सन् त्रिपक्षाद् अपि साक्षी नान्यतरं ब्रवीति । दण्डयित्वापि तं साक्षिणं व्यवहारदर्शनम् अनुतिष्ठेत्, एवम् अपरिसमाप्तत्वाद् अस्येत् । ऋणव्यवहाराद् अन्यत्र साक्षी कार्यद्रव्यापेक्षया दण्डयितव्यः ॥ ८.१०८ ॥</p>
</details>
</div>
<blockquote>
<p><strong>यस्य दृश्येत् सप्ताहाद् उक्तवाक्यस्य साक्षिणः ।</strong><br>
<strong>रोगो ऽग्निर् ज्ञातिमरणं दाप्यो दमम् ऋणं च सः  ॥ ८.१०९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/108_yasya_dRshyeta.md">
<details open><summary><h4>भारुचिः ...{Loading}...</h4></summary>
<p>अर्वाक् सप्ताहात् साक्षी कुटुम्बरोगादिदर्शनेन मिथ्यावचनस् साक्षाद् एव प्रतिपादितो दण्डयितव्यः । यावन्तं तदनृतेन दापितो वा दण्डितश् च । ऋणव्यवहारार्थं त्व् अन्यत्र शास्त्रसामर्थ्यापेक्षया । एवम् उभयं मिथ्यावचनेषु साक्षिषु प्रकल्प्यम् । असाक्षिकेषु तावद् व्यवहारेष्व् एवम् अन्मानसाक्षिनिमित्तो निर्णयः ॥ ८.१०९ ॥</p>
</details>
</div>
<blockquote>
<p><strong>असाक्षिकेषु त्व् अर्थेषु मिथो विवदमानयोः ।</strong><br>
<strong>अविन्दंस् तत्त्वतः सत्यं शपथेनापि लम्भयेत्  ॥ ८.११० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/109_asAxikeShu_tv.md">
<details open><summary><h4>भारुचिः ...{Loading}...</h4></summary>
<p>सत्यप्रशंसार्थं पुराकल्पार्थवाद उदाह्रियते विहितानुष्ठानप्ररोचनाय ॥ ८.११० ॥</p>
</details>
</div>
<blockquote>
<p><strong>महर्षिभिश् च देवैश् च कार्यार्थं शपथाः कृताः ।</strong><br>
<strong>वसिष्ठश् चापि शपथं शेपे पैजवने नृपे  ॥ ८.१११ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/110_maharShibhish_cha.md">
<details open><summary><h4>भारुचिः ...{Loading}...</h4></summary>
<p>अप्य् अन्ये महर्षयः । तथा च व्यासो &ldquo;यस् ते हरति पुष्करम्&rdquo; इति शपथाख्यानकं प्रोवाच । एवं च सत्यधर्मपरिहारापेक्षया —</p>
</details>
</div>
<blockquote>
<p><strong>न वृथा शपथं कुर्याद् अल्पे ऽप्य् अर्थे नरो बुधः ।</strong><br>
<strong>वृथा हि शपथं कुर्वन् प्रेत्य चेह च नश्यति  ॥ ८.११२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/111_na_vRthA.md">
<details open><summary><h4>भारुचिः ...{Loading}...</h4></summary>
<p>इयं च मिथ्याशपथनिन्दा प्रत्यवायदर्शनेन प्रतिषिद्धवर्जनार्थापि सती सत्यशपथप्रशंसार्था सम्पद्यत इत्य् अविपर्ययः । सामर्थ्याद् अस्य मिथ्याशपथस्य सर्वत्र प्रत्यवायहेतुत्वे प्राप्ते; यत्र तन् नेष्यते प्रत्यवायहेतुत्वम् अस्य, तत्रेदं तद् अपवादार्थम् आरभ्यते ॥ ८.११२ ॥</p>
</details>
</div>
<blockquote>
<p><strong>कामिनीषु विवाहेषु गवां भक्ते तथेन्धने ।</strong><br>
<strong>ब्राह्मणाभ्युपपत्तौ च शपथे नास्ति पातकम्  ॥ ८.११३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/112_kAminIShu_vivAheShu.md">
<details open><summary><h4>भारुचिः ...{Loading}...</h4></summary>
<p>कामिन्या कामतन्त्राभियोगे यः प्रतिज्ञातार्थसम्पादनार्थमिथ्याशपथः क्रियते तत्रे नास्ति पातकधर्म इत्य् अर्थः । एवं विवाहे कृताकृतसंदेहे अभियोगे वास्य कर्माङ्गभूतानां च गवां भक्तस्य हरणाभियोगेन गोमात्रस्य व्यवस्थासामर्थ्यात् । एवं च शास्त्रवद् अग्नीन्धनापहरणाभियोगे मिथ्याशपथे नास्त्य् अधर्मः, येन शास्त्रलक्षणाव् एव धर्माधर्मौ । अन्येन तु कारणेन गोभक्तेन्धनयोर् विभावितस्य सतो दण्डो यथाशास्त्रं भवेत् । ब्राह्मणस्य च तत्र शरीरलक्षणाभ्युपपत्ताव् एवम् एव स्यात् । न सर्वस्याइवाभ्यवपत्तिः, न्यायकारिणः कर्तव्या । ब्राह्मणा[द् अन्यस्य न न्याय]कारिणो ऽप्य् आरम्भसामर्थ्याद् विज्ञायते । स्थिताम् सत्यशपथक्रियाम् इदानींनिर्दिश्यन्ते वर्णविशेषसंनियोगेन शपथाः स्वरूपतः ॥ ८.११३ ॥</p>
</details>
</div>
<blockquote>
<p><strong>सत्येन शापेद् विप्रं क्षत्रियं वाहनायुधैः ।</strong><br>
<strong>[गोबीजकाञ्चनैर् वैश्यं शूद्रं सर्वैस् तु पा]तकैः  ॥ ८.११४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/113_satyena_shApayed.md">
<details open><summary><h4>भारुचिः ...{Loading}...</h4></summary>
<p>असाक्षिके तत्त्वाभिगमार्थं ब्राह्मणादीन् वर्णान् अभियुक्तान् यथोपदेशं शपथैर् एभिः शापयेत् ॥ ८.११४ ॥</p>
</details>
</div>
<blockquote>
<p><strong>अग्निं वाहारयेद् एन[म् अप्सु चैनंनिमज्जयेत् ।</strong><br>
<strong>पुत्रदारस्य वाप्य् एनं शिरांसि स्पर्श]येत् पृथक्  ॥ ८.११५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/114_agniM_vAhArayed.md">
<details open><summary><h4>भारुचिः ...{Loading}...</h4></summary>
<p>शूद्रस्य वृत्तापेक्षयाग्न्यादयो ऽपि कल्प्येरन् । शपथैर् एवम् । तत्राग्निहरणे सप्तपदाश्वत्थपत्रैर् इयद्भिर् व्यवधानम् इति [स्मृत्यन्तरो]पेक्षयैतत् स्यात्; इहावचनं च गुणविधेः, स्मृतिपारम्पर्याविच्छेदात् । तथाप्सु निमज्जने कालः ॥ ८.११५ ॥</p>
</details>
</div>
<blockquote>
<p><strong>यम् इद्धो न दहत्य् अग्निर् नापो (?) नोन्मज्जयन्ति च ।</strong><br>
<strong>न चार्तिम् ऋच्छति क्षिप्रं स ज्ञेयः शपथे शुचिः  ॥ ८.११६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/115_yam_iddho.md">
<details open><summary><h4>भारुचिः ...{Loading}...</h4></summary>
<p>दहनोन्मज्जनाभ्याम् आर्तिः पृथग् उपदेशसामर्थ्यात् अन्यारोग्याद्यभिघातलक्षणा । सा चोक्ता पुरस्तात्- &ldquo;यस्य दृश्येत सप्ताहाद् उक्तवाक्यस्य साक्षिणः रोगो ऽग्निर् ज्ञातिमरणम्&rdquo; इति । ननु च साक्ष्यनृतविभावनार्था सोक्ता । समानकारणत्वात् तु मिथ्याशपथभावनार्थापि सैवेह स्यात् । अन्यार्तेर् अनिर्देशाद् इह सैव गम्यते । अत्र कश्चिद् आह- &ldquo;इद्धो नामाग्निर् न धक्ष्यति नोन्मज्जयिष्यन्त्य् अपः&rdquo; इति दृष्टविरुद्धम् एतत् । न हि महाभूतस्यचैतन्यात् स्वभावव्यतिकरो निमित्तम् अन्तरेणोपलभ्यते । मन्त्रौषधाभ्यां तु भवति । तद् इह न मानम् । अत्र हि सत्यशपथप्रयोगोपहृतयोर् अग्*यम्भसोअर् (?) अयं निमित्ततः स्वभावव्यतिकरः स्यात् । सदेवतत्त्वाच् च तयोर् विशेषतो ऽस्मिन् काले सनिमित्तः स्याद् अयं व्यतिकरो, यतः तद् अचैतन्यम् अकारणम् । जयः तद्विपर्यये च पराजय इति साध्यम् । किं व्यवधानकालयोर् अल्पमहत्त्वाभ्याम् एतौ भवतः, उत दैवकृताव् इति । असमानं चैतत्, येन साम्य ऽपि व्यवधानकालयोर् एतौ दृश्येते । तस्मान् नेमौ तद्वैषम्यकृतौ विज्ञेयौ । यतश् च जिह्वया तप्तायःपिण्डाभिस्पर्शनेनोभयं दृष्टम्, अतो नैतयोर् वचनक्रिययोस् त्रासनमात्रम् एव प्रयोजनम् । कथं नामायम् अभीतः प्रपद्येतेति । यच् च पुनर् इदम् उच्यते । यदि च किल त्रासनार्थवादो भवति ततो &ldquo;नाग्निर् ददाह रोमापि&rdquo; इति रोमादहनवचनम् अनर्थवद् भवति । इतरथा ह्य् अग्निहरणविधौ कल्प्यमाने हस्ततलयोर् लोमाभावाल् लोमादहनवचनम् अनर्थकं स्यात् । अपि चेक्षिते त्व् अग्निहरणे यथा कथंचिद् अग्निसंबन्धस् तु यत इति, अत्र रोमशब्दो ऽयं न स्वार्थवाची गुणतो लोकपदत्वार्थः, यथोक्तसामर्थ्यात् । अतः साक्षिमिथ्यावचनवन् मिथ्याशपथवच् चाग्निहर्णोदकनिमज्जने अपि तद्वद् एव विज्ञेये इति ॥ ८.११६ ॥</p>
</details>
</div>
<blockquote>
<p><strong>वत्सस्य ह्य् अभिशस्तस्य पुरा भ्रात्रा यवीयसा ।</strong><br>
<strong>नाग्निर् ददाह रोमापि सत्येन जगतः स्पशः  ॥ ८.११७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/116_vatsasya_hy.md">
<details open><summary><h4>भारुचिः ...{Loading}...</h4></summary>
<p>परकृतिर् इयम् अधिकृतविध्यर्थवादार्था । &ldquo;वत्सस्य ह्य् अभिशस्तस्य&rdquo; इति लिङ्गाद् अभिशस्तस्यायं शपथ इति केचित् । एवं च शूद्रशपथो ऽयं न स्यात् । किं तर्हि अस्माल् लिङ्गात् ब्राह्मणस्यैवायं स्यात्; न चैतद् इष्टम्- तेन यथा ब्राह्मणविषयः श्रुतः शूद्रस्यापीति शास्त्रसामर्थ्यात् । एवम् अभिशंसने श्रुति ऽन्यत्रापि । जगतः स्पशो निश्चर इत्य् अर्थः, &ldquo;इह नो भवान् स्पशश् चरतु&rdquo; इति श्रुतेः ॥ ८.११७ ॥</p>
</details>
</div>
<blockquote>
<p><strong>यस्मिन् यस्मिन् विवादे तु कूटसाक्षी कृतो भवेत् ।</strong><br>
<strong>तत् तत् कार्यं निवर्तेत कृतं चाप्य् अकृतं भवेत्  ॥ ८.११८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/117_yasmin_yasmin.md">
<details open><summary><h4>भारुचिः ...{Loading}...</h4></summary>
<p>अर्धसमाप्ते निवर्तनम्, दण्डान्ते ऽपि कृते <strong>अकृतं भवेत्</strong> । एवं च सति पुनस् तत् परीक्ष्यं निवृत्तिवचनात् । तच् च पुनः —</p>
</details>
</div>
<blockquote>
<p><strong>लोभान् मोहाद् भयान् मैत्रात् कामात् क्रोधात् तथैव च ।</strong><br>
<strong>अज्ञानाद् बालभावाच् च साक्ष्यं वितथम् उच्यते  ॥ ८.११९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/118_lobhAn_mohAd.md">
<details open><summary><h4>भारुचिः ...{Loading}...</h4></summary>
<p>अनृतवचने कारणनिर्देशो ऽयंदण्डविशेषार्थः ॥ ८.११९ ॥</p>
</details>
</div>
<blockquote>
<p><strong>एषाम् अन्यतमे स्थाने यः साक्ष्यम् अनृतं वदेत् ।</strong><br>
<strong>तस्य दण्डविशे[षांस् तु प्रवक्ष्याम्य् अनुपूर्वशः ॥ ८.१२० ॥</strong><br>
<strong>लोभात् सहस्रं दण्ड्यस् तु मोहात् पूर्वं तु साहसम् ।</strong><br>
<strong>भयाद् द्वौ मध्यमौ दण्डौ मैत्रात् पूर्वं चतुर्गुणम् ॥ ८.१२१ ॥</strong><br>
<strong>कामाद् दशगुणं पूर्वं क्रोधात् तु त्रिगुणं परम्] ।</strong><br>
<strong>अज्ञानाद् द्वे शते पूर्णे बालिश्याच् छतम् एव तु ॥ ८.१२२ ॥</strong><br>
<strong>एतान् आहुः कौटसाक्ष्ये प्रोक्तान् दण्डान् मनीषिभिः ।</strong><br>
<strong>धर्मस्याव्यभिचारार्थम् अधर्मनियमाय च  ॥ ८.१२३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/122_etAn_AhuH.md">
<details open><summary><h4>भारुचिः ...{Loading}...</h4></summary>
<p>त्रयः श्लोका दण्डप्रकॢप्त्यर्थाः । साक्षिणा मिथ्यावचनेषु सहस्रं शतम् इति च यद् उक्तम् अत्र तत्रा[पेक्षया] विकृतस्य वा । एवं प्रथममध्यमोत्तमसाहसग्रहणेषु विशेषतः सर्वं वक्ष्यति ॥ ८.१२०–१२३ ॥</p>
</details>
</div>
<blockquote>
<p><strong>कौटसाक्ष्यं तु कुर्वानांस् त्रीन् वर्णान् धर्मिको नृपः ।</strong><br>
<strong>प्रवासयेद् दण्डयित्वा ब्राह्मणं तु विवासयेत्  ॥ ८.१२४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/123_kauTasAxyan_tu.md">
<details open><summary><h4>भारुचिः ...{Loading}...</h4></summary>
<p>[एकदानृतवादिनां दण्डाः पूर्वोक्ताः], अभ्यसतां तु कौटसाक्ष्यं त्रयाणां वर्णानां दण्डश् चायं यथाशास्त्रम् । प्रवासनं च मारणं शास्त्रान्तरे परिभाषितत्वाद्, इह च तदभ्यासान् निर्वासनम् एव [प्रतिपद्यते <strong>ब्राह्मण]म् एव विवासयेत्</strong> इति । गृहभङ्गेन चायोजयेद् इत्य् अर्थः । पूर्वस्मिंश् चार्थे प्रवासनशब्दस्य निर्वासनं ब्राह्मणस्यैव ॥ ९.१२४ ॥</p>
</details>
</div>
<blockquote>
<p><strong>दशस्थानानि दण्डस्य मनुः स्वायंभुवो ऽब्रवीत् ।</strong><br>
<strong>त्रिषु वर्णेषु तानि स्युर् अक्षतो ब्राह्मणो व्रजेत्  ॥ ८.१२५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/124_dasha_sthAnAni.md">
<details open><summary><h4>भारुचिः ...{Loading}...</h4></summary>
<p>शरीरस्थानानि दश दण्डस्य, तानि पुनः — ॥ ८.१२५ ॥</p>
</details>
</div>
<blockquote>
<p><strong>उपस्थम् उदरं जिह्वा हस्तौ पादौ च पञ्चमम् ।</strong><br>
<strong>चक्षुर् नासा च कर्णौ च धनं देहस् तथैव च  ॥ ८.१२६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/125_upastham_udaram.md">
<details open><summary><h4>भारुचिः ...{Loading}...</h4></summary>
<p>कामापराध उपस्थमात्रे दण्डं पातयेत् । न तद्व्यतिरिक्ते ऽन्यस्मिन् अङ्गे ताडनादि कुर्यात् । अन्नदोषे चोदरदण्ड आहारप्रतिषेधः । आक्रोशापराधे च जिह्वाश्रयम् । ताडने च हस्ताश्रयम् । पादापराधे च पादगतम् । चक्षुरपराधे च तदाश्रयः । एवं नासिकायां कर्णे च, धनापहारे च धनाश्रयम्, शरीरगते च पाटनं स्वशरीरगतं वैनयिकं कुर्यात् । तस्य त्व् अन्यद् वक्ष्यति- &ldquo;येन येन यथाङ्गेन&rdquo; इति । धनहरणं चात्र निक्षेपादिविषयं द्रष्टव्यम् । यतो न पौनरुक्त्यम्, चोरदण्डेन । दण्ड्येष्व् अपि च न दण्डमूलहरं पातयेत्, किं तर्हि — ॥ ८.१२६ ॥</p>
</details>
</div>
<blockquote>
<p><strong>अनुबन्धं परिज्ञाय देशकालौ च तत्त्वतः ।</strong><br>
<strong>सारापराधौ चालोक्य दण्डं दण्ड्येषु पातयेत्  ॥ ८.१२७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/126_anubandham_parijnAya.md">
<details open><summary><h4>भारुचिः ...{Loading}...</h4></summary>
<p><strong>अनुबन्धं परिज्ञायेति</strong> । केचित् अत्र व्यतिक्रमानुष्ठानस्य पौनःपुन्यं क्रियानुष्ठानाभ्यासलक्षणम् आहुः । वयं पुनर् <strong>अनुबन्धम्</strong> अपराधकारणम् आचक्ष्महे । कथम् अनुबध्यते ऽनेनेत्य् <strong>अनुबन्धो</strong>, लोभादिपदार्थः । किं तत्, अपराधश् चौर्यादिः । तं परिज्ञाय किम् अयं चौर्यादिर् अपराधो ऽस्य् कामात् उत क्रोधात् अथ लोभान् मोहाद् वा । अथात्मकुटुम्बस्थित्यै धर्मतन्त्रानुग्रहाय वेत्य् एवम् । अस्य चापराधहेतोर् अनुबन्धस्व विज्ञाने प्रयोजनम्, तद्भेदाद् दण्डविशेषो यथा स्याद् इति । देशकालौ च तत्त्वतः परिज्ञायेति वर्तते । तत्र गृहरथ्याखलक्षेत्रस्वविषयपरविषयादिनिर्देशो ऽपराधे ऽपेक्षितव्यः । क्वायम् अपराधः तथा कालः, सुभिक्षदुर्भिक्षाकुलानाकुलवयोऽवस्थादिः । सारं चापराधस्य द्रव्याद्भिजनादिः, तद्विपर्ययं चासारं निदर्शनार्थत्वात् सारग्रहणस्य । अपराधं चावेक्ष्य गुरुलघुत्वेन ज्ञानाज्ञानकृतं वस्त्रहिरण्यादिकृतं वा दण्डं दण्ड्येषु पातयेत् देशादीन् अवेक्ष्य, यस्माद् अन्यथा हि तस्य — ॥ ८.१२७ ॥</p>
</details>
</div>
<blockquote>
<p><strong>अधर्मदण्डनं लिके यशोघनं कीर्तिनाशनम् ।</strong><br>
<strong>अस्वर्ग्यं च परत्रापि तस्मात् तत् परिवर्जयेत्  ॥ ८.१२८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/127_adharmadaNDanaM_loke.md">
<details open><summary><h4>भारुचिः ...{Loading}...</h4></summary>
<p>देशाद्यपेक्षया दण्डं विदध्याद् यत्नतः । एवं च सति तस्यायं प्रयोगक्रमविधिः शिष्यते ॥ ८.१२८ ॥</p>
</details>
</div>
<blockquote>
<p><strong>वाग्दण्डं प्रथमं कुर्याद् धिग्दण्डं तदनन्तरम् ।</strong><br>
<strong>तृतीयं धनदण्डं तु वधदण्डम् अतः परम्  ॥ ८.१२९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/129_vAgdaNDam_prathamam.md">
<details open><summary><h4>भारुचिः ...{Loading}...</h4></summary>
<p>अपराधापेक्षैषा दण्डप्रकॢप्तिः क्रमेण स्यात् । वधश् चात्र ताडने न तु मारणे, सामर्थ्यात् । तथा च दर्शयति — ॥ ८.१२९ ॥</p>
</details>
</div>
<blockquote>
<p><strong>वधेनापि यदा त्व् एतान् निग्रहीतुं न शक्नुयात् ।</strong>
<strong>तदैषु सर्वम् अप्य् एतत् प्रयुञ्जीत चतुष्टयम्  ॥ ८.१३० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/130_vadhenA-pi_yadA.md">
<details open><summary><h4>भारुचिः ...{Loading}...</h4></summary>
<p>&gt; <strong>वधेनापि यदा त्व् एतान् निग्रहीतुं न शक्नुयात् ।</strong></p>
<p>अविनेयत्वाद् एतेषाम् —</p>
<p>&gt; <strong>तदैषु सर्वम् अप्य् एतत् प्रयुञ्जीत चतुष्टयम् ॥</strong></p>
<p>कृते ऽपि शारीरे दण्डे यदि नोपतिष्ठेतापराधात्, ततो ऽस्य वाग्दण्डादिचतुष्टयं समस्तं क्रियते, न पुनर् अपराधी कृतनिग्रह इत्य् उत्सृज्येत् व्यवस्थार्थं लोकस्य । इतरथा मात्स्यन्यायः स्यात् । धनदण्डर्थश् चायं पुनरारम्भः । वाग्दण्डदिघ्दण्डौ तु मृदुत्वात् कः प्रयच्छतीति । तथा च प्रकरणान्तरे इमम् एव क्रमं वक्षय्ति । &ldquo;अङ्गुलीर् ग्रन्थिभेदस्य छेदयेन् प्रथमे ग्रहे द्वितीये हस्तचरणौ तृतीये वधम् अर्हति&rdquo; ॥ ८.१३० ॥</p>
</details>
</div>
<blockquote>
<p><strong>लोकसंव्यवहारार्थं याः संज्ञाः प्रथिता भुवि ।</strong><br>
<strong>ताम्ररूप्यसुवर्णानां ताः प्रवक्ष्याम्य् अशेषतः  ॥ ८.१३१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/131_lokasaMvyavahArArthaM_yAH.md">
<details open><summary><h4>भारुचिः ...{Loading}...</h4></summary>
<p>विशिष्टजातिपरिमाणस्य द्रव्यस्य संज्ञार्थ उपदेशो दण्डविशेषार्थः ॥ ८.१३१ ॥</p>
</details>
</div>
<blockquote>
<p><strong>त्रसरेणवो ऽष्टौ विज्ञेया लिक्षैका परिमाणतः ।</strong><br>
<strong>ता राजसर्षपस् तिस्रस् ते त्रयो गौरसर्षपः ॥ ८.१३२ ॥</strong><br>
<strong>सर्षपाः षट् यवो मध्यस् त्रियवं त्व् एककृष्णलम् ।</strong><br>
<strong>पञ्चकृष्णलिको माषस् ते सुवर्णस् तु षोडश ॥ ८.१३३ ॥</strong><br>
<strong>पलं सुवर्णाश् चत्वारः पलानि धरणं दश ।</strong><br>
<strong>[द्वे कृष्णले स]मधृते विज्ञेयो रूप्यमाषकः ॥ ८.१३४ ॥</strong><br>
<strong>ते षोषश स्याद् धरणं पुराणश् चैव राजतः ।</strong><br>
<strong>कार्षापणस् तु विज्ञेयस् ताम्रिकः कार्षिकः पणः ॥ ८.१३५ ॥</strong><br>
<strong>धरणानि दश ज्ञेयः शतमानस् तु राजतः ।</strong><br>
<strong>चतुः सौ[वर्णिको निष्को विज्ञेयस् तु प्रमाणतः ॥ ८.१३६ ॥</strong><br>
<strong>पणानां] द्वे शते सार्धे प्रथमः साहसः स्मृतः ।</strong><br>
<strong>मध्यमः पञ्च विज्ञेयः सहस्रं त्व् एव चोत्तमः  ॥ ८.१३७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/138_paNAnAn_dve.md">
<details open><summary><h4>भारुचिः ...{Loading}...</h4></summary>
<p>सर्वसंज्ञार्थाः श्लोकाः । तत्र य एतेषु संछन्नेषु कूटीमठेष्व् [आदित्यकरदृष्टास् रे]णवस् ते त्रयस् त्रसरेणवः ॥ ८.१३२–१३७ ॥</p>
</details>
</div>
<blockquote>
<p><strong>ऋणे देये प्रतिज्ञाते पञ्चकं शतम् अर्हति ।</strong><br>
<strong>अपहनवे तद्द्विगुणं तन् मनोर् अनुशासनम्  ॥ ८.१३८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/139_RNe_deye.md">
<details open><summary><h4>भारुचिः ...{Loading}...</h4></summary>
<p>ऋणव्यवहारे स्वयं प्रतिपन्नो विंश[तिभागम्, प्रतिपादि]तः साक्ष्यादिभिर् दशभागम् । असमर्थो दण्डलेशं यत् किंचिद् इति । तच् चोक्तं पुरस्ताद् &ldquo;दण्डलेशं च शक्तितः&rdquo; इति । एते त्रयो ऽधर्मर्णस्य दण्डाः । ये तूत्तमर्णं दशभागं दापयन्ति अधमर्णं चान्यं दण्डं स्मृत्यन्तरात् ते दापयन्ति । इदं तु मानवं दर्शनम् ॥ ८.१३८ ॥</p>
</details>
</div>
<blockquote>
<p><strong>वसिष्ठविहितां वृ[द्धिं] सृजेद् वित्तविवर्धिनीम् ।</strong><br>
<strong>अशीतिभागं गृह्णीयान् मासाद् वार्धु[षिकः] शते  ॥ ८.१३९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/140_vasiShThavihitAM_vRddhim.md">
<details open><summary><h4>भारुचिः ...{Loading}...</h4></summary>
<p>अशीतभागः प्रथमः कल्पः प्रयुक्तस्यार्थस्य वृद्धिः ॥ ८.१३९ ॥</p>
</details>
</div>
<blockquote>
<p><strong>द्विकं शतं वा गृह्णीत सतां धर्मम् अनुस्मरन् ।</strong><br>
<strong>द्विकं शतं हि गृह्णानो न भवत्य् अर्थकिल्बिषी  ॥ ८.१४० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/141_dvikaM_shatam.md">
<details open><summary><h4>भारुचिः ...{Loading}...</h4></summary>
<p>पञ्चाशद्भागो ऽनुकल्पः ॥ ८.१४० ॥</p>
</details>
</div>
<blockquote>
<p><strong>द्विकम् त्रिकं चतुष्कं च [पञ्चकं च} शतं समम् ।</strong><br>
<strong>मासस्य वृद्धिं गृह्णीयाद् वर्णानाम् सनुपूर्वशः  ॥ ८.१४१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/142_dvikan_trikam.md">
<details open><summary><h4>भारुचिः ...{Loading}...</h4></summary>
<p>अयं च वर्णानुपूर्व्यात् तृतीयः कल्पः । एषां तु पूर्वः पूर्वो ज्यायान् । अन्ये ऽपि तु समाम् इति पठन्ति । समाग्रहणाद् अत्रेयं वृद्धिर् न संवत्सरात् परतः । पूर्वातः स्यात् । परतो ऽपि अल्पत्वाद् वृद्धेः । प्रयोगश् च द्विविधो भवति । गृहीत्वा चाधिम् अन्यथा च । तत्राधिग्रहणपक्षे विशेषार्थम् इदम् उच्यते — ॥ ८.१४१ ॥</p>
</details>
</div>
<blockquote>
<p><strong>न त्व् एवाधौ सोपकारे कौसीदीं वृद्धिम् आप्नुयात् ।</strong><br>
<strong>न चाधेः कालसंरोधान् निसर्गो ऽस्ति न विक्रयः  ॥ ८.१४२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/143_na_tv.md">
<details open><summary><h4>भारुचिः ...{Loading}...</h4></summary>
<p>भुञ्जानस्य हि प्रयोक्तुर् आधिं क्षेत्रादिकं वृद्धिर् न स्यात् । अर्थाच् चानुपकारिण्याधौ सोपकारे ऽपि च समयाद् अभुज्यमाने स्याद् वृद्धिः । न चाधेर् अभोग्यस्य कालसंरोधाद् द्विगुणीभूते ऽर्थे काले ऽधिगच्छति निसर्गो ऽस्यान्यत्राधमनम् अननुज्ञातस्य गृहीत्रा । किं तु यावद् धनं न प्रयच्छेद् द्विगुणीभूतं तावद् आधिं भुञ्जीतैव सामर्थ्याद् विज्ञायते, प्रयुक्तार्थसाधनाय । विक्रयसाधर्म्याच् चान्यत्राधमनं निसर्गो विज्ञायते । एवं विक्रयो ऽपि विज्ञेयः । तथा च सत्य् अर्थप्रयोगकाल एव प्रतिषिद्धेन प्रयोक्त्रा — ॥ ८.१४२ ॥</p>
</details>
</div>
<blockquote>
<p><strong>न भोक्तव्यो बलाद् आधिर् भुञ्जानो वृद्धिम् उत्सृजेत् ।</strong></p></blockquote>
<p>इदं तावत् पूर्वश्लोकम् एवोक्तम् उत्तरार्थम् । तच् चेदम् उच्यते —</p>
<blockquote>
<p><strong>मूल्येन तोषयेद् वैनम्</strong></p></blockquote>
<p>आधमयितारं दिवसभोगवृद्ध्या द्रव्यस्य, ताम्रकटाहाद्युपक्षयं परिज्ञाय तद्विद्भ्यः । रहस्यं तु प्रयुञ्जानो दृष्टेनापि दोषेण युज्यते । यद् अयम् आह —</p>
<blockquote>
<p><strong>आधिस्तेनो ऽन्यथा भवेत्  ॥ ८.१४३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/144_na_bhoktavyo.md">
<details open><summary><h4>भारुचिः ...{Loading}...</h4></summary>
<p>विज्ञातारश् च । राज्ञा दण्डः स्यात् । इदं शास्त्रं भोगक्षय एवाधौ समर्थं भवति नान्यत्र । अन्यस् त्व् आह- द्विगुणीभूते ऽर्थे स्वामिनानुज्ञातम् आधिं भुञ्जानो मूलहिरण्येनैव भुञ्जीत । मूलहिरण्यम् एव वा परिगणय्याप्रतिपद्यमानमूल्येन परितोषयेत् । एवं च द्विगुणीभूते हिरण्ये ऽयम् आधिभोगप्रतिषेधः, पूर्वस्मिंश् चार्थ आदाव् एव ॥ ८.१४३ ॥</p>
</details>
</div>
<blockquote>
<p><strong>आधिश् चोपनिधिश् चोभौ न कालात्ययम् अर्हतः ।</strong><br>
<strong>अवहार्यौ भवेतां तौ दीर्घकालम् अवस्थितौ  ॥ ८.१४४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/145_Adhish_chopanidhish.md">
<details open><summary><h4>भारुचिः ...{Loading}...</h4></summary>
<p>आधिसादृश्येनोपनिधेर् अपि समानविधित्वाद् अत्रोपदेशः । न चाधेः कालसंरोधे ऽपि निसर्गविक्रयौ स्त इति कृत्वा तस्माद् आधात्रा तन्मोक्षणे यतितव्यम् । कालात्ययेन हि तौ जलाग्निचोरादिभिर् विनाशं गच्छेयाताम् । अथ वा दशवर्षभोगेन । तथा च वक्ष्यति &ldquo;यति किंचिद् दशवर्षाणि&rdquo; इति । अथाध्युपनिध्योः को विशेषः । आधिर् हिरण्यभोग्यः; प्रीतिभोग्य उपनिधिः । तथा च वक्ष्यति &ldquo;निक्षिप्तस्य धनस्याइवं प्रीत्योपनिहितस्य च&rdquo; इति ॥ ८.१४४ ॥</p>
</details>
</div>
<blockquote>
<p><strong>संप्रीत्या भुज्यमानानि न नश्यन्ति कदाचन ।</strong><br>
<strong>धेनुश् चोष्ट्रो वहन्न् अश्वो यश् च दम्यः प्रयुज्यते  ॥ ८.१४५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/146_samprItyA_bhujyamAnAni.md">
<details open><summary><h4>भारुचिः ...{Loading}...</h4></summary>
<p>आध्युपनिध्योः प्रकरणाद् एतद् ग्रहणम् । उक्तं हि &ldquo;आधिश् चोपनिधिश् चोभौ न कालात्ययम् अर्हतः&rdquo; । अथ वा संप्रीतिभोगवचनाद् उपनिधिर् अयम्, नाधिः । तथा च प्रीत्योपनिहितस्य चेत्य् एवंविधम् उपनिधिं वक्ष्यति । संप्रीत्या भुज्यमानो धेनूष्ट्राः वहन्तश् चाश्वादयः स्वं स्वम् अर्थं प्रयच्छन्ति । यश् च दम्यः प्रयुज्यते अवहन्न् अपि । एते न नश्यन्ति कदाचिद् अतिभोगेन । अथ वा संप्रीत्या भुज्यमानानि गृहादीन्य् उच्यन्ते । एभ्यस् त्व् अन्ये धेन्वादयो ऽपि प्रीतिभोग्या[ः नश्यन्ति ॥ ८.१४५ ॥</p>
</details>
</div>
<blockquote>
<p><strong>यत् किंचिद् दश् वर्षाणि संनिधौ] प्रेक्ष्यते धनी ।</strong><br>
<strong>भुज्यमानं परैस् तूष्णीं न स तल् लब्धुम् अर्हति  ॥ ८.१४६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/147_yat_kim.md">
<details open><summary><h4>भारुचिः ...{Loading}...</h4></summary>
<p>प्रीतिरहितं यति किंचिद् ॥ ८.१४६ ॥</p>
</details>
</div>
<blockquote>
<p><strong>[अजडश् चेद् अपोगण्डो] विषये चास्य भुज्यते ।</strong><br>
<strong>भग्नं तद् व्यवहारेण भोक्ता तद्धनम् अर्हति  ॥ ८.१४७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/148_ajaDash_ched.md">
<details open><summary><h4>भारुचिः ...{Loading}...</h4></summary>
<p>अजडश् चेद् अपो[गण्ड इति ए]तौ स्वधनान्वेषणाय पर्याप्तौ, न तु जडः, पोगण्डो वा, शक्तिविकल्पत्वात् । विषये चान्यस्य भुज्यते चक्षुषः नाप्रकाशम् । अथ वा स्वविषये नान्य[विषये], न प्रोषीतस्य । एवं च सति पश्यतः समर्थस्य [स]तो भुज्यमानं स्वद्रव्यम् उपक्षया युक्तस् तदपहारो दशवर्षभोगेन । अजडापोगण्डग्रहणेन चान्यद् अपि {स्वध]नान्वेषणव्यासङ्गकारणम् अपाटवादि गृह्यते । सत्रदीक्षादिव्यासङ्गकारणम् अभिहितं विज्ञेयम् । दशवर्षभोगेन स्वीकरणापवादार्थम् इदम् आरभ्यते ॥ ८.१४७ ॥</p>
</details>
</div>
<blockquote>
<p><strong>आधिः सीमा बालधनं निक्षेपोपनिधिः स्त्रियः ।</strong><br>
<strong>राजस्वं श्रोत्रियस्वं च न भोगेन प्रणश्यति  ॥ ८.१४८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/149_AdhiH_sImA.md">
<details open><summary><h4>भारुचिः ...{Loading}...</h4></summary>
<p>स्त्रियः परिचारिकाः नोढाह् शास्त्रविरोधात् । अन्ये त्व् आहुः- ऊढा अपि प्रत्याहरणीयाः प्रायश्चित्तेन । यतो न युक्तम् आसाम् आपद्य् अपहृतानां परित्यागः । राजस्वश्रोत्रियस्वयोश् च लब्धक्रीतयोर् अपि भोगेनाप्रणाशः । तत्र श्रोत्रियधर्मस्याचारासङ्गात् । राज्ञश् च स्वतन्त्रानुष्ठानसङ्गेन । अन्यदीययोस् तु लब्धक्रीतयोर् अन्य एव स्यात् ॥ ८.१४८ ॥</p>
</details>
</div>
<blockquote>
<p><strong>यः स्वामिनाननुज्ञातम् आधिं भुङ्क्ते ऽविचक्षणः ।</strong><br>
<strong>तेनार्धवृद्धिर् मोक्तव्या तस्य भोगस्य निष्क्रयः  ॥ ८.१४९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/150_yaH_svAminAnanujnAtam.md">
<details open><summary><h4>भारुचिः ...{Loading}...</h4></summary>
<p>स्वामी च गृहे व्यवहरति । तत्प्रयुक्तश् च भृत्यः । तथा च वक्ष्यति &ldquo;कुटुम्बार्थ ऽध्यधीनः&rdquo; [इति] । तेनाननुज्ञातश् च स्वामिना य आधिं भुङ्क्ते ऽविचक्षणः तेनार्धवृद्धिर् अर्था उपक्ष्यन्त इत्य् एवं न जानाति । एतस्मात् कारणाद् अनेन तस्यार्धवृद्धिर् मोक्तव्या भोगनिष्कृत्यर्थम् । एवं च ग्रहणाधमनयोः प्रमाणम् अध्यधीनः पृथक्तन्तुत्वत् (?) तु नोपभोगानुज्ञाने दाने । एतच् च यो वेद स विचक्षणः । तथा चायम् एव युक्तः पाठः- न विचक्षणः स्वाम्युपसर्जनत्वाद् अध्यधीनस्येति । अन्यस् त्व् आह पूर्वो द्विगुणीभूते विधिर् उक्तः, &ldquo;न भोक्तव्यो बलाद् आधिर् भुञ्जानो वृद्धिम् उत्सृजेत्&rdquo; इत्य् एषः । अयं पुनर् आदाव् एवोच्यते ॥ ८.१४९ ॥</p>
</details>
</div>
<blockquote>
<p><strong>कुसीदवृद्धिर् द्वैगुण्यं नात्येति सकृदाहिता ।</strong><br>
<strong>धान्ये शदे लवे वाह्ये नातिक्रामति पञ्चताम्  ॥ ८.१५० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/151_kusIdavRddhir_dvaiguNyam.md">
<details open><summary><h4>भारुचिः ...{Loading}...</h4></summary>
<p><strong>वृद्धिर् द्वैगुण्यं नात्येति</strong> । कालमहत्त्वे ऽपि सति । <strong>सकृद् आहिता</strong> पुरुषान्तरम् असंक्रान्ता, संक्रमिते तु धने प्रयोक्त्रान्यत्र पुनर्वर्धत एव, गृहीतृदोषाद् अप्रतिपादनेन पूर्वं प्रयोक्तुर् धनस्य । हिरण्ये तावद् एवम् । <strong>धान्ये</strong> तु फलकाले <strong>शद</strong>काले प्रतिवर्षं भागशो वर्धमानं तत् प्रयुक्तं धान्यं <strong>नातिक्रामति पञ्चताम्</strong> । हिरण्यवद् द्वैगुणे प्राप्ते इदं तत्प्रतिषेधार्थं पञ्चगुणत्वम् आरभ्यते । एवं <strong>शदे</strong> पञ्चतां परिवर्तमानो <strong>नातिक्रामति</strong> । एवं <strong>लवे</strong> प्रयुक्त ऽव्याद्यूर्णाजानां लवकाले लवकाले भागशो वर्धते तत्प्रयुक्तम् । <strong>वाह्ये</strong> तु बलीवर्दादाव् एष एव न्यायः ॥ ८.१५० ॥</p>
</details>
</div>
<blockquote>
<p><strong>कृतानुसाराद् अधिका व्यतिरिक्ता न सिध्यति ।</strong><br>
<strong>कुसीदपथम् आहुस् तं पञ्चकं शतम् अर्हति  ॥ ८.१५१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/152_kRtAnusArAd_adhikA.md">
<details open><summary><h4>भारुचिः ...{Loading}...</h4></summary>
<p>यो हि कार्यवर्त्तां विज्ञाय गृहीतुः पञ्चकाच् छताद् अधिकं वृद्धिं कारयेत् प्रयोक्ता न तस्य साकार्यसिद्धिं गच्छेत् । शास्त्रव्यतिरेकाद् धेतोः । यतः <strong>पञ्चकम्</strong> एव <strong>शतं</strong> दातुम् <strong>अर्हति</strong> । अथ वा <strong>कृता</strong> तु वृद्धिर् अविशेष्या ग्रहणकाले विशेष्या वा अल्पान् न किंचनास्य गृहीतुः पूर्वम्, पश्चाद् धनव्यवहारेणैव प्राप्तैश्वर्यस्य, अन्यथा वा, पुरुषकारात् संपल्लक्षणाद् अधिका, यथा मन्दीकृता तत्प्रयोक्तृलोभाद् उत्तरकालं गृहीतुः संपदपेक्षया, न सिध्यति, शास्त्रव्यतिरेकाद् धेतोः । तत्र हि सर्वमहती वृद्धिः पञ्चकं शतम् । तद् अपि शूद्रविषयम् । कामम् अशूद्रस्यापि तावती स्याद् वृद्धिः, नातो व्यतिरिक्ता । तथा च निन्द्यते, कुसीदपथम् आहुस् तम् इति ॥ ८.१५१ ॥</p>
</details>
</div>
<blockquote>
<p><strong>नातिसांवत्सरीं वृद्धिं</strong> <strong>न चादृष्टाम् [पुनर्]</strong> <strong>हरेत् ।</strong><br>
<strong>[चक्रवृद्धिः कालवृद्धिः कारिता कायिका च या]  ॥ ८.१५२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/153_nA-ti-sAMvatsarIM_vRddhim.md">
<details open><summary><h4>भारुचिः ...{Loading}...</h4></summary>
<p>&gt; <strong>नातिसांवत्सरीं वृद्धिं</strong></p>
<p><strong>नातिसांवत्सरीं वृद्धिं</strong> गृह्णीयात्, यदि वृद्धिमहत्त्वात् संवत्सर एव तद्धनं द्विगुणीभवति । अन्यथा तु परस्ताद् अपि संवत्सरस्य गृह्णीयात् यावत् तद्द्वैगुण्यम् । तथा च गौतमः- &ldquo;चिरस्थाने द्वैगुण्यं प्रयोगस्य&rdquo; इति । अन्ये तु लब्धीम् अपि वृद्धिम् अशीतिपञ्चाशद्भागलक्षणां नातिवत्सरीं मन्यन्ते, धर्म[विरोधात् त]स्याः ।</p>
<p>&gt; **न चादृष्टाम् [पुनर्] **</p>
<p>शास्त्रैः स्वयंकल्पितां द्विकादिवृद्धिभ्यो ऽन्याम्</p>
<p>&gt; <strong>हरेत् ।</strong></p>
<p>अथ वादृष्टाम् अनुपचिताम् इत्य् अर्थः । प्रतिमासं न गृह्णीयात्, प्रतिमासोपजातांस् तु तावत् गृह्णीयात् यावद् द्वैगुण्यम् ।</p>
<p>&gt; <strong>[चक्रवृद्धिः कालवृद्धिः कारिता कायिका च या]  ॥ ८.१५२ ॥</strong></p>
<p>परस्परोपकारापेक्षया स्वयं कृता वृद्धिकल्पाभ्यनुज्ञायते चक्रवद् यानसंयुक्ता वृद्धिश् <strong>चक्रवृद्धिः</strong> । अथ वा चक्रवद् आवर्तते । प्रतिमासं या [वर्धते सा । कालवृद्धिः] काल्[आन्तरे ऽस्]यैतद् धनं वर्धते, न संप्रत्येव । एतच् च प्रीत्या कल्प्यते, स्वयम् अनुग्राह्यतया परस्य । अथ वा अस्मिन् काले अप्रयच्छतस् तथैव [वर्धते यथानिश्चितं] स्वयम् एव प्रयोक्त्रा गृहीत्रा च देशकालकार्यावस्थापेक्षया । इयं चाभिहितापवादकृतानुसाराद् अधिकेति । <strong>कायिका</strong> कायिककर्मसंशोध्या ॥ ८.१५२ ॥</p>
</details>
</div>
<blockquote>
<p><strong>ऋणं दातुम् अशक्तो यः कर्तुम् इच्छेत् पुनः क्रियाम् ।</strong><br>
<strong>स दत्वा निर्जितां वृद्धिं करणं परिवर्तयेत्  ॥ ८.१५३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/154_RNan_dAtum.md">
<details open><summary><h4>भारुचिः ...{Loading}...</h4></summary>
<p>मूलहिरण्यस्य पुनः क्रिया न वृद्धेः । कथम् । यो हि गृहीता मूलं वृद्धिं च दातुम् अशक्तः करणं साक्ष्यादि परिवर्तयितुम् इच्छेत्, स पूर्व<strong>निर्जितां</strong> <strong>वृद्धिं</strong> दत्वा मूलमात्रस्य <strong>करणं परिवर्तयेत्</strong> । न तत्र वृद्धिम् आरोपयेत् । यच् च दद्यात् तद् वृद्धितः शोधयेत्, न तु मूलतः । अयं च राज्ञ उपदेशः । पीडितस्य वृद्ध्या राज्ञैवाकारयितव्यम् ॥ ८.१५३ ॥</p>
</details>
</div>
<blockquote>
<p><strong>अदर्शयित्वा तत्रैव हिरण्यं परिवर्तयेत् ।</strong><br>
<strong>यावती संभवेद् वृद्धिस् तावतीं दातुम् अर्हति  ॥ ८.१५४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/155_adarshayitvA_tatraiva.md">
<details open><summary><h4>भारुचिः ...{Loading}...</h4></summary>
<p>अशक्तस्य काकिणिम् अपि दातुं सह वृद्ध्या पुनः क्रिया ॥ ८.१५४ ॥</p>
</details>
</div>
<blockquote>
<p><strong>चक्रवृद्धिं समारूढो देशकालव्यवस्थितः ।</strong><br>
<strong>अतिक्रामन् देशकालौ न तत्फलम् अवाप्नुयात्  ॥ ८.१५५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/156_chakravRddhiM_samArUDho.md">
<details open><summary><h4>भारुचिः ...{Loading}...</h4></summary>
<p>उत्तमर्णो ऽधर्मर्णाद् देशकालातिक्रमेण स्वदोषाद् एव । इदानीं कारिता विऋद्धिविषयो ऽयम् अपर उच्यते ॥ ८.१५५ ॥</p>
</details>
</div>
<blockquote>
<p><strong>समुद्रयानकुशला देशकालार्थदर्शिनः ।</strong><br>
<strong>स्थापयन्ति तु यां वृद्धिं सा तत्राधिगमं प्रति  ॥ ८.१५६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/157_samudrayAnakushalA_desha-kAlArthadarshinaH.md">
<details open><summary><h4>भारुचिः ...{Loading}...</h4></summary>
<p>तत्र ते वणिजो यां वृद्धिं स्थापयेयुः, सा प्रतीयेत, ये हि तत्र क्षयव्ययाध्वलाभद्रव्यसारज्ञाः । ऋणसंबन्धेन, अयम् अपरः प्रतिभुवो धर्मः शिष्यते ॥ ८.१५६ ॥</p>
</details>
</div>
<blockquote>
<p><strong>यो यस्य प्रतिभूस् तिष्ठेद् दर्शनायेह मानवः ।</strong><br>
<strong>अदर्शयन् स तं तस्य प्रयच्छेत् स्वधनाद् ऋणम्  ॥ ८.१५७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/158_yo_yasya.md">
<details open><summary><h4>भारुचिः ...{Loading}...</h4></summary>
<p>निगदव्याख्यात एवायं श्लोकः । इदानीम् अस्य दर्शनप्रतिभुवो ऽधमर्णम् उत्तमर्णस्यादर्शयतः स्वधनाद् ऋणदानप्राप्तौ सत्याम् मृतस्य &ldquo;रिक्थभाज ऋणं प्रतिकुर्युः&rdquo; इत्य् अनेन शास्त्रेणार्थतश् च तत्पुत्रदानं प्राप्तं सत् प्रतिषिध्यते ॥ ८.१५७ ॥</p>
</details>
</div>
<blockquote>
<p><strong>प्रातिभाव्यं वृथादानम् आक्षिकं सौरिकं च यत् ।</strong><br>
<strong>दण्डशुल्कावशेषं च न पुत्रो दातुम् अर्हति  ॥ ८.१५८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/159_prAtibhAvyaM_vRthAdAnam.md">
<details open><summary><h4>भारुचिः ...{Loading}...</h4></summary>
<p>एतेषु पुत्रस्यासंबन्धः शास्त्रसामर्थ्याद् विज्ञेयः । शुल्कावशेषम् इति वचनात् कृत्स्ने शुल्के ऽस्ति पुत्रस्य संबन्धः । दण्डावशेषस्याप्य् एनं विधिम् इच्छन्ति केचित् । प्रातिभाव्यसंबन्धेन च समानविधित्वात् वृथादानादिषु पित्र्येषु न पुत्राः संबध्यन्ते । इदानीं द्विप्रकारस्य प्रतिभुवो न <strong>पुत्रो दातुम् अर्हती</strong>त्य् एतस्मिन् प्राप्त इदम् आरभ्यते — ॥ ८.१५८ ॥</p>
</details>
</div>
<blockquote>
<p><strong>दर्शनप्रातिभाव्ये तु विधिः स्यात् पूर्वचोदितः ।</strong><br>
<strong>दानप्रतिभुवि प्रेते दायादान् अपि दापयेत्  ॥ ८.१५९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/160_darshanaprAtibhAvye_tu.md">
<details open><summary><h4>भारुचिः ...{Loading}...</h4></summary>
<p>एवं च सति दानप्रतिभुवः पुत्रस्यास्ति संबन्धः ॥ ८.१५९ ॥</p>
</details>
</div>
<blockquote>
<p><strong>अदातरि पुनर् दाता विज्ञातप्रकृताव् ऋणम् ।</strong><br>
<strong>पश्चात् प्रतिभुवि प्रेते परीप्सेत् केन हेतुना  ॥ ८.१६० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/161_adAtari_punar.md">
<details open><summary><h4>भारुचिः ...{Loading}...</h4></summary>
<p>समानविभक्तीनि पदान्य् एकार्थतया व्याख्येयानि । <strong>अदातरि प्रतिभुवि प्रेते विज्ञातप्रकृतौ</strong> विज्ञातं कारणं लग्नकत्वे यस्य, सो ऽयं विज्ञातप्रकृतिः । किं पुनस् तत्संबन्धकार्पणम् । एवं च धनावष्टम्भेनायम् अस्याधमर्णस्य, यस्मान् न किंभूतः । तत इत्तंभूते ऽस्मिन् <strong>प्रतिभुवि प्रेते</strong> पश्चाद् <strong>दाता</strong> प्रयुक्तम् ऋणं <strong>परीप्सेत् केन हेतुना</strong> संदिह्य पृच्छति । कथं च संदिह्यते यतः तत्कारणम् उच्यते । येन तावद् दानप्रतिभुवः पुत्रस्यास्ति संबन्ध इत्य् उक्तम्, न दर्शनप्रतिभुवः । अतः सत्य् अपितृरिक्थसंबन्धे शास्त्रसामर्थ्यान् न युक्तो दापयितुम्, यतश् च गृहीतधने [प्रतिभुवि] प्रेते दर्शनलग्नकपुत्रो ऽपि सन् दापयितुम् इति एवम् उभयथा दर्शनात् संदेहे सतीदम् आह — ॥ ८.१६० ॥</p>
</details>
</div>
<blockquote>
<p><strong>निरादिष्टधनश् चेत् तु प्रतिभूः स्याद् अलंधनः ।</strong><br>
<strong>स्व[धनाद् एव तद् दद्यान् निरादिष्ट इति स्थितिः  ॥ ८.१६१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/162_nirAdiShTadhanash_chet.md">
<details open><summary><h4>भारुचिः ...{Loading}...</h4></summary>
<p><strong>निरादिष्टधनो</strong>] प्रतिभूः समर्पितधनः, न वाङ्मात्रेण । <strong>अलंधनश्</strong> च <strong>स्यात्</strong> पर्याप्तधनः । यावता संबध्यते लग्नकत्वेन । अथ वा निरादिष्टधनो वा[ङ्मात्रेन प]श्चाद् अलंधनस् समर्पितधनः पर्याप्तधनश् च भवति, तत्रैतस्माद् धेतोः <strong>स्वधनाद् एव तद्</strong> दातुम् अर्हति । अधमर्णलग्नकपुत्र उत्तमर्णायेति । अयं च दानग्रहणविधिः [सिद्धि]कारणेन ॥ ८.१६१ ॥</p>
<p><em>अन्यश् च</em> ।</p>
</details>
</div>
<blockquote>
<p><strong>मत्तोन्मत्तार्ताध्यधीनैर् बालेन स्थविरण वा ।</strong><br>
<strong>असंबन्धकृतश् चैव व्यवहारो न सिध्यति  ॥ ८.१६२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/163_mattonmattArtAdhyadhInair_bAlena.md">
<details open><summary><h4>भारुचिः ...{Loading}...</h4></summary>
<p>धर्मव्यवहारा एव मत्तादिभिः कृता न सिध्यन्ति । न केवलं प्रकरणाद् ऋणव्यवहारः । अमत्तादिभिर् अपि प्रयुज्यमानाः सर्वव्यवहारेषु ॥ ८.१६२ ॥</p>
</details>
</div>
<blockquote>
<p><strong>सत्या न भाषा भवति यद्य् अपि स्यात् प्रतिष्ठिता ।</strong><br>
<strong>बहिश् चेद् भाष्यते धर्मान् नियताद् व्यावहारिकात्  ॥ ८.१६३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/164_satyA_na.md">
<details open><summary><h4>भारुचिः ...{Loading}...</h4></summary>
<p>धर्मविरुद्धश् च व्यवहारो ऽपत्यभार्याविक्रयादिर् न सिध्यति । येनासौ [धर्मं] वारयति । वृद्धिः सा प्रयोगकाले द्विगुणीभूतापि पुनर् वर्धत एव प्रतिमासम्- एवं ग्रामपुञ्जग्रहणादिवृद्धयो ऽपि प्रतिषिद्धा बोद्धव्याः । ऋणसंबन्धाद् इदम् अपरं तद्गतम् एवोच्यते ॥ ८.१६३ ॥</p>
</details>
</div>
<blockquote>
<p><strong>योगाधमनविक्रीतं योगदानप्रतिग्रहम् ।</strong><br>
<strong>यत्र चाप्य् उपधिं पश्येत् तत् सर्वं विनिवर्तयेत्  ॥ ८.१६४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/165_yogAdhamanavikrItaM_yogadAnapratigraham.md">
<details open><summary><h4>भारुचिः ...{Loading}...</h4></summary>
<p><strong>योगाधमनं</strong> नाम लोकयात्रायां यन् न स्फुटम् उच्यते । &ldquo;त्वं तावत् अनेन कार्यं कुरु, अहं पुनर् अनेन कार्यं करिष्यामि&rdquo; इति । विक्रयो ऽप्य् एवंलक्षणः । <strong>योगदानं</strong> च यद् यात्रोत्सवव्यपदेशेन सोपधं दीयते ऽधमर्णादिभिर् उत्तमर्णप्रभृतीनाम् । अमुमूर्षुश् चानपत्यो ज्ञातिभ्यो बिभ्यन् नैराश्याद् ददाति, एवमादिना योगेन । दानप्र[ति]ग्रहयोर् विशेषः- दानं मैत्र्या प्रतिग्रहो धर्मेण । <strong>यत्र चाप्य् उपधिं पश्येद्</strong> दानप्रतिग्रहगतम् अन्यगतं वा <strong>तत् सर्वं विनिवर्तयेत्</strong>, राजा व्यावहारान् पश्यन् अनयत्र वा । ऋणसंबन्धाच् चेदम् अन्यम् अपरं तद्गतम् एवोच्यते ॥ ८.१६४ ॥</p>
</details>
</div>
<blockquote>
<p><strong>गृहीता यदि नष्टः स्यात् कुटुम्बार्थे कृतो व्ययः ।</strong><br>
<strong>दातव्यं बान्धवैश् तत् स्यात् प्रविभक्तैर् अपि स्वतः  ॥ ८.१६५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/166_grahItA_yadi.md">
<details open><summary><h4>भारुचिः ...{Loading}...</h4></summary>
<p>प्रतीतार्थ एव श्लोकः ॥ ८.१६५ ॥</p>
</details>
</div>
<blockquote>
<p><strong>कुटुम्बार्थे ऽध्यधीनो ऽपि व्यवहारं यम् आचरेत् ।</strong><br>
<strong>स्वदेशे वा विदेशे वा तं ज्यायान्</strong> <strong>न विचारयेत्  ॥ ८.१६६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/167_kuTumbArthe.adhyadhIno.md">
<details open><summary><h4>भारुचिः ...{Loading}...</h4></summary>
<p>&gt; <strong>कुटुम्बार्थे ऽध्यधीनो ऽपि व्यवहारं यम् आचरेत् ।</strong></p>
<p>कुटुम्बस्थित्यै स्वाम्यसंनिधाने —</p>
<p>&gt; <strong>स्वदेशे वा विदेशे वा तं ज्यायान्</strong></p>
<p>अध्यधीनस्वामी</p>
<p>&gt; <strong>न विचारयेत्  ॥ ८.१६६ ॥</strong></p>
<p>&ldquo;मम परोक्षे ऽप्य् एतद् अध्यधीनेन त्वया कर्म कस्मात् क्र्तम्&rdquo; इति न विचारयेत् । एवम् अविचार्य तद्धनं प्रतिकुर्यात् । अथ वा पूर्वश्लोकशेषार्थो ऽयं वर्णनीयः । कथं कृत्वा । <strong>कुटुम्बार्थे</strong> ऽप्य् अधीनो ऽपि तावद् <strong>व्यवहारं यम् आचरेत्</strong> प्रमाणीभवेत् ज्यायसः, किं पुनर् बान्धवानाम् । एवं च सति मत्तोन्मत्ताध्यधीनकृतो व्यवहारो न सिध्यतीत्य् उक्तम् । अथ त्व् &ldquo;असंबन्धकृतो व्यवहारो न सिध्यति&rdquo; इत्य् एतस्माच् छक्यते कथंचिद् अध्यधीनस्य ज्यायसि परोक्षे गृहार्थे स्वातन्त्र्यं कल्पयितुम् । ततः सार्थ एवायं श्लोको यथैनम् अवोचाम सामर्थम् । कुटुम्बार्थं पुनर् अध्यधीनस्य धनं प्रयुक्तम् — ॥ ८.१६६ ॥</p>
</details>
</div>
<blockquote>
<p><strong>बलाद् दत्तं बलाद् भुक्तं बलाद् यच् चापि लेखितम् ।</strong><br>
<strong>सर्वान् बलकृतान् अर्थान् अकृतान् मनुर् अब्रवीत्  ॥ ८.१६७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/168_balAd_dattam.md">
<details open><summary><h4>भारुचिः ...{Loading}...</h4></summary>
<p><strong>बलात्</strong> तावद् <strong>दत्तं</strong> वृद्धिकामेन धनं क्षेत्राध्याधिभोगकामेन च तन् निवर्त्यं राज्ञा । <strong>बलाच्</strong> च <strong>भुक्तम्</strong> आधिद्रव्यं प्रतिषिद्धेन सता तद् आधिभोगान्वेषणेन निवर्त्यम् । अथ वा नाधिद्र्व्यम् अपि गृहादि बलाद् भुक्तं दशवर्षभोगेनैतद् अपहर्तिष्यामीत्य् अनया भुद्ध्या । <strong>बलाद् यच् चापि लेखितं</strong> पत्रे सर्वांश् चैवं प्रकारान् अन्यान् अप्य् अर्थान् साक्षित्वप्रतिभूकुलग्रहणकालावधिद्वैगुण्यकरणान निर्वर्त्यम् <strong>मनुर्</strong> आह ॥ ८.१६७ ॥</p>
<p><em>ये[न] —</em></p>
</details>
</div>
<blockquote>
<p><strong>त्रयः परार्थे क्लिश्यन्ति साक्षिणः प्रतिभूः कुलम् ।</strong><br>
<strong>चत्वारस् तूपचीयन्ते विप्र आढ्यो वणिङ् नृपः  ॥ ८.१६८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/169_trayaH_parArthe.md">
<details open><summary><h4>भारुचिः ...{Loading}...</h4></summary>
<p>यस्मात् परस्यार्थं कुर्वन्ति दृष्टानि साक्षिप्रतिभूकुलानि, अतो नानिच्छातस् तानि कारयेत् साक्ष्यादीनि । <strong>चत्वारस् तूपचीयन्ते</strong> विप्रादयः परार्थम् एव कुर्वन्तः, <strong>विप्रस्</strong> तावन् नादित्सन्तं दापयेत् दातारम्, <strong>आढ्यश्</strong> च वृद्ध्यर्थम् अजिघृक्षन्तं न ग्राहयेत्, <strong>वणिक्</strong> च नाचिकीर्षन्तं कारयेत् लाभार्थी । एवं नृपो ऽपि नाव्यवजिहीर्षन्तं व्यवहारयेत् । एवं च सत्य् अयं श्लोको ऽर्थस्य बलात् कृतस्य पदार्थस्य निवृत्तिप्रदर्शनार्थो ऽपि विज्ञेयः । यतश् चैतद् एवम् अतो बलवान् अपि सन् राजा, व्यवहाराद् अन्यत्र — ॥ ८.१६८ ॥</p>
</details>
</div>
<blockquote>
<p><strong>अनादेयं नाददीत परिक्षीणो ऽपि पार्थिवः ।</strong><br>
<strong>न चादेयं [समृद्धो ऽपि सूक्ष्मम् अप्य् अर्थम् उत्सृजेत्]  ॥ ८.१६९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/170_anAdeyan_nAdadIta.md">
<details open><summary><h4>भारुचिः ...{Loading}...</h4></summary>
<p>_येन । _</p>
</details>
</div>
<blockquote>
<p><strong>अनादेयस्य चादानाद् आदेयस्य च वर्जनात् ।</strong><br>
<strong>दौर्बल्यं ख्याप्यते राज्ञः स प्रेत्येह च नश्यति  ॥ ८.१७० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/171_anAdeyasya_chAdAnAd.md">
<details open><summary><h4>भारुचिः ...{Loading}...</h4></summary>
<p>अत्र चादेयापरिवर्जननियमः शास्त्रसामर्थ्यात् । अतो वर्ज[नीयवर्जयितुः ॥ ८.१७० ॥</p>
</details>
</div>
<blockquote>
<p><strong>स्वादानाद् वर्ण्]आसंसर्गाद् दुर्बलानां च रक्षणात् ।</strong><br>
<strong>बलं संजायते राज्ञः स प्रेत्येह च वर्धते  ॥ ८.१७१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/172_svAdAnAd_varNasaMsargAt.md">
<details open><summary><h4>भारुचिः ...{Loading}...</h4></summary>
<p>यथाशास्त्रं पुनर् अस्य वर्तमानस्य, व्यवहारेभ्यो ऽन्यतश् च पौरजानपदेभ्यस् तद्द्रव्यादानाद्, दुर्बलानां च बलवद्भ्यो रक्षणाद्, वर्णानाम् असर्गः परस्परेणासङ्करः प्रजासु भवति । ततश् च राजा <strong>प्रेत्येह वर्धत</strong> इति । अधिकृतविधिस्तुतिमात्रम् इदम् ॥ ८.१७१ ॥</p>
<p><em>यस्माच् चैतद् एवम् ।</em></p>
</details>
</div>
<blockquote>
<p><strong>तस्माद् यम इव स्वामी स्वयं हित्वा प्रियाप्रिये ।</strong><br>
<strong>वर्तेत याम्यया वृत्त्या जितक्रोधो जितेन्द्रियः  ॥ ८.१७२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/173_tasmAd_yama.md">
<details open><summary><h4>भारुचिः ...{Loading}...</h4></summary>
<p>समः प्रजासु स्याद् इत्य् अस्य राज्ञो ऽयम् उपमार्थः । तथा च वैषम्यहेतुव्याख्यानम् आह जितक्रोधो जितेन्द्रिय इति ॥ ८.१७२ ॥</p>
<p><em>अजितकामक्रोधश् च पुनः पार्थिवः ।</em></p>
</details>
</div>
<blockquote>
<p><strong>यस् त्व् अधर्मेण कार्याणि मोहात् कुर्यान् नराधिपः ।</strong><br>
<strong>अचिरात् तं दुरात्मानं वशे कुर्वन्ति शत्रवः  ॥ ८.१७३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/174_yas_tv.md">
<details open><summary><h4>भारुचिः ...{Loading}...</h4></summary>
<p>अपरक्तप्रकृतिम्, बहुकृत्यवन्तं वृद्धपर्यवसानादिभिः । पुनर् आहितविज्ञाननिर्णयः सन् राजा — ॥ ८.१७३ ॥</p>
</details>
</div>
<blockquote>
<p><strong>कामक्रोधौ तु संयम्य यो ऽर्थान् धर्मेण पश्यति ।</strong><br>
<strong>प्रजास् तम् अनुवर्तन्ते समुद्रम् इव सिन्धवः  ॥ ८.१७४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/175_kAma-krodhau_tu.md">
<details open><summary><h4>भारुचिः ...{Loading}...</h4></summary>
<p>यथा हि सिन्धवो गम्यं समुद्रं गत्वा न निवर्तन्ते किं तर्हि तन्मय्यो भवन्ति, एवम् इत्थंभूतस्य राज्ञो नापराध्यन्ते प्रकृतयो ऽमात्यादयः, किं तर्हि तन्मय्यो भवन्तीत्य् अयम् उपमार्थः ॥ ८.१७४ ॥</p>
</details>
</div>
<blockquote>
<p><strong>यः साधयन्तं छन्देन वेदयन् धनिकं नृपे ।</strong><br>
<strong>स राज्ञा तच्चतुर्भागं दाप्यस् तस्य च तद्धनम्  ॥ ८.१७५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/176_yaH_sAdhayantam.md">
<details open><summary><h4>भारुचिः ...{Loading}...</h4></summary>
<p>राजवाल्लभ्याद् अबिभ्यन् यो राजपुरुषस् तस्मै धनिकम् आवेदये तस्य तथोपदेशं दण्डनं धनदानं च राजा कुर्यात् । अपरः पाऋहः- &ldquo;यो ऽसाध्यं मन्यमानस् तु वेदयेद् धनिकं नरः, स राज्ञर्णचतुर्भागं दाप्यस् तस्य च तद्धनम्&rdquo; । अत्रापि स एवार्थः । ईषद् अन्यथा भिन्नः। अशक्तस्य धनदान एतत् । धनदानायेदम् उपायान्तरम् अभिधीयते धनाभावतो वैकल्पिकः ॥ ८.१७५ ॥</p>
</details>
</div>
<blockquote>
<p><strong>कर्मणापि समं कुर्याद् धनिकायाधर्मर्णिकः ।</strong><br>
<strong>समो ऽपकृष्टजातिश् च दद्याच् छ्रेयांस् तु तच्छनैः  ॥ ८.१७६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/177_karmaNApi_samam.md">
<details open><summary><h4>भारुचिः ...{Loading}...</h4></summary>
<p>श्रेयसो मान्यत्वात् सोढव्यम् एव तस्याप्रदानात् । अक्षान्त्या तु न कदाचिद् अप्य् असौ समहीनवत् कर्मकारयितव्यः । ēणापादानार्थः श्लोकः ॥ ८.१७६ ॥</p>
</details>
</div>
<blockquote>
<p><strong>अनेन विधिना राजा मिथो विवदतां नृणाम् ।</strong><br>
<strong>साक्षिप्रत्ययसिद्धानि कार्याणि समताम् नयेत्  ॥ ८.१७७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/178_anena_vidhinA.md">
<details open><summary><h4>भारुचिः ...{Loading}...</h4></summary>
<p><strong>प्रत्ययसिद्धानि</strong> हेतुसिद्धानीत्य् अर्थः । ऋणव्यवहारोपसंहारार्थः श्लोकः । निक्षेपविध्यर्थम् इदम् अधुनोच्यते ॥ ८.१७७ ॥</p>
</details>
</div>
<blockquote>
<p><strong>कुलजे वृत्तसंपन्ने धर्मज्ञे सत्यवादिनि ।</strong><br>
<strong>महापक्षे धनिन्य् आर्ये निक्षेपं निक्षिपेद् बुधः  ॥ ८.१७८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/179_kulaje_vRttasampanne.md">
<details open><summary><h4>भारुचिः ...{Loading}...</h4></summary>
<p>निक्षेपिलक्षणविध्यर्थः श्लोकः । <strong>कुलजे</strong> प्रकृष्टाभिजने । [<strong>वृत्तसंपन्ने</strong>] आचारवति । प्रकरणाद् अर्थव्यवहारे, इतरत्र वा । एवं चार्थव्यवहारे शुचिर् भवति यदि धर्मज्ञतया <strong>सत्यवादी</strong> भवति । तथा च सति वृत्तविशेषणम् इदं विज्ञेयम् । एवंवृत्तो यदि भवति ततो ऽयं निक्षेपयोग्यः संपद्यते । <strong>महापक्षश्</strong> चागम्यश् चाटविकादीनां भवति, स्वपक्षपराभवभयाच् च न विकारं याति । एवं च धनित्वोपदेशो व्याख्येयः । <strong>आर्यश्</strong> चैवंवृत्तः शूद्रो ऽपि विज्ञेयः, अविक्रियात्मकत्वाद् इति । अन्ये तु द्विजातिम् आचक्षते, तस्य चादृष्टार्थं ग्रहणम् आहुर् इति ॥ ८.१७८ ॥</p>
</details>
</div>
<blockquote>
<p><strong>यो यथा निक्षिपेद् धस्ते यम् अर्थं यस्य मानवः ।</strong><br>
<strong>स तथैव गृहीतव्यो यथा दायस् तथा ग्रहः  ॥ ८.१७९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/180_yo_yathA.md">
<details open><summary><h4>भारुचिः ...{Loading}...</h4></summary>
<p>यस्माद् उभयथा निक्षेपो दृष्टः समुद्रो विमुद्रश् च, असाक्षितस् सुसाक्षितश् च, संख्यातो ऽसंख्यातश् च, तस्माद् इदम् उच्यते- <strong>यथा दायस् तथा ग्रहः</strong> । <strong>मानव</strong>ग्रहणाच् चेह विज्ञायते- पूर्वश्लोके <strong>आर्य</strong>ग्रहणं सर्ववर्णार्थम्, न तु द्विजातिविषयम् । एवं च सति दानप्रतिदानयोस् तुल्यक्रिययोर् निक्षेपधारकस्याभियोगो न जायते ॥ ८.१७९ ॥</p>
</details>
</div>
<blockquote>
<p><strong>यो निक्षेपं याच्यमानो निक्षेप्तुर् न प्रयच्छति ।</strong><br>
<strong>स याच्यः प्राङ्विवाकेन तन्निक्षेप्तुर् असंनिधौ  ॥ ८.१८० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/181_yo_nixepam.md">
<details open><summary><h4>भारुचिः ...{Loading}...</h4></summary>
<p>ऽसाक्ष्यभावे&quot; इत्य् उपरिष्टाद् वक्ष्यति । तेनास्य सामर्थ्यात् संबन्धो द्रष्टव्यः । साक्ष्यभावे <strong>यो निक्षेपं याच्यमानो न प्रयच्छति</strong> ततो निक्षेप्त्रा प्राङ्विवाको विज्ञापि[तः इमं] कुर्यात्- पूर्वनिक्षिप्तस्य परिमाणवयोरूपसादृश्येन कैश्चिद् अपदेशैः केनचिद् हिरण्यादि तस्मिन्न् एव निक्षेपं पूर्वनिक्षेपधारिणि निक्षिपेत् । ततः कस्मिंश्चित् काले गते पूर्वनिक्षे[प्तु]र् <strong>असंनिधौ</strong> प्राङ्विवाको द्वितीयेन निक्षेप्त्रा द्वितीयं निक्षेपं याचयेत् ॥ ८.१८० ॥</p>
</details>
</div>
<blockquote>
<p><strong>स यदि प्रतिपद्येत यथान्यस्तं यथा कृतम् ।</strong><br>
<strong>न तत्र विद्यते किंचिद् यत् परैर् अभियुज्यते  ॥ ८.१८१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/182_sAxy-abhAve_praNidhibhir.md">
<details open><summary><h4>भारुचिः ...{Loading}...</h4></summary>
<p>यदि तं द्वितीयं निक्षेपं यथा [न्यस्तं प्रतिपद्येत् तदा <strong>न</strong>] <strong>किंचिद्</strong> अस्ति <strong>यत् परैर् अभियुज्यते</strong> ॥ ८.१८१ ॥</p>
</details>
</div>
<blockquote>
<p><strong>तेषां न दद्याद् यदि तु तद्धिरण्यं यथाविधि ।</strong><br>
<strong>उभौ निगृह्य दाप्यः स्याद् इति धर्मस्य धारणा  ॥ ८.१८२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/183_sa_yadi.md">
<details open><summary><h4>भारुचिः ...{Loading}...</h4></summary>
<p>अथ प्राड्विवाकविज्ञातं पश्चान् नियो[जितं न दद्यात्] तत उभयं निगृह्य पूर्वं द्वितीयं च दाप्यः ॥ ८.१८२ ॥</p>
</details>
</div>
<blockquote>
<p><strong>साक्ष्यभावे प्रतिनिधिं वयोरूपसमन्वितम् ।</strong><br>
<strong>अपदेशैश् च संन्यस्य हिरण्यं तस्य तत्त्वतः  ॥ ८.१८३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/184_teShAn_na.md">
<details open><summary><h4>भारुचिः ...{Loading}...</h4></summary>
<p>पूर्वेणास्य संबन्धः । तथा चोक्तं &ldquo;यो निक्षेपं याच्यमानः&rdquo; इत्य् एवमादि ॥ ८.१८३ ॥</p>
</details>
</div>
<blockquote>
<p><strong>निक्षेपोपनिधी नित्यं न देयौ प्रत्यन्तरे ।</strong><br>
<strong>नश्येतां विनिपाते ताव् अनिपाते त्व् अनाशिनौ  ॥ ८.१८४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/185_nixepopanidhI_nityam.md">
<details open><summary><h4>भारुचिः ...{Loading}...</h4></summary>
<p>निक्षेप्तरि जीवति तत्<strong>प्रत्यनन्तरे</strong> पुत्रे भ्रातरि वा तदीयधनार्हे <strong>निक्षेपोपनिधी न देयौ</strong>, प्रार्थयमानाय । येन न प्रत्यनन्तरस्याविनाशे ऽस्ति गतिः । प्रत्यनन्तरस्य विनाशे तु निक्षेपधारी निक्षेप्त्रा याचितः किम् उत्तरं दास्यति तस्य । यतो न तस्य प्रत्यनन्तरदानं युक्तम् ॥ ८.१८४ ॥</p>
</details>
</div>
<blockquote>
<p><strong>स्वयम् एव तु यो दद्यान् मृतस्य प्रत्यनन्तरे ।</strong><br>
<strong>न स राज्ञाभियोक्तव्यो न निक्षेप्तुश् च बन्धुभिः  ॥ ८.१८५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/186_svayam_eva.md">
<details open><summary><h4>भारुचिः ...{Loading}...</h4></summary>
<p>अविदितनिक्षेपं स्वयं प्रयच्छतो नास्त्य् अभियोगः । अथ तूद्भावकः कश्चिद् अत्रार्थं दर्षयेद् (?) अधिकम्, ततः— ॥ ८.१८५ ॥</p>
</details>
</div>
<blockquote>
<p><strong>अच्छलेनैव चान्विच्छेत् तम् अर्थं प्रीतिपूर्वकम् ।</strong><br>
<strong>विचार्य तस्य वा वृत्तिं साम्नैव परिसाधयेत्  ॥ ८.१८६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/187_achChalenaiva_chA-nvichChet.md">
<details open><summary><h4>भारुचिः ...{Loading}...</h4></summary>
<p>अविदितं स्वयं प्रयच्छतो यदि तद्गतः कश्चित् कर्णेजपात् संशयः स्यात्, तत <strong>अच्छलेनैव</strong> तस्य <strong>वृत्तिं विचार्य</strong>, तदधिगमो विज्ञेयः, निक्षेपधारिणा प्रज्ञाय ॥ ८.१८६ ॥</p>
</details>
</div>
<blockquote>
<p><strong>[निक्षेप्श्व् एषु सर्वेषु विधिः स्यात् परिसाधने ।</strong><br>
<strong>समुद्रे नाप्नुयात् किंचिद् यदि तस्मान् न संहरेत् ]  ॥ ८.१८७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/188_nixepeShv_eShu.md">
<details open><summary><h4>भारुचिः ...{Loading}...</h4></summary>
<p>तदीयं द्रव्यं रूपतः परिमाणतश् च <strong>समुद्र</strong> एव निक्षेपो धारयितव्यः । न च समुद्रो निक्षेपः प्रत्यर्पित इत्य् एतावता निक्षेपधारी मुच्यते, यदि तस्मान् न किंचित् संहरति प्र[ति]मुद्राकरणेनापस्रावणादिना वान्[येन्]ओपायेन । अपरे ऽपि वर्णयन्ति समुद्रयानरूढानां निक्षेपधारी यानव्यापत्तौ सति यदि किंचिद् आत्मीयं न संहरत्य् अर्थं नाभियोज्यो भवति निक्षेप्तुः । एतद् उक्तं भवति । परित्यज्यात्मीयं निक्षेपरक्षणे यत्नः करणीय इति ॥ ८.१८७ ॥</p>
</details>
</div>
<blockquote>
<p><strong>चोरैर् हृतं जलेनोढम् अग्निना दग्धम् एव च ।</strong><br>
<strong>न दद्याद् यदि तस्मात् तु न संहरति किंचन  ॥ ८.१८८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/189_chaurair_hRtam.md">
<details open><summary><h4>भारुचिः ...{Loading}...</h4></summary>
<p>चोरादिभ्यो ऽपि नाशे ऽयम् एव समुद्रयानविधिर् व्याख्यात इति । यतः पूर्व एव श्लोकार्थो ज्यायान् ॥ ८.१८८ ॥</p>
</details>
</div>
<blockquote>
<p><strong>निक्षेपस्यापहर्तारम् अनिक्षेप्तारम् एव च ।</strong><br>
<strong>सर्वैर् उपायैर् अन्विच्छेच् छपथैश् चैव वैदिकैः  ॥ ८.१८९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/190_nixepasyA-pahartAram_anixeptAram.md">
<details open><summary><h4>भारुचिः ...{Loading}...</h4></summary>
<p>यस् त्व् अपदेशाद् विना निक्षिप्तं याच्यमानो निक्षेप्त्रे न दद्यात्- असाक्षिके निक्षेप एतद् उच्यते । निक्षेप्ता वा गृहीत्वा पुनर् याचेत, अदत्वा वा । स राज्ञा प्राङ्विवाकेन वा सामादिभिः सर्वोपायैर् अन्वेष्य, तदसंभवे तु <strong>शपथैश् चैव वैदिकैः</strong> अग्निहरणादिभिः । <strong>च</strong>शब्दाल् लौकिका अपि कोशपानादयो ऽत्रानुरुध्यन्ते । कार्यसामान्याच् च निक्षेपविधेर् अन्यत्राप्य् एषाम् अप्रतिषेधः ॥ ८.१८९ ॥</p>
</details>
</div>
<blockquote>
<p><strong>यो निक्षेपं नर्पयति यश् चानिक्षिप्य याचते ।</strong><br>
<strong>ताव् उभौ चोरवच् छास्यौ दाप्यौ वा तत्समं दमम्  ॥ ८.१९० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/191_yo_nixepam.md">
<details open><summary><h4>भारुचिः ...{Loading}...</h4></summary>
<p>पूर्वव्यतिक्रमकारिणो दण्डार्थो ऽयम् आरम्भः विकल्पेन । तथा ब्राह्मणं तु — ॥ ८.१९० ॥</p>
</details>
</div>
<blockquote>
<p><strong>निक्षेपस्यापहर्तारं तत्समं दापयेद् दमम् ।</strong><br>
<strong>तथोपनिधिहर्तारम् अविशेषेण पार्थिवः  ॥ ८.१९१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/192_nixepasyA-pahartAran_tatsamam.md">
<details open><summary><h4>भारुचिः ...{Loading}...</h4></summary>
<p>&gt; <strong>निक्षेपस्यापहर्तारं तत्समं दापयेद् दमम् ।</strong></p>
<p>चोरदण्डनिवृत्त्यर्थं ब्राह्मणस्येदं पुनर्वचनं धनदापनस्य —</p>
<p>&gt; <strong>तथोपनिधिहर्तारम् अविशेषेण पार्थिवः  ॥ ८.१९१ ॥</strong></p>
<p>औपरिष्टश्लोकार्धस्योपनिध्यर्थ आरम्भः । चोरवच्छिष्टिर् अधिकाराद् उपनिधाव् अपि स्याद् ब्राह्मणवर्जम् ॥ ८.१९१ ॥</p>
</details>
</div>
<blockquote>
<p><strong>उपधाभिस् तु यः कश्चित् परद्रव्यं हरेन् नरः ।</strong><br>
<strong>ससहायः स हन्तव्यः प्रकाशं विविधैर् वधैः  ॥ ८.१९२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/193_upadhAbhish_cha.md">
<details open><summary><h4>भारुचिः ...{Loading}...</h4></summary>
<p>पवित्रासनेनाशादानेन स्वकलत्रसं[भोग]न्यासेनागामिकालोपकारप्रदर्शनेनेत्य् एवमादिभिर् उपधाभिः परद्रव्यापहारी ससहायो विविधैर् वधिः प्रकाशम् अनुशासनीयः, येन कष्ट[तरस् तदीयनिग्रहस् स]र्वद्रव्यापहारेणेति ॥ ८.१९२ ॥</p>
</details>
</div>
<blockquote>
<p><strong>निक्षेपो यः कृतो येन यावांश् च कुलसंनिधौ ।</strong><br>
<strong>तावान् एव स विज्ञेयो विब्रुवन् दण्डम् अर्हति  ॥ ८.१९३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/194_nixepo_yaH.md">
<details open><summary><h4>भारुचिः ...{Loading}...</h4></summary>
<p>ससाक्षिके सति निक्षेपे सा[क्षिणाम् ग्राम्यादीनाम् एव] प्रमाणं स्याद् अर्थसंख्यापरिमाणे ॥ ८.१९३ ॥</p>
</details>
</div>
<blockquote>
<p><strong>मिथो दायः कृतो येन गृहीतो मिथ एव वा ।</strong>
<strong>मिथ एव प्रदातव्यो यथा दायस् तथा ग्रहः  ॥ ८.१९४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/195_mitho_dAyaH.md">
<details open><summary><h4>भारुचिः ...{Loading}...</h4></summary>
<p>उपनिध्यर्थो ऽयं पुनरारम्भः । &ldquo;यो यथा निक्षिपे[द् धस्ते&rdquo; इति] पूर्वश्लोके निक्षेपप्रकरणोक्तं तदर्थ एव । अयं पुनर् उपनिध्यर्थत्वात् पुनरुक्तस् तेनैव विज्ञेयः । सामान्यविशेषप्रकॢप्त्या वानयोः स्लोकयोर् अपुनरुक्तता वर्णयितव्या ॥ ८.१९४ ॥</p>
</details>
</div>
<blockquote>
<p><strong>निक्षिप्तस्य धनस्यैवं प्रीत्योपनिहितस्य च ।</strong><br>
<strong>कुर्याद् विनिर्णयं राजाक्षिण्वन् न्यासधारिणम्  ॥ ८.१९५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/196_nixiptasya_dhanasyaivam.md">
<details open><summary><h4>भारुचिः ...{Loading}...</h4></summary>
<p>समुद्रो विमुद्रो वा निक्षेपः । विमुद्र एव तु प्रीतिविमुक्तभोग उपनिधिः । तयोर् अन्वेषणविधिर् अयं विज्ञेयः । अस्वामिविक्रय इदानीम् उच्यते ॥ ८.१९५ ॥</p>
</details>
</div>
<blockquote>
<p><strong>विक्रीणीते परस्य स्वं यो ऽस्वामी स्वाम्यसंमतः ।</strong><br>
<strong>न तं नयेत साक्ष्यं तु स्तेनम् अस्तेनमानिनम्  ॥ ८.१९६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/197_vikrINIte_parasya.md">
<details open><summary><h4>भारुचिः ...{Loading}...</h4></summary>
<p>न तं नयेत साक्ष्यम् इत्य् अस्य प्रदर्शनार्थत्वात् सर्वाप्रामाण्याद् एव तं निवर्तयति ॥ ८.१९६ ॥</p>
</details>
</div>
<blockquote>
<p><strong>अवहार्यो भवेद् एष सान्वयः षट्शतं दमम् ।</strong><br>
<strong>निरन्वयो ऽनपसरः प्राप्तः स्याच् चोरकिल्बिषम्  ॥ ८.१९७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/198_avahAryo_bhavech.md">
<details open><summary><h4>भारुचिः ...{Loading}...</h4></summary>
<p><strong>अवहार्यो</strong> दण्ड्यः <strong>सान्वयः</strong> सनिःसरः षट्शतं दमम् । <strong>निरन्वयस्</strong> तद् <strong>अनपसरः प्राप्तः स्याच् चोरकिल्बिषम्</strong> इत्य् अनेनापराधमहत्त्वाद् दण्डमहत्त्वं दर्शयति पूर्वस्मात् । अन्यस् त्व् आह- <strong>अपसरः</strong> क्रयाद् अन्यो धनागमः । एवं च सति — ॥ ८.१९७ ॥</p>
</details>
</div>
<blockquote>
<p><strong>अस्वामिना कृतो यस् तु दायो विक्रय एव वा ।</strong><br>
<strong>अकृतः स तु विज्ञेयो व्यवहारे यथा स्थितिः  ॥ ८.१९८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/199_asvAminA_kRto.md">
<details open><summary><h4>भारुचिः ...{Loading}...</h4></summary>
<p>क्रयविक्रयाव् अस्वामिकृतौ निपात्याव् एव । तथा च स्वाम्य् एव धनभाक् स्यात् । न तु क्रेता विक्रेता वा धने स्वामी परितोषणीयः । इदानीम् अस्वामिसकाशात् क्रीतस्य दश[वर्ष]भोगाभिगमेन मा भूत् स्वत्वम् इति, यत इदम् आह — ॥ ८.१९८ ॥</p>
</details>
</div>
<blockquote>
<p>**संभोगो यत्र दृश्येत न दृश्येतागमः क्वचित् । **<br>
<strong>आगमः कारणं तत्र न संभोग इति स्थितिः  ॥ ८.१९९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/200_sambhogo_dRshyate.md">
<details open><summary><h4>भारुचिः ...{Loading}...</h4></summary>
<p>एवं चागमाद् अशुद्धद्रव्यस्य दशवर्षभोगेनापि न स्वामित्वम् । यतश् चैतद् एवम् अतः — ॥ ८.१९९ ॥</p>
</details>
</div>
<blockquote>
<p><strong>विक्रयाद् यो धनं किंचिद् गृह्णीयात् कुलसंनिधौ ।</strong><br>
<strong>क्रयेण स विशुद्धस् तु न्यायतो लभते धनम्  ॥ ८.२०० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/201_vikrayAd_yo.md">
<details open><summary><h4>भारुचिः ...{Loading}...</h4></summary>
<p>न्यायतस् तु क्रयः कुलसंनिधाव् उचितेन मूल्येन संभाव्याच् च पुरुषात् । एतच् च तस्यानभियोगं धनलाभश् च युक्तः । एवं बुद्धिपूर्वव्यवहारयिताय न्यायकारिणः ॥ ८.२०० ॥</p>
</details>
</div>
<blockquote>
<p><strong>अथ मूल्यम् अनाहार्यं प्रकाशक्रयशोधितम् ।</strong><br>
<strong>अदण्ड्यो मुच्यते राज्ञा नाष्टिको लभते धनम्  ॥ ८.२०१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/202_atha_mUlam.md">
<details open><summary><h4>भारुचिः ...{Loading}...</h4></summary>
<p>अभियोगकाले च तस्य यदि मूल्यम् आहर्तुं शक्यं [न] स्यात् विक्रेतुर् अभावात्, अतस् तस्य प्रकाशक्रयेण शुद्धस्यादण्डत्वं युक्तम् । अपि च देशान्तराद् आगतैः पापकारिभिः निःशङ्कं राजसंनिधाव् अप्रविकाशं विक्रियते द्रव्यम्, तत्र च यदि मूल्यस्यानाहार्यत्वात् प्रकाशक्रयशुद्धे विक्रये क्रेतुर् दोषः स्यात्, एवं च सति राज्ञः सर्वदिक्को व्यवहारः साधूनाम् अपि विच्छिद्येत । न चैतद् इष्टम् । अतः क्रेतुर्न् अत्र नास्ति दोषः । नाष्टिकस् तु कारणतः स्वम् अर्थं प्रज्ञापयन् कथम् इव न लभते स्वधनम्- अतस् तस्य धनलाभो युक्तः । इतरस्य चादोषत्वाद् अदण्ड्यत्वं युक्तम् । अस्वामिविक्रयव्यवहारसाधर्म्यात् तत्प्रकरणम् एवायम् उच्यते ॥ ८.२०१ ॥</p>
</details>
</div>
<blockquote>
<p><strong>नान्यद् अन्येन संसृष्टं रूपं विक्रयम् अर्हति ।</strong><br>
<strong>न सावद्यं न च न्यूनं न दूरे न तिरोहितम्  ॥ ८.२०२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/203_nA-nyad_anyena.md">
<details open><summary><h4>भारुचिः ...{Loading}...</h4></summary>
<p><strong>अन्यत्</strong> कुङ्कुमादिद्रव्यम् <strong>अन्येन</strong> कुसुम्भादिना द्रव्येण <strong>संसृष्टं विक्रयं</strong> नार्हति । एवं च प्रतिषेधाद् अस्यैवम् अकार्यम् अनुमीयते । एवं <strong>सावद्यम्</strong> असंसृष्टम् अपि यद् भाण्डं पूतिकं चिरन्तनं जीर्णवस्त्रादि । <strong>न च न्यूनं</strong> यत् तुल्यान्तरेण पश्चाद् धीयते पलसंख्यया । न दूरे ऽप्रत्यक्षत्वात् । एतेन <strong>तिरोहितं</strong> व्याख्यातम्- अद्रव्यं वा द्रव्याभासं यत् क्रियते भाण्डरागादिना कर्मणा तत् <strong>तिरोहितम्</strong> । एवं च सति, ईदृशम् एवं विक्रीणानस्य दोषत्वाद् अस्य दण्डार्हता । न केवलम् अशुद्धता विक्रेतुः । तथा च सति, क्रेत्रा ऊर्ध्वम् अपि दशाहाद् एतद् विक्रेतुः प्रत्यर्पणीयम् एव । येनास्याइतत् प्रतिषेधशास्त्रम् असद्विक्रयेणापोदितम्, &ldquo;परेण तु दशाहस्य न दद्यान् नापि दापयेत्&rdquo; इति । विक्रयसंबन्धेनैवायम् अपरः कान्यव्यवहारः शुल्काश्रयः प्रस्तूयते — ॥ ८.२०२ ॥</p>
</details>
</div>
<blockquote>
<p><strong>अन्यां चेद् दर्शयित्वान्या वोढुः कन्या प्रदीयते ।</strong><br>
<strong>उभे त एकशुल्केन वहेद् इत्य् अब्रवीन् मनुः  ॥ ८.२०३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/204_anyA~n_ched.md">
<details open><summary><h4>भारुचिः ...{Loading}...</h4></summary>
<p>निरवद्यां कन्यां दर्शयित्वा यः सा[वद्यां ददा]ति तस्य उभे अपि <strong>ते एकशुल्केन</strong>इव वहनीये ॥ ८.२०३ ॥</p>
</details>
</div>
<blockquote>
<p><strong>नोन्मत्ताया न कुष्ठिन्या न च या स्पृष्टमैथुना ।</strong><br>
<strong>पूर्वं दोषान् अभिख्याप्य प्रदाता दण्डम् अर्हति  ॥ ८.२०४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/205_nonmattAyA_na.md">
<details open><summary><h4>भारुचिः ...{Loading}...</h4></summary>
<p>एवं च सति दोषवत्यास् तद्दोषाकथने विप[र्ययण दाता दण्ड्यः, पूर्वम् आ]वेदने ऊढायाश् च दोषवत्या अपि परित्यागो नास्ति । क्रमप्राप्तं संभूयसमुत्थानम् अधुनोच्यते, यतः तदर्थं श्रौतम् उदाहरणं दर्शयति ॥ ८.२०४ ॥</p>
</details>
</div>
<blockquote>
<p><strong>ऋत्विग् यदि वृतो यज्ञे [स्वकर्म परिहापयेत् ।</strong><br>
<strong>तस्य कर्मानुरूप्येण देयो ऽंशः सह क]र्तृभिः  ॥ ८.२०५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/206_Rtvig_yadi.md">
<details open><summary><h4>भारुचिः ...{Loading}...</h4></summary>
<p>प्रधानर्त्विक् प्रक्रान्तकर्मा यदि <strong>परिहापयेत् स्वकर्म</strong> देशान्तरगमनापाटवादिभिर् अर्थलक्षणैः <strong>तस्य कर्मानुरूप्येण</strong> दक्षिणांशः स्यात् । कथम् । कर्मण[श् चतुर्थे कृते दक्षिणा]या अपि चतुर्भागः । एवं त्रिभागादिष्व् अपि योज्यम् । सह कर्तृभिर् इति [प्रति]प्रस्थातृप्रभृतींस् तत्पुतुषान् आह । अस्यापवादः — ॥ ८.२०५ ॥</p>
</details>
</div>
<blockquote>
<p><strong>दक्षिणासु तु दत्तासु स्वकर्म परिहापयन् ।</strong><br>
<strong>कृत्स्नम् एव लभेतांशम् अन्येनैव च कारयेत्  ॥ ८.२०६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/207_daxiNAsu_cha.md">
<details open><summary><h4>भारुचिः ...{Loading}...</h4></summary>
<p>दक्षिनादानाद् ऊर्ध्वं तेषां स्वकर्माकुर्वतां कारणान्तरतो न प्रत्याहरणीया दक्षिणास् तेभ्यः । अकुर्व[तां यान्]य् औपर्तिष्टानि कर्माणि अन्येनैव च कारयेत् तानि तत्पुरुषेण वान्येन वा, परिशिष्टकर्मानुरूपं यत् किंचिद् दत्त्वा, इतरथा ह्य् अपरिजितं दक्षिणया तत्कर्मयजमानार्थं न स्यात् । इदम् एव शास्त्रं परिशिष्टकर्मानुष्ठातुर् दक्षिणादाने विज्ञेयम् । अनेन च प्रसङ्गेनेदम् अपरं तद्गतम् एवोच्यते ॥ ८.२०६ ॥</p>
</details>
</div>
<blockquote>
<p><strong>यस्मिन् कर्मणि यास् तु स्युर् उक्ताः प्रत्यङ्गदक्षिणाः ।</strong><br>
<strong>स एव ता आददीत भजेरन् सर्व एव वा  ॥ ८.२०७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/208_yasmin_karmaNi.md">
<details open><summary><h4>भारुचिः ...{Loading}...</h4></summary>
<p>प्रत्यङ्गदक्षिणाः सर्वदा संशय्यन्ते । किम् अमीषाम् ऋत्विजां प्रतिग्रहनियमश् चातुर्विद्यविनियुक्तपादिकब्राह्मणवत्, उत पदार्थस्वरूपस्वाभाव्यात् तदर्थेनेति न्यायविकल्पो ऽनूद्यते । तादर्थ्यपक्षं चाश्रित्यैतद् अधुनोच्यते ॥ ८.२०७ ॥</p>
</details>
</div>
<blockquote>
<p><strong>रथं हरेत चाध्वर्युर् ब्रह्माधाने च वाजिनम् ।</strong><br>
<strong>होता वापि हरेद् अश्वम् उद्गाता चाप्य् अनः क्रये  ॥ ८.२०८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/209_rathaM_haret.md">
<details open><summary><h4>भारुचिः ...{Loading}...</h4></summary>
<p>क्रतौ नानाशाखास्व् अवस्थितानाम् अङ्गदक्षिणानां बह्वीनां प्रदर्शनार्थः श्लोकः । एवं तावद् आधाने प्रधानर्त्विग्दक्षिणा अनः सोमिकेष्व् अपि ॥ ८.२०८ ॥</p>
</details>
</div>
<blockquote>
<p><strong>सर्वेषाम् अर्धिनो मुख्यास् तद् अर्धेनार्धिनो ऽपरे ।</strong><br>
<strong>तृतीयिनस् तृतीयांशाश् चतुर्थांशास् तु पादिनः  ॥ ८.२०९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/210_sarveShAm_ardhino.md">
<details open><summary><h4>भारुचिः ...{Loading}...</h4></summary>
<p>&ldquo;ताञ् छतेन दाक्षयन्ति&rdquo; इति वचनाद् अष्टचत्वारिंशद् भवन्तीति । एवं तदर्धाद् इव संख्यानिर्देश उत्तरत्र समर्थो भवति । तेन्<strong>आर्धिनो</strong> ऽध्वर्युब्रह्मोद्गातृहोतारो <strong>मुख्या</strong> ऋत्विजो भवन्ति । तदर्धेन चतुर्विंशत्या <strong>अर्धिनो ऽपरे</strong> उक्तेभ्यो द्वितीयस्थानं प्रतिप्रस्थातृमैत्रावरुणब्राह्मणाच्छंसिप्रस्तोतारः । एवं च कात्यायनः &ldquo;षत् षत् द्वितीयेभ्यः&rdquo; वक्ति । <strong>तृतीयिनः</strong> तृतीयं स्थानं येषां त इमे तृतियिनः, तृतीयांशाः । समुदायेन षोडश पशुभाजः । कात्यायनो ऽपि चैवम् एव वक्ति- &ldquo;चतस्रश् चतस्रस् तृतीयेभ्यः&rdquo; इति । प्रत्येकं चतुर्थ अंशो येषां त इमे <strong>चतुर्थांशाः</strong> समुदायतो द्वादशपशुभाजः <strong>पादिनो</strong> भवन्ति । कात्यायनो ऽपि &ldquo;तिस्रस् तिस्र इतरेभ्यः&rdquo; । आद्यसंख्यापेक्षया पाद एषाम् अस्तीति <strong>पादिनः</strong> । चतुर्थस्थाना उच्यन्ते । स्थाने स्थानिनां व्यपदेशो ऽयम् । <strong>चतुर्थांश</strong>शब्दस् तु भागकल्पकः समासपदेन । तथा चोक्तम्, विपर्ययेण वैतद् व्याख्येयम् । उभवनिर्देशश् चात्र पादपूरणार्थो विज्ञेयः । यद्य् अप्य् अन्यतरस्माद् उभयार्थप्रतीतिः अयं सर्वो विधिर् न्यायश्रुतिसिद्धो दृष्टान्तत्वेनेहोपादीयते । यथा संभूयैकं कर्म सहकुर्वतां दृष्टा गुरुलघुताम् अवक्ष्यानवेक्ष्य वा वचनसामर्थ्याद् विषमांशप्रकॢप्तिः । एवम् — ॥ ८.२०९ ॥</p>
</details>
</div>
<blockquote>
<p><strong>संभूय स्वानि कर्माणि कुर्वद्भिर् इह मानवैः ।</strong><br>
<strong>अनेन विधियोगेन कर्तव्यांशप्रकल्पना  ॥ ८.२१० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/211_sambhUya_svAni.md">
<details open><summary><h4>भारुचिः ...{Loading}...</h4></summary>
<p>एकस्मिन् गृहकरणादौ सूत्रकारवधकिस्थपत्यादीनां गुरुलघुताम् अवक्ष्यानवेक्ष्य वा यथास्मरणं <strong>कर्तव्यांशप्रकल्पना</strong> । न ह्य् अशिल्पेषु व्यवहारेषु वा मनुष्याणां तुल्यता शक्या ग्रहीतुम् । अदत्तानपकर्म[वर्]णार्थम् इदम् आह — ॥ ८.२१० ॥</p>
</details>
</div>
<blockquote>
<p><strong>धर्मार्थं येन दत्तं स्यात् कस्मैचिद् याचते धनम् ।</strong><br>
<strong>पश्चाच् च न तथा तत् स्यान् न देयं तस्य तद् भवेत्  ॥ ८.२११ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/212_dharmArthaM_yena.md">
<details open><summary><h4>भारुचिः ...{Loading}...</h4></summary>
<p>स्वनिगदोपवर्णितः श्लोकः ॥ ८.२११ ॥</p>
</details>
</div>
<blockquote>
<p><strong>यदि संसादयेत् तत् तु दर्पाल् लोभेन वा पुनः ।</strong><br>
<strong>रा[ज्ञा दाप्यः सुवर्णं स्यात् तस्य स्तेयस्य निष्कृतिः]  ॥ ८.२१२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/213_yadi_saMsAdhayet.md">
<details open><summary><h4>भारुचिः ...{Loading}...</h4></summary>
<p>येन धर्मार्थं किंचित् प्रतिश्रुतं न तु दत्तम् । तं चेद् धर्मम् अकुर्वन् प्रतिश्रुतम् इति कृत्वा साधयेद् अदातारम्, ततो <strong>राज्ञा सुवर्णं</strong> स <strong>दाप्यः</strong> । सोपधं [याचितारः न स्तेयकारिणः, अन्यायकारित्वाद् उ]द्धृतदण्डास् त्व् इति ॥ ८.२१२ ॥</p>
</details>
</div>
<blockquote>
<p><strong>दत्तस्यैषोदिता धर्म्या यथावद् अनपक्रिया ।</strong><br>
<strong>अतः परं प्रवक्ष्यामि वेतनस्यानपक्रियाम्  ॥ ८.२१३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/214_dattasyaiShoditA_dharmyA.md">
<details open><summary><h4>भारुचिः ...{Loading}...</h4></summary>
<p>उपसंहारोपन्यासार्थः श्लोकः ॥ ८.२१४ ॥</p>
</details>
</div>
<blockquote>
<p><strong>भृ[तो ऽनार्तो न कुर्याद् यो दर्पात्] कर्म यथोदितम् ।</strong><br>
<strong>स दण्ड्यः कृष्णलान्य् अष्टौ न देयं चास्य वेतनम्  ॥ ८.२१४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/215_bhRto_nArto.md">
<details open><summary><h4>भारुचिः ...{Loading}...</h4></summary>
<p>उत्पन्ने वेतने किंचित्कृतकर्मापि दण्डयितव्यः वेतनं च [न] लभेत, येन दर्पात् कर्मणः प्रक्रान्तस्याकृत्स्नकारी ॥ ८.२१४ ॥</p>
</details>
</div>
<blockquote>
<p><strong>आर्तस् तु कुर्यात् स्वस्थः सन् यथा भाषितम् आदितः ।</strong><br>
<strong>सुदीर्घस्यापि कालस्य तल् लभेतैव वेतनम्  ॥ ८.२१५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/216_Artas_tu.md">
<details open><summary><h4>भारुचिः ...{Loading}...</h4></summary>
<p>प्रतीतार्थः श्लोकः ॥ ८.२१५ ॥</p>
</details>
</div>
<blockquote>
<p><strong>यथोक्तम् आर्तः स्वस्थो वा यस् तत्कर्म न कारयेत् ।</strong><br>
<strong>न तस्य वेतनं देयम् अल्पोनस्यापि कर्मणः  ॥ ८.२१६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/217_yathoktam_ArtaH.md">
<details open><summary><h4>भारुचिः ...{Loading}...</h4></summary>
<p>आर्तः स्वस्थो वा यथोदितं कर्म न कुर्वन्, न कारयन् वा, अल्पोनस्यापि वेतनं न लभेत ॥ ८.२१६ ॥</p>
</details>
</div>
<blockquote>
<p><strong>एष धर्मो ऽखिलेनोक्तो वेतनादानकर्मणः ।</strong><br>
<strong>अत ऊर्ध्वं प्रवक्ष्यामि धर्मं समयभेदिनाम्  ॥ ८.२१७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/218_eSha_dharmo.md">
<details open><summary><h4>भारुचिः ...{Loading}...</h4></summary>
<p>उपसंहारोपन्यासार्थः श्लोकः ॥ ८.२१७ ॥</p>
</details>
</div>
<blockquote>
<p><strong>यो ग्रामदेशसङ्घानां कृत्वा सत्येन संविदम् ।</strong><br>
<strong>विसंवदेन् नरो लोभात् तं राष्ट्राद् व्प्रवासयेत्  ॥ ८.२१८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/219_yo_grAma-desha-sanghAnAm.md">
<details open><summary><h4>भारुचिः ...{Loading}...</h4></summary>
<p>धर्मार्थयुक्तेषु प्रयोजनेषु राजकार्याविरोधिषु गोप्रचारोदकरक्षणदेवतायतनप्रतिसंस्करणादिषु ग्रामादीनां या संविद् उत्पद्यते, तत्र व्यभिचारिणं तस्माद् देशाद् राजा निर्वासयेत् ॥ ८.२१८ ॥</p>
</details>
</div>
<blockquote>
<p><strong>निगृह्य दापयेच् चैनं समयव्यभिचारिणम् ।</strong><br>
<strong>चतुस् सुवर्णान् षण्निष्काञ् छतमानं च राजतम्  ॥ ८.२१९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/220_nigRhya_dApayech.md">
<details open><summary><h4>भारुचिः ...{Loading}...</h4></summary>
<p><strong>चतुः सुवर्णादि</strong> च दण्डं च दाप्यः, ततो निर्वास्यः । &ldquo;निगृह्य दापयेद् वैनम्&rdquo; इत्य् अपरो दण्डविकल्पपाठः । एवं च सति निर्वासनं दण्डो वा ॥ ८.२१९ ॥</p>
</details>
</div>
<blockquote>
<p><strong>एतद् दण्डविधिं कुर्याद् धार्मिकः पृथिवीपतिः ।</strong><br>
<strong>ग्रामजातिसमूहेषु समयव्यभिचारिणाम्  ॥ ८.२२० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/221_etad_daNDavidhim.md">
<details open><summary><h4>भारुचिः ...{Loading}...</h4></summary>
<p>उपसंहारार्थः श्लोकः ॥ ८.२२० ॥</p>
</details>
</div>
<blockquote>
<p><strong>क्रीत्वा विक्रीय वा किंचिद् यस्येहानुशयो भवेत् ।</strong><br>
<strong>सो ऽयं दशाहात् तद्द्रव्यं दद्याच् चैवाददीत च  ॥ ८.२२१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/222_krItvA_vikrIya.md">
<details open><summary><h4>भारुचिः ...{Loading}...</h4></summary>
<p>अन्तर्दशाहम् आदानप्रत्यर्पणे साम्नेत्य् अयम् अपाठः । येनोर्ध्वम् अपि दशाहात् कः शक्तस् साम्ना दानादाने प्रतिषेद्धुम् । लब्धिमेष्व् अपि द्रव्येषु सामाशक्यं प्रतिषेद्धुम्, किं पुनः कृत्रिमेषु, यत्र कश्चिद् धर्मगतिर् नास्ति । धर्म्येषु तु प्रतिग्रहेषु तदनन्तरनिर्वृत्तत्वाद् धर्मस्य साम्नाप्य् अश्क्यं कृतम् अकृतं कर्तुम् । तत्र प्रत्यर्पणे पुनर्दानं वा कृतं भवेत् परित्यागो वा । यतश् चैतद् एवम् । अत एवं पठितव्य उत्तरश्लोकार्धः- &ldquo;सो ऽयं दशाहात् तद्द्रव्यं दद्याच् चैवाददीत च&rdquo; इति । अत्रैवार्थ उत्तरश्लोकार्धपाठो ऽन्यो भवति- &ldquo;दानादाने दशाहं तु स्याताम् अपि निपातिनि&rdquo; इति । अथ वा सामग्रहणं दशाहे दण्डनिवृत्त्यर्थम् । अन्तर्दशाहानुशये कथंचिद् विवदतां राजाधिगमे दण्डनिवृत्तिर् यथा स्याद् राजतस् तयोः । तथा च दशाहस्योत्तरत्र तद्विवादे दण्डः श्रूयते ॥ ८.२२१ ॥</p>
</details>
</div>
<blockquote>
<p><strong>परेण तु दशाहस्य न दद्यान् नापि दापयेत् ।</strong><br>
<strong>आददानो ददच् चैव राज्ञा दाप्यः शतानि षट्  ॥ ८.२२२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/223_pareNa_tu.md">
<details open><summary><h4>भारुचिः ...{Loading}...</h4></summary>
<p>नायं श्लोको दशाहाद् ऊर्ध्वं सामप्रतिषेधार्थ आरभ्यते, साम्नाप्य् ऊर्ध्वं दशाहान् <strong>न दद्यान् नापि दापयेद्</strong> इति । न हि साम प्रतिषेद्धुं शक्यम् इत्य् उक्तम् । यत्र तु साम्नापि प्रत्यर्पणं नास्ति, तत्र नियमयत्य् एव, यथा &ldquo;सकृद् अंशो निपतति&rdquo; इति; अत्रापि त्व् अंशपातने साम्नाइव प्रतिषेद्धुं शक्यं नियमाभावाद्, व्यवस्थार्थत्वाच् च । कन्यादाने तु निष्क्रमविसर्गाभ्याम् इति विशेषनियमात् साम न विद्यते ॥ ८.२२२ ॥</p>
<p><em>अनुशयप्रसङ्गाद् इदम् अन्यद् अत्रोच्यते ।</em></p>
</details>
</div>
<blockquote>
<p><strong>यस् तु दोषवतीं कन्याम् अनाख्याय प्रयच्छति ।</strong><br>
<strong>तस्य कुर्यान् नृपो दण्डं स्वयं षण्णवतिं पणान्  ॥ ८.२२३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/224_yas_tu.md">
<details open><summary><h4>भारुचिः ...{Loading}...</h4></summary>
<p>धर्मप्रजानिरोधिना रोगेण गृहीता स्पृष्टमैथुना वा दोषवती । ताम् <strong>अनाख्याय दोषवतीं</strong> प्रयच्छतो दण्डः, &ldquo;नोन्मत्ताया&rdquo; इति पूर्वोक्तश्लोकेनैव गतार्थो, यतः वयम् अत्र नाधीयामहे । अथ वानुवादपक्षः केनचित् कारणेन तस्यास्य च शक्यते दर्शयितुम्, यतो युक्तम् अध्ययनम् [इहापि ॥ ८.२२३ ॥</p>
</details>
</div>
<blockquote>
<p><strong>अकन्येति तु यः कन्यां ब्रूयाद् द्वे]षेण मानवः ।</strong><br>
<strong>स शतं प्राप्नुयाद् दण्डं तस्या दोषम् अदर्शयन्  ॥ ८.२२४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/225_akanyeti_tu.md">
<details open><summary><h4>भारुचिः ...{Loading}...</h4></summary>
<p>स्वशब्दव्याख्यातः श्लोकः । कस्य पुनर् हेतोर् अयं दण्डो महान् विधीयते, येन — ॥ ८.२२४ ॥</p>
</details>
</div>
<blockquote>
<p><strong>पाणिग्राहणिका मन्त्राः कन्यास्व् एव [प्रतिष्ठिताः ।</strong><br>
<strong>नाकन्यासु क्वचिन् नृणां लुप्तधर्मक्रिया हि ताः]  ॥ ८.२२५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/226_pANigrahaNikA_mantrAH.md">
<details open><summary><h4>भारुचिः ...{Loading}...</h4></summary>
<p>तथा वैवाहिको मन्त्रः &ldquo;अर्यमणं देवं कन्याग्निमयक्षत । स नो अर्यमा देवः प्रेतो मुञ्चतु मा पतेः स्वाहा&rdquo; इत्यादिना <strong>कन्यास्व्</strong> इत्य् अत्र [मन्त्रार्थः, तास्व् एव प्रतिष्ठि]ता विवाहादिभिर् इत्य् अर्थः । एवं च सति पूर्वं पाणिग्रहणात् प्रतिगृहीतापि स्पृष्टमैथुना परित्यक्तव्येति ॥ ८.२२५ ॥</p>
<p><em>यश् च ।</em></p>
</details>
</div>
<blockquote>
<p><strong>पाणिग्राहणिका मन्त्रा नियतं दारलक्ष[णम् ।</strong><br>
<strong>तेषां निष्ठा तु विज्ञेया विद्वद्भिः सप्तमे पदे  ॥ ८.२२६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/227_pANigrahaNikA_mantrA.md">
<details open><summary><h4>भारुचिः ...{Loading}...</h4></summary>
<p>विवाह्]आर्थे संस्कारे [पाणिग्र]हलक्षणे भवाह् पाणिग्राहणिकाः, तत्कर्मसाधनभूता मन्त्राः । नियतं दारलक्षणं दारोपसंग्रहलक्षणम्, कन्यानाम् एव गृह्यशास्त्रतो नाकन्यानाम् । तथा च दर्शयति- &ldquo;विवाहे उदगयन आपूर्यमाणपक्षे पुण्याहे, कुमार्याः पाणिं गृह्णीयात् । त्रिषु त्रिषूत्तरादिषु । स्वातौ मृगशिरसि रोहिण्यां वा&rdquo; इति । पुनश् चैतम् एवार्थं संदर्शयति- &ldquo;कुमार्या भ्राता शमिपलाशमिश्राल् लाजान् अञ्जलिनाञ्जलाव् आवपति । ताञ् जुहोति सर्ट् हतेन (?) तिष्ठति&rdquo; इति । यतश् चैतद् एव । अतस् <strong>तेषां निष्ठा तु वुज्ञेया विद्वद्भिः सप्तमे पदे । तेषां</strong> मन्त्राणां पाणिग्रहणप्रयोजनानां <strong>सप्तमे पदे</strong> निष्ठा परिसमाप्तिः । प्रेत्य तस्य कार्यतः प्राप्तव्यस्य सप्तलोकसंस्थस्य जगतः इयत्परिमाणत्वात् । सप्त हि लोका भूरादयः सत्यान्ताः; तान् असौ पदसंख्या संमितांस् तया सह श्रौतस्मार्तैः कर्मभिर् यातुम् इच्छति । तथा च मन्त्रः एतदर्थानुवाद्य् एव भवति- &ldquo;सखा सप्तपदी भव&rdquo; इति । एवं च सति, आसप्तभ्यः पदेभ्यः स्पृष्टमैथुनत्वेन विज्ञाता हेया भवति । ऊर्ध्वं तु सप्तमात् पदात् स्पृष्टमैथुनापि सती न परित्याज्या । तस्मान् निष्ठावचनलिङ्गाद् भवति । तथा च सति सहोढकानीनयोः शास्त्रोपदेशः समर्थो भवति । या तु रोगिणी सती धर्मप्रजननयोर् अन्यत्रसमर्था भवति, तां प्रतिगृह्य नोत्सृजेत । न ह तस्या धर्माविरोधे प्रजाविरोधे वा सति पुंसा कर्तव्यतान्यास्ति । अथाप्य् अस्यादृष्टार्थः सप्रयोगः, तथाप्य् असौ प्राग् अग्न्याधेयाद् अन्याम् उद्वाहयिष्यति । या तूभयोर् अपि धर्मप्रजननयोर् समर्था सा विद्यमानयातुल्येति परित्याज्यैव । अयं च कन्याव्यवहारः क्रयविक्रयानुशयसादृश्याद् एतस्मिन्न् अवधाव् उच्यत इति ॥ ८.२२६ ॥</p>
</details>
</div>
<blockquote>
<p><strong>यस्मिन् यस्मिन् कृते कार्ये यस्येहानुशयो भवेत् ।</strong><br>
<strong>तम् अनेन विधानेन धर्मे पथि निवेशयेत्  ॥ ८.२२७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/228_yasmin_yasmin.md">
<details open><summary><h4>भारुचिः ...{Loading}...</h4></summary>
<p>आधिवेतनसमयाद्यनुशयेषु दशाह एव निष्ठा स्यात् ॥ ८.२२७ ॥</p>
</details>
</div>
<blockquote>
<p><strong>पशुषु स्वामिनां चैव पालानां च व्यतिक्रमे ।</strong><br>
<strong>विवादं संप्रवक्ष्यामि यथावद् धर्मतत्त्वतः  ॥ ८.२२८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/229_pashuShu_svAminAm.md">
<details open><summary><h4>भारुचिः ...{Loading}...</h4></summary>
<p>उपन्यासार्थश्लोकः ॥ ८.२२८ ॥</p>
</details>
</div>
<blockquote>
<p><strong>दिवा वक्तव्यता पाले रात्रौ स्वामिनि तद्गृहे ।</strong><br>
<strong>योगक्षेमे ऽन्यथा चेत् तु पालो वक्तव्यताम् इयात्  ॥ ८.२२९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/230_divA_vaktavyatA.md">
<details open><summary><h4>भारुचिः ...{Loading}...</h4></summary>
<p>पर्तीतार्थः श्लोकः ॥ ८.२२९ ॥</p>
</details>
</div>
<blockquote>
<p><strong>गोपः क्षीरभृतो यस् तु स दुहेद् दशतो वराम् ।</strong><br>
<strong>गोस्वाम्य् अनुमतां भृत्यः सा स्यात् पाले ऽभृते भृतिः  ॥ ८.२३० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/231_gopaH_xIrabhRto.md">
<details open><summary><h4>भारुचिः ...{Loading}...</h4></summary>
<p><strong>क्षीरभृतो</strong> [न] भ्क्ताच्छादनभृतो, द्विविधो यस्माद् गोपः । अत इदं विशेष्यते । <strong>क्षीरभृतो यस् तु गोपः</strong> <strong>स दुहेद् दशतः</strong> दशभ्यो धेनुभ्य एकां <strong>वरां</strong> श्रेष्ठाम् इत्य् अर्थः । ताम् अपि च <strong>गोस्वाम्य्</strong> अनुमतः, न स्वेच्छया, <strong>सा स्यात् पाले</strong> भृत्यन्तरेण्**आभृते भृतिः **। एवं च सति पञ्चावस्थासु गोषु बह्ववस्थासु वा गोस्वामिभिर् गोपैश् च त्रिभागः क्षीरस्य कल्पितः परिकल्प्य भोग्याभोग्यरूपाण्य् अनेनैव शास्त्रेण, येनाइतस्माद् एव च दर्शनात् क्षीरभृतिः पशूनां संरकणे न दोषायाप्रतिषेधात् तस्या इति । एवं च सति — ॥ ८.२३० ॥</p>
</details>
</div>
<blockquote>
<p><strong>नष्टं विनष्टं कृमिभिश् श्वहतं विषमे मृतम् ।</strong><br>
<strong>हीनं पुरुषकारेण [प्रदद्यात् पाल एव तु]  ॥ ८.२३१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/232_naShTaM_vinaShTam.md">
<details open><summary><h4>भारुचिः ...{Loading}...</h4></summary>
<p>गोपप्रमादेन ॥ ८.२३१ ॥</p>
<p><em>अस्यापवादः</em> ।</p>
</details>
</div>
<blockquote>
<p><strong>विघुष्य तु हृतं चोरैर् न पालो दातुम् अर्हति ।</strong><br>
<strong>वदि देशे च काले च स्वामिनः स्वस्य शंसति  ॥ ८.२३२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/233_vighuShya_tu.md">
<details open><summary><h4>भारुचिः ...{Loading}...</h4></summary>
<p>हरण<strong>देशे</strong> हरण<strong>काले</strong> च विघुष्य अनन्तरं <strong>स्वामिन</strong> आख्याते <strong>पालो</strong> न दद्यात् । स्वयं मृत्युनापि च मृतेषु प्रयत्नवतो गोपस्य स इदं कुर्यात् ॥ ८.२३२ ॥</p>
</details>
</div>
<blockquote>
<p><strong>कर्णौ च चर्म वालांश् च बस्तिस्नायूनि रोचनाम् ।</strong><br>
<strong>पशुस्वामिषु दद्यात् तु मृतेष्व् अङ्कांश् च दर्श[येत्  ॥ ८.२३३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/234_karNau_charma.md">
<details open><summary><h4>भारुचिः ...{Loading}...</h4></summary>
<p>विधिर् अयं] चाविशेषः ॥ ८.२३३ ॥</p>
<p><em>[अजा]विकार्थम् इदम् आह ।</em></p>
</details>
</div>
<blockquote>
<p><strong>अजाविके तु संरुद्धे वृकैः पाले त्व् अनायति ।</strong><br>
<strong>यां प्रसह्य वृको हन्यात् पाले तत्किल्बिषं भवेत्  ॥ ८.२३४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/235_ajAvike_tu.md">
<details open><summary><h4>भारुचिः ...{Loading}...</h4></summary>
<p>पशुरक्षकस्य सतस् तदसंनि[धाने वा वृको हन्यात् स एव] दद्यात् । यस्माद् अवरुद्धानां संनिहितो न भवति । वृकग्रहणं चान्येषाम् अपि प्रदर्शनार्थम् ॥ ८.२३४ ॥</p>
</details>
</div>
<blockquote>
<p><strong>तासां चेद् अवरुद्धानां चरन्तीनां मिथो वने ।</strong><br>
<strong>याम् उत्प्लुत्य वृको हन्यान् न पाल[स् तत्र किल्बिषी]  ॥ ८.२३५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/236_tAsA~n_ched.md">
<details open><summary><h4>भारुचिः ...{Loading}...</h4></summary>
<p>अशक्यत्वाद् अटव्यां बहुवृक्षक्षुपगर्तायां तत्संरक्षणस्य मिथश् चरन्तीनां न पालापराधः । एतेन गोमहिष्यादि व्याख्यातम् । उक्तो गोसंरक्षणविधिः । पशुपीडापशुसंहारार्थम् इदम् उच्य[ते] ॥ ८.२३५ ॥</p>
</details>
</div>
<blockquote>
<p><strong>धनुः शतं परीहारो ग्रामस्य स्यात् समन्ततः ।</strong><br>
<strong>शम्यापातास् त्रयो वापि त्रिगुणो नगरस्य तु  ॥ ८.२३६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/237_dhanuHshatam_parIhAro.md">
<details open><summary><h4>भारुचिः ...{Loading}...</h4></summary>
<p>यो देशो ग्रामनगरयोः समन्ततो गवां सुखप्रचारस्थानासनार्थम् अनुप्तसस्यकार्यः ॥ ८.२३६ ॥</p>
</details>
</div>
<blockquote>
<p><strong>तत्रापरिवृतं धान्यं विहिंस्युः पशवो यदि ।</strong><br>
<strong>न तत्र प्रणयेद् दण्डं नृपतिः पशुरक्षिणाम्  ॥ ८.२३७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/238_tatrA-parivRtan_dhAnyam.md">
<details open><summary><h4>भारुचिः ...{Loading}...</h4></summary>
<p>यदि तु तत्र भूलोपात् समुप्यते न केनचित् परिवृतं च भवेत्, ततस् तद्भक्षणे गोभिर् न दोषः स्यात् पशुरक्षिणाम् ॥ ८.२३७ ॥</p>
</details>
</div>
<blockquote>
<p><strong>वृतिं तत्र तु कुर्वीत याम् उष्ट्रो नावलोकयेत् ।</strong><br>
<strong>छिद्रं चावारयेत् सर्वं श्वसूकरमुखानुगम् ।  ८.२३८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/239_vRtin_tatra.md">
<details open><summary><h4>भारुचिः ...{Loading}...</h4></summary>
<p>पशुवारणसमर्थायाम् तु वृतौ कृतायां सस्योपघाते पालस्य दोषः स्यात् ॥ ८.२३८ ॥</p>
</details>
</div>
<blockquote>
<p><strong>पथि क्षेत्रे ऽपरिवृते ग्रामान्तीये ऽथ वा पुनः ।</strong><br>
<strong>स पालः शतदण्डार्हो विपालं वारयेत् पशुम्  ॥ ८.२३९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/240_pathi_xetre.md">
<details open><summary><h4>भारुचिः ...{Loading}...</h4></summary>
<p>यष्टिपातेन खादयन् पालः शतदण्डार्हः स्यात्, <strong>विपालं</strong> च <strong>पशुं वारयेत्</strong> । अदण्डश् च स्यात् पशुपालः तदसंनिधानात् । अन्यस् त्व् अत्रार्थः सह पालेन <strong>सपालः</strong> क्षेत्रिकः न पशुर् अत्रोच्यते । पूर्ववच्छतदण्डार्हः स्यात् । उभयापराधात्, क्षेत्रिकेण तावत् किम् इति क्षेत्रं स्वम् अनावृतम् इति, तस्माद् उभयापराधाद् उभयोर् दण्डः । गौतमीये ऽपि चोक्तम् &ldquo;पथि क्षेत्रे ऽनावृते पालक्षेत्रिकयोः&rdquo; इति ॥ ८.२३९ ॥</p>
</details>
</div>
<blockquote>
<p><strong>क्षेत्रेष्व् अन्येषु तु पशुः सपादं पणम् अर्हति ।</strong><br>
<strong>सर्वत्र तु शदो देयः क्षेत्रिकस्येति धारणा  ॥ ८.२४० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/241_xetreShv_anyeShu.md">
<details open><summary><h4>भारुचिः ...{Loading}...</h4></summary>
<p>अन्यक्षेत्राणि पूर्वोक्ताद् अवधेर् यानि बहिः तान्य् उच्यन्ते । गोश् च सपादस्य पणस्योपदेशाद्, उपघातानुरूपेण महिष्यादीनां स्याद् राजभाव्यो दण्डः । <strong>शदः क्षेत्रिकस्य</strong> <strong>सर्वत्र</strong>शब्दाच् च विपाले ऽपि शदो देयत् इति ॥ ८.२४० ॥</p>
</details>
</div>
<blockquote>
<p><strong>अनिर्दशाहां गां सूतां वृषान् देवपशूंस् तथा ।</strong><br>
<strong>सपालान् वाप्य् अपालान् वा न दण्ड्यान् मनुर् अब्रवीत्  ॥ ८.२४१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/242_anirdashAhA~N_gAm.md">
<details open><summary><h4>भारुचिः ...{Loading}...</h4></summary>
<p>पूर्वापवादः । वृषाः सेक्तारः प्रति तान् । देवपशवश् चोत्सृष्टा वृषोत्सर्गन्यायेन, अन्ये च मृगा आप्य् अजादयो देवायतनमण्डना अदण्ड्याः । <u>ननु</u> च निष्परिग्रहत्वाद् देवपशुष्व् एतद् अयुक्तं, सपरिग्रहानुगमाद् एषां तद्वत्प्राप्तौ सत्याम् अपवादः । अथ वा दृष्टान्तार्थम् एव पशव उपादीयन्ते । यथा देवपशवो ऽदण्ड्याः, एवम् अनिर्दशाहा गौः सूता वृषाश् च सेक्तार इति परिग्रहवद् वा । देवायतनेष्व् एतद् दण्डं न युक्तम् । एवं च सति यो ऽन्येषां परिग्रहवतां दर्मः स एव तेषाम् अपि स्यात् । न चैतद् इष्टम् ॥ ८.२४१ ॥</p>
</details>
</div>
<blockquote>
<p><strong>क्षेत्रिकस्यात्यये दण्डो भागाद् दशगुणो भवेत् ।</strong><br>
<strong>ततो ऽर्धदण्डो भृत्यानाम् अज्ञानात् क्षेत्रिकस्य तु  ॥ ८.२४२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/243_xetriyasyA-tyaye_daNDo.md">
<details open><summary><h4>भारुचिः ...{Loading}...</h4></summary>
<p>यस्मात् सस्यात् क्षेत्रिको यद् अपहरेत् तस्य भागकल्पनया दशगुणो दण्डः प्रकल्प्यः । <strong>अर्धदण्डा</strong> भृत्याः स्युः । <strong>अज्ञानात् क्षेत्रिकस्य तु</strong> प्रयोगाद् एव भृत्यानाम् असाव् एव दण्डः स्यात् । सस्यसम्बन्धप्रसङ्गाच् चायं क्षेत्रिकस्य व्यतिक्रम उच्यते, अस्तेयाभिमतत्वाच् च ॥ ८.२४२ ॥</p>
</details>
</div>
<blockquote>
<p><strong>एतद् विधानम् आतिष्ठेद् धार्मिकः पृथिवीपतिः ।</strong><br>
<strong>स्वामिनां च पशूनां च पालानां च व्यतिक्रमे  ॥ ८.२४३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/244_etad_vidhAnam.md">
<details open><summary><h4>भारुचिः ...{Loading}...</h4></summary>
<p>उपसंहाराथः श्लोकः ॥ ८.२४३ ॥</p>
</details>
</div>
<blockquote>
<p><strong>सीमां प्रति समुत्पन्ने विवादे ग्रामयोर् द्वयोः ।</strong><br>
<strong>ज्येष्ठमासे नयेत् सीमां सुप्रकाशेषु सेतुषु  ॥ ८.२४४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/245_sImAm_prati.md">
<details open><summary><h4>भारुचिः ...{Loading}...</h4></summary>
<p>उपन्यासश् चित्तप्रणिधानार्थः । <strong>ज्येष्ठमासे</strong> सेतवः, सीमाव्यवच्छेदहेतवः, सुविज्ञाता भवन्ति ॥ ८.२४४ ॥</p>
</details>
</div>
<blockquote>
<p><strong>सीमावृक्षांस् तु कुर्वीत न्यग्रोधाश्वत्थकिंशुकान् ।</strong><br>
<strong>शाल्मलीन् शालतालांश् च क्षीरिणश् चैव पादपान् ॥ ८.२४५ ॥</strong><br>
<strong>गुल्मान् वेणूंश् च विविधाञ् छमीवल्लीस्थलानि च ।</strong><br>
<strong>शरान् कुब्जकगुल्मांश् च तथा सीमा न नश्यति ॥ ८.२४६ ॥</strong><br>
<strong>तटाकान्य् उदपानानि वापीः प्रस्रवणानि च ।</strong><br>
<strong>सीमासंधिषु कार्याणि देवतायतनानि च ॥ ८.२४७ ॥</strong><br>
<strong>उपच्छन्नानि चान्यानि सीमालिङ्गानि कारयेत् ।</strong><br>
<strong>सीमा[ज्ञाने] नृणां वीक्ष्य लोके नित्यं विपर्ययम् ॥ ८.२४८ ॥</strong><br>
<strong>अश्मनो ऽस्थीनि गोवालांस् तुषान् भस्म कपालिकाः ।</strong><br>
<strong>करीषम् इष्टकाङ्गारांश् छर्करा वालुकास् तथा ॥ ८.२४९ ॥</strong><br>
<strong>यानि चैवं प्रकाराणि कालाद् भूमिर् न भक्षयेत् ।</strong><br>
<strong>तानि संधिषु [सीमायाम् अप्रकाशं] निधापयेत्  ॥ ८.२५० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/251_yAni_chaivamprakArANi.md">
<details open><summary><h4>भारुचिः ...{Loading}...</h4></summary>
<p>षट् च्छ्लोकाः सीमासेतुप्रकारदर्शनार्थाः ॥ ८.२४५–२५० ॥</p>
</details>
</div>
<blockquote>
<p><strong>एतैर् लिङ्गैर् नयेत् सीमां राजा विवदमानयोः ।</strong><br>
<strong>पूर्वभुक्त्या च सततम् उदकस्यागमेन च  ॥ ८.२५१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/252_etair_lingair.md">
<details open><summary><h4>भारुचिः ...{Loading}...</h4></summary>
<p>यत्र निबद्धानि लिङ्गा[नि नष्टानि] न चान्यतरस्य शून्यता स्मर्यते, तत्र पूर्वभुक्तिः प्रमाणम् । अन्यतरशून्यत्वे तु ऽन भोगेन प्रणश्यति&quot; इति पूर्वभुक्तिर् नाश्रियते । विद्यते हि भोगस्य निमित्त[त्वम् यस्मात् अशून्ये ऽव]च्छेदः क्रियते । किम् अत्र लिङ्गकरणेन स्रोत एव हि नित्यम् अभिप्रवृत्तं सीमास्थापकं भविष्यति । न हि पूर्वभुक्तौ सत्याम् उदकागमो निर्हेतुको विकल्पेन वा बाध[को युक्तः कल्प]यितुम् । तस्माच् छून्यविषय एव सुखप्रतिपत्त्यर्थ आयत्युपेतयोर् उदकागमः कल्प्यते । अथ वा महास्रोतो [अशून्य]विषय एव द्रष्टव्यः । स्रोतांसि हि महान्ति कदाचित् [अपथेन] प्रवर्तन्ते, तत्र पूर्वभुक्तिम् अतीत्यापि स्रोत एव निर्णयाय स्याद् इति ॥ ८.२५१ ॥</p>
</details>
</div>
<blockquote>
<p><strong>यदि संशय एव स्याल् लिङ्गानाम् अपि दर्शने ।</strong><br>
<strong>साक्षिप्रत्यय एव स्यात् सीमावादे विनिर्णयः  ॥ ८.२५२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/253_yadi_sMshaya.md">
<details open><summary><h4>भारुचिः ...{Loading}...</h4></summary>
<p>[न कुतश्चिल् लिङ्ग्]ओत्पत्ताव् उभयथा लिङ्गानुस्मृतौ च साक्षिप्रत्ययः ॥ ८.२५२ ॥</p>
</details>
</div>
<blockquote>
<p><strong>ग्रामेयककुलानां तु समक्षं सीमसाक्षिणः ।</strong><br>
<strong>प्रष्टव्याः सीमलिङ्गानि तयोश् चैव विवादिनोः  ॥ ८.२५३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/254_grAmIyaka-kulAnA~n_cha.md">
<details open><summary><h4>भारुचिः ...{Loading}...</h4></summary>
<p>प्रश्नविधिः ॥ ८.२५३ ॥</p>
</details>
</div>
<blockquote>
<p><strong>ते पृष्टास् तु यथा ब्रूयुः समस्ताः सीम्नि निश्चयम् ।</strong><br>
<strong>निबध्नीयात् तथा सीमां सर्वांस् तांश् चैव नामतः  ॥ ८.२५४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/255_te_pRShTAs.md">
<details open><summary><h4>भारुचिः ...{Loading}...</h4></summary>
<p>निबन्धनं लेख्यम् अपि स्मरणार्थं तल् लिखेत् ॥ ८.२५४ ॥</p>
</details>
</div>
<blockquote>
<p><strong>शिरोभिस् ते गृहीत्वोर्वीं स्रग्विणो रक्तवाससः ।</strong><br>
<strong>सुकृतैः शापिताः स्वैः स्वैर् नयेयुस् ते समञ्जसम्  ॥ ८.२५५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/256_shirobhis_te.md">
<details open><summary><h4>भारुचिः ...{Loading}...</h4></summary>
<p>नयनविधिः ॥ ८.२५५ ॥</p>
</details>
</div>
<blockquote>
<p><strong>यथोक्तेन नयन्तस् ते पूयन्ते सत्यसाक्षिणः ।</strong><br>
<strong>विपरीतं नयन्तस् ते दाप्याः स्युर् द्विशतं दमम्  ॥ ८.२५६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/257_yathoktena_nayantas.md">
<details open><summary><h4>भारुचिः ...{Loading}...</h4></summary>
<p>स्तुतिः प्ररोचनार्था । दण्डश् च यथोक्तः । विपरीतनयनं त्व् अन्येन व्यवहारान्तरेण ज्ञातव्यम् ॥ ८.२५६ ॥</p>
</details>
</div>
<blockquote>
<p><strong>साक्ष्यभावे तु चत्वारो ग्राम्याः सामन्तवासिनः ।</strong><br>
<strong>सीम्नो विनिर्णयं कुर्युः प्रयता राजसंनिधौ  ॥ ८.२५७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/258_sAxyabhAve_tu.md">
<details open><summary><h4>भारुचिः ...{Loading}...</h4></summary>
<p>पूर्वे ऽनुभाविनः । इमे तु सामन्ताः कर्णपरंपरया श्रुतवन्तः ॥ ८.२५७ ॥</p>
</details>
</div>
<blockquote>
<p><strong>सामन्तानाम् अभावे तु मौलानां सीम्नि साक्षिणाम् ।</strong><br>
<strong>इमान् अप्य् अनुयुञ्जीत पुरुषान् वनगोचरान्  ॥ ८.२५८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/259_sAmantAnAm_abhAve.md">
<details open><summary><h4>भारुचिः ...{Loading}...</h4></summary>
<p>तदभावे तु वनगोचराः प्रमाणं स्युः ॥ ८.२५८ ॥</p>
</details>
</div>
<blockquote>
<p><strong>व्याधाञ् छाकुनिकान् गोपान् कैवर्तान् मूलखनकान् ।</strong><br>
<strong>व्यालग्राहान् उञ्छवृत्तीन् अन्यांश् च वनगोचरान् ॥ ८.२५९ ॥</strong><br>
<strong>ते पृष्टास् तु यथा ब्रूयुः सीमासंधिषु लक्षणम् ।</strong><br>
<strong>तत् तथा स्थापयेद् राजा धर्मेण ग्रामयोर् द्वयोः  ॥ ८.२६० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/261_te_pRShTAs.md">
<details open><summary><h4>भारुचिः ...{Loading}...</h4></summary>
<p>उपसंहारार्थः श्लोकः ॥ ८.२६० ॥</p>
</details>
</div>
<blockquote>
<p><strong>क्षेत्रकूपतटाकानाम् आरामस्य गृहस्य च ।</strong><br>
<strong>सामन्तप्रत्ययो ज्ञेयः सीमासेतुविनिर्णयः  ॥ ८.२६१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/262_xetra-kUpa-taDAgAnAm_ArAmasya.md">
<details open><summary><h4>भारुचिः ...{Loading}...</h4></summary>
<p>सीम्नि गुरुत्वाद् अर्थस्य कदाचिद् दशवर्षाणि नाभियोगं कुर्युः । अतस् तत्र ऽन भोगेन प्रणश्यति&quot; इत्य् उक्तम् । क्षेत्रादिषु [त्व्] अत्यल्पत्वाद् अर्थस्य &ldquo;यत् किंचिद् दशवर्षानि&rdquo; इत्य् अयम् एव पक्ष आश्रीयते । अत एषां <strong>सामन्तप्रत्ययो</strong> निर्णय उच्यते । यथैवान्येषां द्रव्याणां साक्षिप्रत्ययो निर्णयः, एवम् अमीषाम् अपीति ॥ ८.२६१ ॥</p>
</details>
</div>
<blockquote>
<p><strong>सामन्ताश् चेन् मृषा ब्रूयुः सेतौ विवदतां नृणाम् ।</strong><br>
<strong>सर्वे पृथक् पृथग् दण्ड्या राज्ञा मध्यमसाहसम्  ॥ ८.२६२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/263_sAmantAsh_chen.md">
<details open><summary><h4>भारुचिः ...{Loading}...</h4></summary>
<p>सीम्साक्षिणाम् अयं विशेषदण्डः ॥ ८.२६२ ॥</p>
</details>
</div>
<blockquote>
<p><strong>गृहं तटाकम् आरामं क्षेत्रं वा भीषया हरन् ।</strong><br>
<strong>शतानि पञ्च दण्ड्यस् स्याद् अज्ञानाद् द्विशतो दमः  ॥ ८.२६३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/264_gRhan_taDAgam.md">
<details open><summary><h4>भारुचिः ...{Loading}...</h4></summary>
<p>ज्ञानाज्ञानहरणे ऽयं दण्डः ॥ ८.२६३ ॥</p>
</details>
</div>
<blockquote>
<p><strong>सीमायाम् अविषह्यायां स्वयं राजैव धर्मवित् ।</strong><br>
<strong>प्रदिशेद् भूमिम् एतेषाम् उपकाराद् इति स्थितिः  ॥ ८.२६४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/265_sImAyAm_aviShahyAyAm.md">
<details open><summary><h4>भारुचिः ...{Loading}...</h4></summary>
<p>दूरत्वाद् अशक्योपभोगायां राजा दृष्टोपकारसंबन्धेनैकत्र प्रयच्छेत् भूमिम् । न च राज्ञो ग्रहणे तत्र दोषः । एवमर्थश् चायम् उपदेशः; अतो ऽप्रदाने ऽपि न दोषः ॥ ८.२६४ ॥</p>
</details>
</div>
<blockquote>
<p><strong>एषो ऽखिलेनाभिहितो धर्मः सीमाविनिर्णये ।</strong><br>
<strong>अत ऊर्ध्वं प्रवक्ष्यामि वाक्पारुष्यस्य निर्णयम्  ॥ ८.२६५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/266_eSho.akhilenA-bhihito.md">
<details open><summary><h4>भारुचिः ...{Loading}...</h4></summary>
<p>उपसंहारोपन्यासार्थः श्लोकः । ननु चैवं क्रमभेदः, &ldquo;पारुष्ये दण्डवाचिके&rdquo; इत्य् अभिधानाद् व्यवहारास्पन्दानुक्रण्याम् । [शब्दक्रम्]आत् तत्र पूर्वं दण्डपारुष्यग्रहणम् । अयं त्व् अर्थक्रमम् अश्रित्यात्र वाक्पारुष्यस्य पूर्वम् उपन्यासः । स च शब्दक्रमाद् गरीयान् । यतो नास्ति क्रमभेदः, अल्पाच्तरत्वाद् (?) [अस्मिन् द्वन्]द्वे ॥ ८.२६५ ॥</p>
</details>
</div>
<blockquote>
<p><strong>शतं ब्राह्मणम् आक्रुश्य क्षत्रियो दण्डम् अर्हति ।</strong><br>
<strong>वैश्यो ऽध्यर्धशतं द्वे वा शूद्रस् तु वधम् अर्हति  ॥ ८.२६६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/267_shatam_brAhmaNam.md">
<details open><summary><h4>भारुचिः ...{Loading}...</h4></summary>
<p>अवचनीयाद् आक्रोशाद् ऋते अन्यस्मिन्न् आक्रोशे एते यथार्हं दण्डवि[धयः ब्राःमणाक्रोशने यो] वैश्यस्य दण्ड उक्तः ततो ऽर्धं क्षत्रियम् आक्रुश्य वैश्यस्य न्यायाद् आप्नोति दण्डम् । शूद्रस्य त्व् एकजातिदण्डः &ldquo;एकजातिर् द्विजातिम्&rdquo; इति द्विजातिमात्र्[आक्रोशने तद्विधानात् ॥ ८.२६६ ॥</p>
</details>
</div>
<blockquote>
<p><strong>पञ्चाशद् ब्राह्मणो दण्ड्यः क्षत्रि]यस्याभिशंसने ।</strong><br>
<strong>वैश्ये स्याद् अर्धपञ्चाशच् छूद्रे द्वादशको दमः  ॥ ८.२६७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/268_panchAshad_brAhmaNo.md">
<details open><summary><h4>भारुचिः ...{Loading}...</h4></summary>
<p>गदव्याख्यातः श्लोकः । अत्रापि न्यायप्रकॢप्त्या क्षत्रियो वैश्यम् आक्रु[श्य ब्राह्मणदण्डाद् द्विगुणं] दण्ड्यः स्यात्, वैश्यस् तु शूद्रम् आक्रुश्य ब्राह्मणदण्डात् त्रिगुणं दद्यात् ॥ ८.२६७ ॥</p>
</details>
</div>
<blockquote>
<p><strong>समवर्णे द्विजातीनां द्वादशैव व्यतिक्रमे ।</strong><br>
<strong>वादेष्व् अवचनीयेषु तद् एव द्विगुणं भवेत्  ॥ ८.२६८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/269_samavarNe_dvijAtInAm.md">
<details open><summary><h4>भारुचिः ...{Loading}...</h4></summary>
<p>[ब्राह्मणस्य] ब्राह्मण (?) । एवम् इतरयोर् अपि । शूद्रे ऽपि कार्यसामान्याद् एतद् एव स्यात् । एवं च द्विजातिग्रहणस्याविवक्षितत्वाद् एकजातिप्रदर्शनार्थम् अप्य् एतद् अत्र स्यात् । <strong>अवचनीयेषु</strong> तु वादेषु &ldquo;शतं ब्राह्मणम् आक्रुष्य&rdquo; इति एवमादिषु यद् यद् उक्तं तत् तद् द्विगुणं तत्र स्यात् ॥ ८.२६८ ॥</p>
</details>
</div>
<blockquote>
<p><strong>एकजातिर् द्विजातिं तु वाचा दारुणया क्षिपन् ।</strong><br>
<strong>जिह्वाहाः प्राप्नुयाच् छेदं जघन्यप्रभवो हि सः  ॥ ८.२६९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/270_ekajAtir_dvijAtIMs.md">
<details open><summary><h4>भारुचिः ...{Loading}...</h4></summary>
<p>ब्राह्मणाक्रोशे वध उक्तः शूद्रस्य । यतो ऽयं क्षत्रियवैश्याक्रोशे तस्य दण्डविधिर् ज्ञेयः । यतः जिह्वाच्छेदश् चाप्राणोपरोधी सामार्थ्याद् अस्य विज्ञायते ॥ ८.२६९ ॥</p>
</details>
</div>
<blockquote>
<p><strong>नामजातिग्रहं चैषाम् अभिद्रोहेण कुर्वतः ।</strong><br>
<strong>निखेयो ऽयोमयः शङ्कुर् ज्वलन्न् आस्ये दशाङ्गुलः  ॥ ८.२७० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/271_nAma-jAtigrahan_tv.md">
<details open><summary><h4>भारुचिः ...{Loading}...</h4></summary>
<p>अवचनीयैर् अभिद्रोहेणाक्रोशतः शूद्रस्यानेन प्रकारेण वध उपदिश्यते ॥ ८.२७० ॥</p>
</details>
</div>
<blockquote>
<p><strong>धर्मोपदेशं दर्पेण विप्राणाम् अस्य कुर्वतः ।</strong><br>
<strong>तप्तम् आसेचयेत् तैलं वक्त्रे श्रोत्रे च पार्थिवः  ॥ ८.२७१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/272_dharmopadeshan_darpeNa.md">
<details open><summary><h4>भारुचिः ...{Loading}...</h4></summary>
<p>धर्मोपदेशसामर्थ्यं चैतच्छूद्रस्यार्थाद् विज्ञेयम् । एवं च सति नेदं लिङ्गं शूद्रस्य शास्त्रप्राप्तेर् भवति ॥ ८.२७१ ॥</p>
</details>
</div>
<blockquote>
<p><strong>श्रुतं देशं च जातिं च कर्म शारीरम् एव च ।</strong><br>
<strong>वितथेन ब्रुवन् दर्पाद् दाप्यः स्याद् द्विशतं दमम्  ॥ ८.२७२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/273_shrutan_desham.md">
<details open><summary><h4>भारुचिः ...{Loading}...</h4></summary>
<p>सत्य् अपि शूद्रप्रकरणे सर्वेषां ब्राह्मणादीनाम् अयं विधिर् ज्ञेयः सामर्थात् ॥ ८.२७२ ॥</p>
</details>
</div>
<blockquote>
<p><strong>काणं वाप्य् अथ वा खञ्जम् अन्यं वापि तथाविधम् ।</strong><br>
<strong>तथ्येनापि ब्रुवन् दाप्यो (?) दण्डं कार्षापणावरम्  ॥ ८.२७३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/274_kANaM_vApy.md">
<details open><summary><h4>भारुचिः ...{Loading}...</h4></summary>
<p>कार्षापणावरत्वं चापराधं परिज्ञाय स्थाप्यम् । तथा च विहितदण्डापवादः शास्त्रोक्त एवानुबन्धं परिज्ञायेत्य् एवमादि ॥ ८.२७३ ॥</p>
</details>
</div>
<blockquote>
<p><strong>मातरं पितरं जायां भ्रातरं तनयं गुरुम् ।</strong><br>
<strong>आक्षारयञ् छतं दाप्यः पन्थानं चाददद् गुरोः  ॥ ८.२७४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/275_mAtaram_pitaram.md">
<details open><summary><h4>भारुचिः ...{Loading}...</h4></summary>
<p>अत्र श्लोके जायातनयग्रहणम् अर्थवादर्थम् । कथं कृत्वा । भार्यापुत्रयोर् एव तावद् आक्षारणे ऽयम् अस्य दण्डो भवितुम् अर्हति, प्राग् एव मात्रादीनाम् । यस्मान् मात्रादिभ्[इर् न्यू]नत्वं भार्यापुत्रयोः । एतस्मात् सामर्थ्याद् इदम् एवं व्याकरणीयम् । भ्राता च यदि कनीयान् तत एषैवात्र (?) व्याख्या । अत तु ज्येष्ठस्य ग्रहणम्, ततो गुरुत्वाद् अस्य विध्यर्थतैव न्याय्या । एवं च सति गुरुग्रहणं विद्यागुरुप्रभृतीनाम् अवरोधार्थम् । गुरुग्रहणाद् एव च मात्रादिग्रहणे सिद्धे पृथग् उपदेशस् तेषाम् आदरार्थो विज्ञेयः । इदं चान्यद् अर्थान्तरविषयं वाक्यान्तरं समानदण्डत्वाद् अस्मिन्न् एवावधाव् उच्यते । <strong>पन्थानं चाददद् गुरोः</strong> सर्वप्रकारस्यानाक्षारयन्न् अप्य् अयम् एव दण्ड एकः कार्यः स्यात् । एतस्माद् एव च गुरुग्रहणात् पूर्वत्र भार्यापुत्रग्रहणम् अर्थवादार्थं सुतरां विज्ञायते । येन समानदण्ड एव व्यभिचारान्तरौ श्रूयेते । आक्षारणं च प्रतरद्वाक्पारुष्यविशेष आक्रोशादिः । अन्यस् त्व् आह- अनृतेन भेदनम् आक्षारणम् । अनृताभिशंसनं त्व् अपरः । तत् त्व् एतद् उभयं प्रकरणविरोधाद् विचारणीयं युक्तायुक्तत्वेन ॥ ८.२७४ ॥</p>
</details>
</div>
<blockquote>
<p><strong>ब्राह्मणक्षत्रियाभ्यां तु दण्डौ कार्यौ विजानता ।</strong><br>
<strong>ब्राह्मणे साहसः पूर्वः क्षत्रिय त्व् एव मध्यमः ॥ ८.२७५ ॥</strong><br>
<strong>विट्शूद्रयोर् एवम् एव स्वजातिं प्रति तत्त्वतः ।</strong><br>
<strong>छेदवर्जं प्रणयनं दण्डस्येति विनिश्चयः  ॥ ८.२७६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/277_viT-shUdrayor_evam.md">
<details open><summary><h4>भारुचिः ...{Loading}...</h4></summary>
<p>अयम् अपर उपदेशसामर्थ्याद् विकल्पार्थो विधिर् उच्यते । यदा ब्राह्मणः क्षत्रियम् आक्रोशति तदा तस्य पूर्वसाहसः । यदा च क्षत्रियो ब्राह्मणं तदा तत्र मध्यमः साहसः । एवं क्षत्रियवैश्ययोस् तथा वैश्यशूद्रयोः । एवं च सति शूद्रस्य जिह्वाछेदनवर्जं दण्डनिपातनम् उक्तं भवति ॥ ८.२७५–७६ ॥</p>
</details>
</div>
<blockquote>
<p><strong>एष दण्डविधिः प्रोक्तो वाक्पारुष्यस्य तत्त्वतः ।</strong><br>
<strong>अत ऊर्ध्वं प्रवक्ष्यामि दण्डपारुष्यनिर्णयम् ॥ ८.२७७ ॥</strong><br>
<strong>येन केनचिद् अङ्गेन हिंस्याच् छ्रेयांसम् अन्त्यजः ।</strong><br>
<strong>छेत्तव्यं तत् तद् एवास्य तन् मनोर् अनुशासनम्  ॥ ८.२७८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/279_yena_kena.md">
<details open><summary><h4>भारुचिः ...{Loading}...</h4></summary>
<p>अयम् उक्तस्य विशेषप्रपञ्चस्य सामान्यनिर्देशः । श्रेष्ठं द्विजातिम्[आत्रम् इति] निदर्शनाच् च पूर्ववर्णस्य हिंसायाम् उत्तरेणाप्य् एतद् विज्ञेयम् । न केवलं शूद्रस्य पूर्वापराधे । अस्य सामान्यश्लोकस्य चत्वारो वक्ष्यमाणाः श्लोकाः प्रपञ्चाः ॥ ८.२७७–७८ ॥</p>
</details>
</div>
<blockquote>
<p><strong>पाणिम् उद्यम्य दण्डं वा पाणि च्छेदनम् अर्हति ।</strong><br>
<strong>[पादेन प्रहरन् कोपात् पाद च्छेदनम् अर्हति] ॥ ८.२७९ ॥</strong><br>
<strong>सहा]सनम् अभिप्रेप्सुर् उत्कृष्टस्यापकृष्टजः ।</strong><br>
<strong>कट्यां कृतङ्को निर्वास्यः स्फिचं वास्यावकर्तयेत् ॥ ८.२८० ॥</strong><br>
<strong>अवनिष्ठीवतो दर्पाद् द्वाव् ओष्ठौ छेदयेन् नृपः ।</strong><br>
<strong>अवमूत्रयतो [मेढ्रम् अवशर्धयतो गुदम् ॥ ८.२८१ ॥</strong><br>
<strong>केशेषु गृहतो हस्तौ] छेदयेद् अविचारयन् ।</strong><br>
<strong>पादयोर् नासिकायाम् च ग्रीवायां वृषणे तथा  ॥ ८.२८२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/283_kesheShu_gRhNato.md">
<details open><summary><h4>भारुचिः ...{Loading}...</h4></summary>
<p>एवं च सति न मारणम् एव हिंसा, किं तर्हि अनेकोपायसाध्यं च परदुःख्[ओत्पादनम्, द्वि]जातीनाम् एवान्योन्यव्यतिक्रमे धनदण्ड उच्यते, पूर्वदण्डस्य वैकल्पिकः, एतेषाम् अप्रत्ययापराधापेक्षया ॥ ८.२८२ ॥</p>
</details>
</div>
<blockquote>
<p><strong>त्वग्भेदकः शतं दण्ड्यो लोहितस्य च दर्शकः ।</strong><br>
<strong>मांसभेदी तु षण्निष्कान् प्रवास्यस् त्व् अस्थिभेदकृत्  ॥ ८.२८३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/284_tvagbhedakaH_shatam.md">
<details open><summary><h4>भारुचिः ...{Loading}...</h4></summary>
<p>यस् त्वचो विकारं दर्शयत्य् अलोहितं स विज्ञेयस् त्वग्भेदकः । ऋज्व् अन्यत् । अस्य तु विशेषः । मनुष्यानां पशूनां चेति ॥ ८.२८३ ॥</p>
</details>
</div>
<blockquote>
<p><strong>वनस्पतीनां सर्वेषाम् उपभोगो यथा यथा ।</strong><br>
<strong>तथा तथा दमः कार्यो हिंसायाम् इति धारणा  ॥ ८.२८४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/285_vanaspatInAM_sarveShAm.md">
<details open><summary><h4>भारुचिः ...{Loading}...</h4></summary>
<p>अत्र वनस्पतिशब्देन वृक्षाणाम् अपि ग्रहणम् । &ldquo;अनुबन्धं परिज्ञाय&rdquo; इत्य् अनेनैवायं श्लोकः उक्तार्थ इति कश्चिद् आह । तद् अयुक्तम् । अस्मिन् हिंसति दण्डविध्यर्थो ऽयं श्लोक उपपद्यते ॥ ८.२८४ ॥</p>
</details>
</div>
<blockquote>
<p><strong>मनुष्याणाम् पशूनां च दुःखाय प्रकृते सति ।</strong><br>
<strong>यथा यथा महद् दुःखं दण्डं कुर्यात् तथा तथा॥ ८.२८५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/286_manuShyANAm_pashUnAm.md">
<details open><summary><h4>भारुचिः ...{Loading}...</h4></summary>
<p>एवं च सत्य् अयं पूर्वस्य हिंसादण्दस्य विशेषार्थो विज्ञेयः । कथम् । &ldquo;त्वग्भेदक&rdquo; इति हि यो दण्डविधिर् उक्तः, तस्यापराधानुरूपेणोनाधिकता प्राङ्विवाकेन कल्पनीयेत्य् एवमर्थः श्लोकः ॥ ८.२८५ ॥</p>
</details>
</div>
<blockquote>
<p><strong>अङ्गावपीडनायां च प्राणशोणितयोस् तथा ।</strong><br>
<strong>समुत्थानव्ययं दाप्यः सर्वदण्डम् अथापि वा  ॥ ८.२८६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/287_angAvapIDanAyA~n_cha.md">
<details open><summary><h4>भारुचिः ...{Loading}...</h4></summary>
<p>समुत्थानं पुनः प्रत्यापत्तिः तद्गतं व्ययं तस्मै राज्ञा दाप्यो ऽवपीडयिता । अथ त्व् असौ न गृह्णीयाद् अवपीडितः समुत्थानव्ययम् अवपीडकात्, ततो राजैवोभयतः पिण्डीकृत्य गृह्णीयात् ॥ ८.२८६ ॥</p>
</details>
</div>
<blockquote>
<p><strong>द्रव्याणि हिंस्याद् यो यस्य ज्ञानतो ऽज्ञानतो ऽपि वा ।</strong><br>
<strong>स तस्योत्पादयेत् तुष्टिं राज्ञे दद्याच् च तत्समम्  ॥ ८.२८७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/288_dravyANi_hiMsyAd.md">
<details open><summary><h4>भारुचिः ...{Loading}...</h4></summary>
<p>जानन्न् अजानन् वा हिंसयन् विनाशयन् दण्ड्यः । न त्व् अज्ञानत इति प्रमोक्तव्यः । तुष्ट्युत्पत्तिश् च तत्प्रतिसंस्कारेण निरन्वयविनाशे वा तथाविधस्यान्यस्य प्रतिपादनेन ॥ ८.२८७ ॥</p>
</details>
</div>
<blockquote>
<p><strong>चर्मचार्मिकभाण्डेषु काष्ठलोष्टमयेषु च ।</strong><br>
<strong>मूल्यात् पञ्चगुणो दण्डः पुष्पमूलफलेषु च  ॥ ८.२८८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/289_charma-chArmikabhANDeShu_kAShTha-loShTamayeShu.md">
<details open><summary><h4>भारुचिः ...{Loading}...</h4></summary>
<p>एतेषां विनाशे पञ्चगुणो दण्डः, न तु तत्समः । एवं चैभ्यो ऽन्यत्र पूर्वश्लोकविधिस् तत्समो विज्ञेयः । तुष्ट्युत्पत्तिश् च व्यवस्थित एव ॥ ८.२८८ ॥</p>
</details>
</div>
<blockquote>
<p><strong>यानस्य चैव यातुश् च यानस्वामिन एव च ।</strong><br>
<strong>दशातिवर्तनान्य् आहुः (?) शेषे दण्डो विधीयते  ॥ ८.२८९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/290_yAnasya_chaiva.md">
<details open><summary><h4>भारुचिः ...{Loading}...</h4></summary>
<p>वक्ष्यमाणेषु दशसु निमित्तेषु द्रव्यविनाशे प्राणिवधे वा दण्डो नास्तीत्य् एतद् अतिवर्तनं दण्डस्य । अपरे तु तस्य न दशत्वम् [विवक्षितम्] आहुः ॥ ८.२८९ ॥</p>
</details>
</div>
<blockquote>
<p><strong>छिन्ननास्ये भग्नयुगे तिर्यक् प्रतिमुखागते ।</strong><br>
<strong>अक्षभङ्गे च यानस्य चक्रभङ्गे तथैव च ॥ ८.२९० ॥</strong><br>
<strong>छेदने चैव यन्त्राणां योक्त्ररश्म्योस् तथैव च ।</strong><br>
<strong>आक्रन्दे चाप्य् अपैहीति न दण्ड्यान् मनुर् अब्रवीत्  ॥ ८.२९१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/292_Chedane_chaiva.md">
<details open><summary><h4>भारुचिः ...{Loading}...</h4></summary>
<p>छिन्ननास्य बलीवर्दे युग्ये भग्नयुगे च तस्मिन्न् एव तिर्यगागते प्रतिमुखागते च याने अक्षभङ्गचक्रभङ्गयोश् च । एवं योक्त्ररश्म्योः, आक्रन्दे चाप्य् अपैहीति, एषु दशसु निमित्तेषु न दण्डः कार्यो राज्ञा यानस्वामिप्रभृतीनाम् । एभ्यस् त्व् अन्यत्रैषाम् अपराधहेतुर् उच्यते, मनुष्यादिहिंसायां वक्ष्यमाणदण्डार्थः ॥ ८.२९०–९१ ॥</p>
</details>
</div>
<blockquote>
<p><strong>यत्रापवर्तते युग्यं वैगुण्यात् प्राजकस्य तु ।</strong><br>
<strong>तत्र स्वामी भवेद् दण्ड्यो हिंसायां द्विशतं दमम्  ॥ ८.२९२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/293_yatrA-pavartate_yugyam.md">
<details open><summary><h4>भारुचिः ...{Loading}...</h4></summary>
<p>अकुशले प्राजके स्वामिनो ऽपराधः, तत्प्रयुक्तत्वात् प्राजकस्य । द्विशतग्रहणं चात्र न विवक्षितम् । येन दण्डहेतोर् अपराधस्य प्रकरणम् इदम् । मनुष्यादिहिंसादण्डस्य वक्ष्यमाणस्य तं हि प्राणविशेषाश्रयं तधिंसायां वक्ष्यति, &ldquo;मनुष्यमारणे क्षिप्रं चोरवत् किल्बिषं भवेत्&rdquo; इति । तथा चेदं क्षुद्रपश्वाश्रयं तत्रैव प्रकरणे विशेषदण्डं वक्ष्यति &ldquo;क्षुद्रकाणां पशूनां तु हिंसायां द्विशतो दमः&rdquo; इति । यत एवम् अविवक्षित्वैतद् उक्तं द्विशतग्रहणम् ॥ ८.२९२ ॥</p>
</details>
</div>
<blockquote>
<p><strong>प्राजकश् चेद् भवे आप्तः प्राजको दण्डम् अर्हति ।</strong><br>
<strong>युग्यस्थाः प्राजके ऽनाप्ते सर्वे दण्ड्याः शतं शतम्  ॥ ८.२९३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/294_prAjakash_ched.md">
<details open><summary><h4>भारुचिः ...{Loading}...</h4></summary>
<p>कुशले प्राजके प्रा[जक एव दण्ड्यः । युग्यस्था]स् तु युग्यस्वामिप्रभृतिर्, यानास्वामिनो ऽपि सन्तः, अकुशले सति प्रत्येकं शतं शतं दण्ड्या भवेयुः । येन [प्राजको] ऽनाप्तः युग्यस्वामिनां देशान्तरा[दिगमनाय प्र]युक्तः, नान्यथा । शतं दण्डत्वं चाविवक्षितम् इति कृतव्याख्यानम् एतत् ॥ ८.२९३ ॥</p>
</details>
</div>
<blockquote>
<p><strong>स चेत् तु पथि संरुद्धः पशुभिर् वा रथेन वा ।</strong><br>
<strong>प्रमा[पयेत् प्राणभृतस् तत्र दण्डो विचारितः  ॥ ८.२९४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/295_sa_chet.md">
<details open><summary><h4>भारुचिः ...{Loading}...</h4></summary>
<p>अना]प्ताद् वाज्ञानात् संरोधादिदोषात् पशुभिर् वा संमुखीनरथयुक्तैः संरोद्धृभिः रथेन वा जघनोपसर्पिणा संरुद्धयुग्यस् संनि[हि]तश् चामुत्[अश् च परिपात्]आदिभिः कारणैः तत्र दण्डनिमित्तो ऽप्राधो दण्ड इत्य् उच्यते । गुणतः स विचारितो ऽनन्तरम् एव । यानस्वाम्यादीनां &ldquo;यत्रापवर्तते युग्यम्&rdquo; इत्य् एवमादिना वाक्ये[ष्व् अ]त्र दण्डो विचारितः । वक्ष्यमाणश्लोकेषु यानस्वाम्यादीनाम् अनन्तरोक्तेश्व् अपराधेषु युग्यावर्तनादिभिः कारणैर् मनुष्यादिमारणे वक्ष्यमाणो &ldquo;मनुष्यमारणे क्षिप्रम्&rdquo; इत्य् एवमादिः । न त्व् अविशेषेण मनुष्यादिप्राणिहिंसाया दण्डः । किं तर्हि विचारितः नानाप्रकार उपदिष्टः मनुष्यादिहिंसाविशेषाख्यः । अथ वा पशुरथग्रहणं नैव स्वयानसंरुद्ध्विशेषणं यथा व्याख्यातम् अस्माभिः, किं तर्हि पशुभिर् वा बलीवर्धाख्यैर् आत्मीयरथयुक्तैः रथेन वा आत्मीयन् क्वचित् सङ्कुले इतश् चामुतश् च मार्गात् परिपतंस् तत्सङ्कटत्वाद् यदि ऽप्रमापयेत् प्राणभृतः तत्र दण्डो विचारितः&quot; इत्य् एतद् उक्तार्थम् । इदानीं पूर्वापराधेषु प्राजकादीनां दण्डविकल्प उच्यते ॥ ८.२९४ ॥</p>
</details>
</div>
<blockquote>
<p><strong>मनुष्यमारणे क्षिप्रं चोरवत् किल्बिषं भवेत् ।</strong><br>
<strong>प्राणभृत्सु महत्स्व् अर्धं गोगजोष्ट्रहयादिषु  ॥ ८.२९५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/296_manuShyamAraNe_xipram.md">
<details open><summary><h4>भारुचिः ...{Loading}...</h4></summary>
<p>सत्य् अप्य् अविशेषाभिदाने <strong>चोरवत्</strong> किल्बिषे न वधः, किं तर्हि उत्तमसाहसो धनदण्डः । तथा च <strong>प्राणभृत्सु महत्सु</strong> प्रभावतः गवादिषु परिमाणतश् च हस्त्यादिष्व् अर्धदण्डम् आह, चोरवत्किल्बिषदण्डात् । स चार्धदण्डो धनदण्ड एवोत्तमसाहसे युज्यते पूर्वाभिहिते, न वधे । तथा च क्षुद्रकाणां पशूनां तु <strong>हिंसायां</strong> तृतीयस्थाने <strong>द्विशतो दम</strong> उच्यमान उत्तरश्लोके, प्रथमे स्थाने उत्तमसाहस (?) धनदण्डं दर्शयत्य् अत्र । एवं च सति <strong>चोरवत् किल्बिष</strong> उत्तमसाहस एव धनदण्डः, न वधो युज्यते । यदि चैतद् एवं भवति ततो &ldquo;राजा स्तेनेन गन्तव्यः&rdquo; इत्य् अत्र राजाभिगमने स्तेनस्योभयं युक्तम् इदम् &ldquo;शासनाद् वा विमोक्षाद् वा&rdquo; इति । स च मोक्षो धनदण्डेनैव युक्तः । तथा च कृत्वोत्तरो दण्डविधिर् अर्थवान् भवति । <strong>आदि</strong>ग्रहणं च हयादिष्व् इत्य् एतत् महिषादिविषयं विज्ञेयम् ॥ ८.२९५ ॥</p>
</details>
</div>
<blockquote>
<p><strong>क्षुद्रकाणां पशूदां तु हिंसायां द्विशतो दमः ।</strong><br>
<strong>पञ्चाशत् तु भवेद् दण्डः शुभेषु मृगपक्षिषु  ॥ ८.२९६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/297_xudrakANAm_pashUnAm.md">
<details open><summary><h4>भारुचिः ...{Loading}...</h4></summary>
<p>अजाविकस्य पृथग्ग्रहणात् क्षुद्रपशुग्रहणम् अत्रान्यार्थम् । एवं चात्राल्पप्रयोजनानां गवादीनां दृष्टात् कारणात् ग्रहणम् । विकल्पार्थं वा स्यात् पुनर् अजाविकादीनाम् उत्तरश्लोके ग्रहणम् । <strong>शुभाश्</strong> च <strong>मृगपक्षिणो</strong> देवतायतनभूषणा रुरुमयूरप्रभृतयः अन्यपरिग्रहा वा ॥ ८.२९६ ॥</p>
</details>
</div>
<blockquote>
<p><strong>गर्दभाजाविकानां तु दण्डः स्यात् पञ्चमाषिकः ।</strong><br>
<strong>माषिकश् तु भवेद् दण्डः श्वसूकरनिपातने  ॥ ८.२९७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/298_gardhabhAjAvikAnAn_tu.md">
<details open><summary><h4>भारुचिः ...{Loading}...</h4></summary>
<p><strong>माषिक</strong>ग्रहणेन चात्र द्रव्यग्रहणं पुरुषशक्त्यपराधानुबन्धसामर्थ्याद् विज्ञेयम् । विशेषतः सपरिग्रहप्राणिहिंसाविषयश् चायं दण्ड उच्यमानो यानोपघाताद् अन्यत्रापि कार्यसामान्याद् विज्ञायते ॥ ८.२९७ ॥</p>
</details>
</div>
<blockquote>
<p><strong>भार्या पुत्रश् च दासास् च शिष्यो भ्राता च सोदरः ।</strong><br>
<strong>प्राप्तापराधास् ताड्याः स्यू रज्ज्वा वेनुदलेन वा  ॥ ८.२९८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/299_bhAryA_putrash.md">
<details open><summary><h4>भारुचिः ...{Loading}...</h4></summary>
<p>दण्डप्रतिषेधर्थो ऽयम् आरम्भः, ताडनासादननियमार्थश् च ॥ ८.२९८ ॥</p>
</details>
</div>
<blockquote>
<p><strong>पृष्ठतस् तु शरीरस्य नोत्तमाङ्गे कथंचन ।</strong></p></blockquote>
<p>अयं तु ताड्यदेशनियमार्थः श्लोकार्धः ।</p>
<blockquote>
<p><strong>अतो ऽन्यथा तु प्रहरन् प्राप्तः स्याच् चोरकिल्बिषम्  ॥ ८.२९९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/300_pRShThatas_tu.md">
<details open><summary><h4>भारुचिः ...{Loading}...</h4></summary>
<p>इत्य् अयं नियमस्य व्यतिक्रमे ताडयितुं विज्ञेयः । न चावश्यताडनम् एतेषाम् अपराधिनां पुत्रादीनाम्, नियमार्थत्वाद् उपदेशस्य । <strong>प्राप्तः स्याच् चोरकिल्बिषम्</strong> इत्य् अयं नियमव्यतिक्रमे निन्दार्थवादो निवृत्त्यर्थः । एवं च सत्य् <strong>अतो ऽन्यथा</strong> ताडने नियमातिक्रममात्रम्, न तु चोरवद् दण्ड्यः । धिग्दण्डवाग्दण्डमात्रं वा, तत्र तत्सामान्यात् ॥ ८.२९९ ॥</p>
</details>
</div>
<blockquote>
<p><strong>एषो ऽखिलेनाभिहितो दण्डपारुष्यनिर्णयः ।</strong><br>
<strong>[स्तेनस्यातः प्रवक्ष्यामि विधिं दण्डविनिर्णये  ॥ ८.३०० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/301_eSho.akhilenA-bhihito.md">
<details open><summary><h4>भारुचिः ...{Loading}...</h4></summary>
<p>उपसंहा]रोपन्यासार्थः श्लोकः । मा भूच् च पूर्वैर् अपराधस्य तुल्यत्वम् इत्य् अतो गुरुत्वाद् अस्य तन्निग्रहादरार्थम् इदम् आह ॥ ८.३०० ॥</p>
</details>
</div>
<blockquote>
<p><strong>परमं यत्नम् आतिष्ठेत् स्तेना[नां निग्रहे नृपः ।</strong><br>
<strong>स्तेनानां निग्रहादस्य य]शो राष्ट्रं च वर्धते  ॥ ८.३०१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/302_paramaM_yatnam.md">
<details open><summary><h4>भारुचिः ...{Loading}...</h4></summary>
<p>कथम् । जानपदानां हि कर्मणां वृत्त्यर्थानाम् अदृष्टप्रयोजनानां च सुकृतपरिपन्थिनिग्रहणम् । एवं च सति, इति ॥ ८.३०१ ॥</p>
</details>
</div>
<blockquote>
<p><strong>अभयस्य हिस् यो [दाता स पूज्यः सततं नृपः ।</strong><br>
<strong>सत्त्रं हि वर्धते तस्य सदैवाभयदक्षिणम्  ॥ ८.३०२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/303_abhayasya_hi.md">
<details open><summary><h4>भारुचिः ...{Loading}...</h4></summary>
<p>येन सत्त्रं हि वर्धते तस्य तस्य न निग्रहरूपं सदैव यावज्जीवम् इत्य् अर्थः । न तु यथा वैताने नियतकालम् । तच् आस्य भवति अभयदक्षिणम्- सत्त्रे दक्षिणा[भावात् तद्वैलक्ष्यण्यम् अस्य सत्त्रस्य ॥ ८.३०२ ॥</p>
</details>
</div>
<blockquote>
<p><strong>सर्वतो] धर्मषड्भागो राज्ञो भवति रक्षतः ।</strong>
<strong>अधर्माद् अपि षड्भागो भवत्य् अस्य ह्य् अरक्षतः  ॥ ८.३०३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/304_sarvato_dharmaShaDbhAgo.md">
<details open><summary><h4>भारुचिः ...{Loading}...</h4></summary>
<p>&gt; <strong>सर्वतो] धर्मषड्भागो राज्ञो भवति रक्षतः ।</strong></p>
<p><strong>सर्वत</strong> इत्य् आदेय वृत्तिभ्यो ऽपि सपरिग्रहेभ्यः, किं पुनर् इतरेभ्यः, यतो वृत्तिगन्धो ऽपि नास्ति । अथ वा स्मार्तत्वाद् अस्योपदेशस्य स्मृतिकर्म[विषये] षड्भागे प्राप्तम् इदं <strong>सर्व</strong>ग्रहणं करोति श्रुतिकर्मेभ्यः — तथा चानन्तरश्लोके वक्ष्यति, &ldquo;यद् अधीते यद् यजते&rdquo; इत्य् एवमादि । <strong>रक्षतश्</strong> चेद् <strong>राज्ञो</strong> धर्मषड्भागग्रहणम् । तेन हेतुविपर्यय इति कृत्वेदम् उच्यते-</p>
<p>&gt; <strong>अधर्माद् अपि षड्भागो भवत्य् अस्य ह्य् अरक्षतः  ॥ ८.३०३ ॥</strong></p>
<p>अथ वा रक्षायाम् अधिकृतस्य् स्वयंभुवा, योग्यताशास्त्रेण वा तस्याननुष्ठानाद् युक्तम् अधर्मषड्भागवचनम् इदं शिष्टस्याक्रियायाः, अभिषेककाले वा प्रजासंरक्षणमताक्रियायाः, अन्यार्थप्रतिज्ञाहानिवत् ॥ ८.३०४ ॥</p>
<p><em>अधुना <strong>सर्वतो धर्मषड्भाग</strong> इत्य् एतत् सूत्रस्थानं विवृनोति ।</em></p>
</details>
</div>
<blockquote>
<p><strong>यद् अधीते यद् यजते यद् ददाति यद् अर्चति ।</strong><br>
<strong>तस्य षड्भागभाग् राजा सम्यग् भवति रक्षणात्  ॥ ८.३०४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/305_yad_adhIte.md">
<details open><summary><h4>भारुचिः ...{Loading}...</h4></summary>
<p>सर्वक्रियानिदर्शनार्थत्वाच् चासां निर्दिष्टाभ्यो नेतराः परिसंख्यायेरन् । वेदस्मृतिशास्त्रन्यायविरोधाश् च मा भूवन्न् इति । अत एतं यथाश्रुतपरिकल्पनां परित्यज्य, <strong>धर्मषड्भाग</strong>ग्रहणं प्रनाडिकयार्थवादो नियमधर्मापेक्षः भवति, गुणवत्पुरुषसंरक्षणापेक्षो वा, तद् अपेक्षम् एतद् धर्मषड्भागग्रहणं प्रनाडिकयार्थवादार्थम् । न तु वृत्तिपरिक्रीतत्वाद् राज्ञो निर्बीजम् इदं प्ररोचनार्थमात्रार्थं भवितुम् अर्हति, असति धर्मसंभन्ध इति । इतश् च धर्मषड्भागग्रहणं राज्ञः प्रजासंरक्षणापेक्षम् ॥ ८.३०४ ॥</p>
<p><em>यद् आह ।</em></p>
</details>
</div>
<blockquote>
<p><strong>रक्षन् धर्मेण भूतानि राजा वध्यांश् च घातयन् ।</strong><br>
<strong>यजते ऽहरहर् यज्ञैः सहस्रशतदक्षिणैः  ॥ ८.३०५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/306_raxan_dharmeNa.md">
<details open><summary><h4>भारुचिः ...{Loading}...</h4></summary>
<p>न ह्य् अकस्मात् स्तुतिः प्रवर्तते, येनातः प्रजासंरक्षणाद् यथोक्तेन शास्त्रन्यायेन राज्ञो धर्मेण भवितव्यम् । <strong>वध्य</strong>निग्रहश् च प्रणाडिकया संरक्षणार्थः । तथा च तस्मात् संरक्षणं पृथग् एव दर्शयति &ldquo;रक्षन् धर्मेण&rdquo; । वर्णाश्रमिणो यथाशास्त्रं स्वकर्मण्य् अवस्थापयति, शास्त्रार्थप्रदर्शनेन । कथम् । &ldquo;यूयम् एवं भवत, शास्त्रशिष्टं कुरुत&rdquo; इत्य् अर्थः; &ldquo;यूयं पुनर् मैवं भूत, प्रतिषिद्धं वर्जयत&rdquo; इत्य् अर्थः । एतदनुशासनातिक्रमाद् यथाशास्त्रदण्डेन वा तान् रक्षति । तथा च सत्य् अन्यद् रक्षणं <strong>वध्य</strong>वधक्रियतो विज्ञायते । एतदनुशासनातिक्रमाद् यथाशास्त्रदण्डेन वा तान् रक्षति । तथा च सत्य् अन्यद् रक्षणं <strong>वध्य</strong>वधक्रियतो विज्ञायते । एवं च सति वक्ष्यति &ldquo;रक्षणाद् आर्यवृत्तानां कण्टकानां च शोधनात्&rdquo;, तथा &ldquo;निग्रहेण च पापानां साधूनां संग्रहेण च&rdquo; इत्य् एवमादि ॥ ८.३०५ ॥</p>
<p><em>यतश् चैतद् एवम्, अतः ।</em></p>
</details>
</div>
<blockquote>
<p><strong>योऽरक्षन् बलिम् आदत्ते करं शुल्कं च पार्थिवः ।</strong><br>
<strong>प्रीतिभोगं च दण्डं च स सद्यो नरकं व्रजेत्  ॥ ८.३०६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/307_yo.araxan.md">
<details open><summary><h4>भारुचिः ...{Loading}...</h4></summary>
<p>तथा शिष्टस्मरणप्रवादः ॥ ८.३०६ ॥</p>
</details>
</div>
<blockquote>
<p><strong>अरक्षितारं राजानं बलिषड्भागहारिणम् ।</strong><br>
<strong>तम् आहुः सर्वलोकस्य समग्रमलहारकम् ॥ ८.३०७ ॥</strong><br>
<strong>अनपेक्षितमर्यादं नास्तिकं विप्रलोपकम् ।</strong><br>
<strong>अरक्षितारम् अत्तारं नृपं विद्याद् अधोगतिम्  ॥ ८.३०८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/309_anapexita-maryAdan_nAstikam.md">
<details open><summary><h4>भारुचिः ...{Loading}...</h4></summary>
<p>स्तेनप्रकरणे च रक्षार्थं स्तेननिग्रहानुष्ठानं संस्तुत्य, तन्निग्रहस्वरूपम् अधुनेदम् आह ॥ ८.३०८ ॥</p>
</details>
</div>
<blockquote>
<p><strong>अधार्मिकं त्रिभिर् न्यायैर् निगृह्णीयात् प्रयत्नतः ।</strong><br>
<strong>निरोधनेन बन्धेन विविधेन वधेन च  ॥ ८.३०९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/310_adhArmikan_tribhir.md">
<details open><summary><h4>भारुचिः ...{Loading}...</h4></summary>
<p>ताडनादिना यथापराधम् । यो यथापराध्यति, तं तथापराधानुरूपेण दण्डेन योजयेद् अरागद्वेषो धर्मतुलाम् आश्रित्य । कस्य पुनर् हेतोः । येन — ॥ ८.३०९ ॥</p>
</details>
</div>
<blockquote>
<p><strong>निग्रहेण च पापानां साधूनां संग्रहेण च ।</strong><br>
<strong>द्विजतय इवेज्याभिः पूजन्ते सततं नृपाः  ॥ ८.३१० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/311_nigraheNa_hi.md">
<details open><summary><h4>भारुचिः ...{Loading}...</h4></summary>
<p>निर्बीजस्तुत्यर्थासंभवेन च यथाश्रुत उपकारो राज्ञो धर्मलक्षणस् तन्निग्रहात् प्रतीयते, निग्राह्यस्य च स्तेनस्य । तथा च &ldquo;राजभिर् धृतदण्डा&rdquo; इति वक्ष्यति । जानपदसंरक्षणाच् च धर्मसंबन्धः सिद्धः । यतः एवम् आत्मापरानुग्रहभूयस्त्वा[त् रक्षा] या न प्रमाद्यः पाप[निग्रहसाधु]संरक्षणार्थो राजेति । अथ त्व् एवासाम्येन प्रजासु वर्तमानं मोहात् कश्चित् क्षिपेत् । ततस् तेन ॥ ८.३१० ॥</p>
</details>
</div>
<blockquote>
<p><strong>क्षन्तव्यं प्रभुना नित्यं क्षिपतां कार्यिणां नृणाम् ।</strong><br>
<strong>बालवृद्धा[तुराणां च कुर्वता हितम् आत्मनः  ॥ ८.३११ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/312_xantavyam_prabhuNA.md">
<details open><summary><h4>भारुचिः ...{Loading}...</h4></summary>
<p>अर्थवाद]म् आह, उपदिष्टार्थानुष्ठानप्ररोचनार्थम् ॥ ८.३११ ॥</p>
</details>
</div>
<blockquote>
<p><strong>यः क्षिप्तो मर्षयत्य् आर्तैस् तेन स्वर्गे महीयते ।</strong><br>
<strong>यस् त्व् ऐश्वर्यान् न क्षमते नरकं तेन गच्छति  ॥ ८.३१२॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/313_yaH_xipto.md">
<details open><summary><h4>भारुचिः ...{Loading}...</h4></summary>
<p>एवम् इयं क्ष्[अमानुष्ठानस्तुतिः । चि]त्तसंक्षोभहेऊपनिपाते ऽपि राज्ञा क्षमोभयलोकोपार्जनसाधनं प्रयत्नतो भावनीया । वाक्यस्वाभाव्याच् चेयम् उभयथात्र श्लोके क्षमानुष्ठानस्तुति[ः] । राजसंबन्धाच् च स्तेनप्रायश्चित्तस्येदम् एतत्प्रकरण एवोच्यते ॥ ८.३१२ ॥</p>
</details>
</div>
<blockquote>
<p><strong>राजा स्तेनेन गन्तव्यो मुक्तकेशेन धीमता ।</strong><br>
<strong>आचक्षाणेन तत् स्तेयम् एवंकर्मास्मि शाधि माम्  ॥ ८.३१३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/314_rAjA_stenena.md">
<details open><summary><h4>भारुचिः ...{Loading}...</h4></summary>
<p>पातकं यस्य सुवर्णादेर् अभिसंबन्धेनायं स्तेन उच्यते, न द्रव्यमात्रस्य, प्रायश्चित्तमहत्त्वोपदेशात् । तथा च प्रायश्चित्तप्रकरणे विशेषयिष्यति &ldquo;सुवर्णस्तेयकृत्&rdquo; इत्य् एवमादि । अन्ये तु द्रव्यमात्रापहारकं स्तेनं मन्यन्ते । अत्र तत्प्रत्यवमर्शात्मकस्य श्रद्दधानतया राजाभिगमनं स्वयं <strong>धीमता</strong> &ldquo;विविधेन वधेन च&rdquo; शुद्धिहेतुर् इदं प्रायश्चित्तशास्त्रसामर्थ्याद् इत्य् एवं जानतानेन । अन्ये तु &ldquo;धावता&rdquo; इति पठन्त्य् आदरार्थम् । न चेयान् एव स्तेनस्य राजोपगमनं धर्मः, किं तर्हि, अयं चान्यह् ॥ ८.३१३ ॥</p>
</details>
</div>
<blockquote>
<p><strong>स्कन्धेनादाय मुसलं लकुटं वापि खादिरम् ।</strong><br>
<strong>शक्तिं वोभयतस् तीक्ष्णाम् आयसं दण्डम् एव वा  ॥ ८.३१४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/315_skandhenAdAya_musalam.md">
<details open><summary><h4>भारुचिः ...{Loading}...</h4></summary>
<p>एकार्थविषयो विकल्पो मुसलादीनां ब्राह्मणवर्जम् । अन्ये तु वर्णक्रमेणैषां मुसलादीनाम् उपदेशं मन्यन्ते । एवं च स स्वयम् उपगतः श्रद्दधानतया क्षत्रियादिर् यथाशास्त्रम् ॥ ८.३१४ ॥</p>
</details>
</div>
<blockquote>
<p><strong>शासनाद् [वा विमोक्षाद् वा स्तेनः स्तेयाद् विमुच्यते ।</strong><br>
<strong>अशासित्वा तु तं राजा स्तेनस्याप्नोति किल्बिषम्  ॥ ८.३१५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/316_shAsanAd_vA.md">
<details open><summary><h4>भारुचिः ...{Loading}...</h4></summary>
<p>&gt; <strong>शासनाद् [वा विमोक्षाद् वा स्तेनः स्तेयाद् विमुच्यते ।</strong></p>
<p><strong>शासनाद्</strong> वा] वधलक्षणाद् अपराधमहत्त्वापेक्षया निर्धनतया <strong>विमोक्षाद्</strong> वा धनदण्डितः सन् । अपराधमहत्त्वे ऽपि ब्राह्मणः स्तेनः स्तेयाद् विमुच्यते । एतस्माद् एव कारणाद् अयं दण्डविकल्पः । तथा च गौतमः अस्मिन्न् एव प्रकरणे &ldquo;न शारीरो ब्राह्मणदण्डः&rdquo; इत्य् आह । यस् तु स्वयम् अनुपगतो ब्राह्मणस्तेनो राजपुरुषैर् आनीयते विदितापराधैर् बलात् तस्यापि च न वधः । किं तर्हि &ldquo;कर्मवियोगविख्यापनविवासनाङ्ककरणानि&rdquo; । तथापि च सर्वस्य हिरण्यादिस्तेनस्य दण्डविधिर् अयम् उपदिष्टः; यतः स्वयम् उपगतयोर् ब्राह्मणाब्राह्मणयोर् एवं दण्ड्यतैव स्यात् । तथा च सति ।</p>
<p>&gt; <strong>अशासित्वा तु तं राजा स्तेनस्याप्नोति किल्बिषम्  ॥ ८.३१५ ॥</strong></p>
<p>एवं च सत्य् एतद् अनयोः प्रायश्चित्तं शुद्धिहेतुत्वाद् विज्ञेयम् । तथा च राजाभिगमनं स्वयम् अनयोर् अर्थवद् भवतीति । वक्ष्यति हि ऽराजभिः कृतदण्डास् तु&quot; इति । यस् तु राज्ञा बलाद् दण्ड्यते वध्यते वा न तस्य तेन दण्डेन निष्कृतिर् अस्ति । यतः तेन दण्डेन दण्डितेनापि सता प्रायश्चित्तं कर्तव्यम् एव । यश् च स्वयम् एव प्रायश्चित्तम् आरभते न तत्र राज्ञो हस्तप्रक्षेपो ऽस्ति । तथा च वक्ष्यति &ldquo;प्रायश्चित्तं तु कुर्वानाः&rdquo; इति । तुष्ट्युत्पत्तिश् च धनस्वामिनो ऽनेन दण्डितेनापि कार्यैव । अकुर्वंश् चैव राजा स्तेननिग्रहम् आत्मापघातं कुर्यात् ॥ ८.३१५ ॥</p>
<p><em>यस्माद् आह ।</em></p>
</details>
</div>
<blockquote>
<p><strong>अन्नादे भ्रूणहा मार्ष्टि पत्यौ भार्यापचारिणी ।</strong><br>
<strong>गुरौ शिष्यश् च याज्यश् च स्तेनो राजनि किल्बिषम्  ॥ ८.३१६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/317_annAde_bhrUNahA.md">
<details open><summary><h4>भारुचिः ...{Loading}...</h4></summary>
<p>अन्नम् अत्तीत्य् <strong>अन्नादः</strong> । तस्मिन् <strong>अन्नादे भ्रूणहा किल्बिषं मार्ष्टि</strong> । एवम् इतरे ऽपि योज्याः । अतः स्थितप्रज्ञेन राज्ञा निश्शङ्केन तदनिग्रहदोषम् आत्मनः परिहरता स्तेननिग्रहे यथाशास्त्रं वर्तितव्यम् आत्मपरानुग्रहार्थम् इति । यतः स्वयम् उपगतत्वाच् च कदाचिद् अयं भिन्नदृष्टिर् उपहतप्रतिज्ञानस् तन्निग्रहे न प्रवर्तेत ॥ ८.३१६ ॥</p>
<p><em>यत्र अयं यत्न आस्थीयते तद् उपकारसंबन्धापेक्षयैवम् ।</em></p>
</details>
</div>
<blockquote>
<p><strong>राजभिर् धृतदण्डास् तु कृत्वा पापानि मानवाः।</strong><br>
<strong>निर्मलाः स्वर्गम् आयान्ति सन्तः सुकृतिनो यथा  ॥ ८.३१७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/318_rAjabhiH_kRtadaNDAs.md">
<details open><summary><h4>भारुचिः ...{Loading}...</h4></summary>
<p>प्रकरणात् स्तेयपापनिर्हरणविषयम् एव निर्मलवचनं, येन स्तेयनिमित्तम् एवेदं अस्य प्रायश्चित्तम् । अतो युक्तम् इदम् । यत् ते <strong>निर्मलाः स्वर्गम्</strong> आगच्छेयुः, पूर्वोपात्तेन स्वर्गारोहणिकेन कुशलकर्मणा । एवं च सत्य् उभयोर् अप्य् अनया शिष्टक्रियया तत्कालोपकारसंबन्धापेक्षायाम् इदं राजाभिगमनपक्षे प्रशंसावचनं, न निर्बीजम् इति ॥ ८.३१७ ॥</p>
<p><em>इदानीम् अन्यत् स्तेयसंबन्धेनेदम् आह ।</em></p>
</details>
</div>
<blockquote>
<p><strong>यस् तु रज्जुं घटं कूपाद् धरेद् भिद्याच् च यः प्रपाम् ।</strong><br>
<strong>स दण्डं प्राप्नुयान् माषं तच् च तस्मिन् समाहरेत्  ॥ ८.३१८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/319_yas_tu.md">
<details open><summary><h4>भारुचिः ...{Loading}...</h4></summary>
<p>माषो मुख्यत्वाद् अविशेषाभिधाने सति हिरण्यस्य स्यात् ॥ ८.३१८ ॥</p>
</details>
</div>
<blockquote>
<p><strong>धान्यं दशभ्यः कुम्भेभ्यो हरतो ऽभ्यधिकं वधः ।</strong><br>
<strong>शेषे ऽप्य् एकादशगुणं दाप्यस् तस्य च तद्धनम्  ॥ ८.३१९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/320_dhAnyan_dashabhyaH.md">
<details open><summary><h4>भारुचिः ...{Loading}...</h4></summary>
<p>ताडने ऽपि वधः प्रयुज्यते । इह तु यदि ब्राह्मणादिषु प्रस्परे च धान्यापहरणे इदम्; हीनवर्णश् च स्याद् अयम् अपहर्ता, ततो [दोष]महत्त्वात् तस्य न नैर्गुण्याद् विधिर् मारणे द्रष्टव्यः । अन्यत्र तु कल्पना स्वयम् एवोह्या । दशानां चार्वाग् <strong>एकादशगुणो</strong> दण्डो, न <strong>वधः</strong> ॥ ८.३१९ ॥</p>
</details>
</div>
<blockquote>
<p><strong>तथा धरिममेयानां शताद् अभ्यधिके वधः ।</strong><br>
<strong>[सुवर्णरजतादीनाम् उत्तमानां च वासआम्  ॥ ८.३२० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/321_tathA_dharimameyAnAm.md">
<details open><summary><h4>भारुचिः ...{Loading}...</h4></summary>
<p>धरिम्णा] तुलया यानि मीयन्ते तानि <strong>धर्ममेयानि</strong> सुवर्णादीनि । सुवर्णादिग्रहणं च घृतादिन्वृत्त्यर्थम् । तथा चानन्तरम् एव घृतादीनां तन्मूल्याद् (?) द्विगुणं दमं वक्ष्यति । [एवं च] &ldquo;सुवर्णरजतादीनाम्&rdquo; इत्य् एवमादि ग्रहणं सर्वलोहोपसंग्रहार्थम् । ये पुनः धर्मेभ्यः पृथङ्मेयान्य् आचक्षते धान्यादीनि तेषां &ldquo;धान्यं दशभ्यः कुम्भेभ्यः&rdquo; इत्य् अनेनेदं पुनरुक्तम् आपद्यते । घृतादीनां च मेयत्वे कल्प्यमाने वक्ष्यमाणैर् घृतादिभिः पौनरुक्त्यम् । यतस् तथा <strong>धरिममेयानाम्</strong> इत्य् अस्य यथोक्त एव विग्रहः । <strong>उत्तमानां च वाससां</strong> नवादीनाम् ॥ ८.३२० ॥</p>
</details>
</div>
<blockquote>
<p><strong>पञ्चाशतस् त्व् अभ्यधिके हस्तच्छेदनम् इष्यते ।</strong><br>
<strong>शेषे ऽप्य् एकादशगुणं मूल्याद् दण्डं प्रकल्पयेत्  ॥ ८.३२१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/322_panchAshatas_tv.md">
<details open><summary><h4>भारुचिः ...{Loading}...</h4></summary>
<p>अधिके पञ्चाशतो हस्तच्छेदः । ऊने ऽप्य् एकादशगुणो दण्डः ॥ ८.३२१ ॥</p>
</details>
</div>
<blockquote>
<p><strong>पुरुषाणां (?) कुलीनानां नारीणांच विशेषतः ।</strong><br>
<strong>मुख्यानां चैव रत्नानां हरणे वधम् अर्हति  ॥ ८.३२२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/323_puruShANA~N_kulInAnAm.md">
<details open><summary><h4>भारुचिः ...{Loading}...</h4></summary>
<p>अत्र ह्रियमाणहर्तृजातिगुणापेक्षया विधिप्रपञ्चः कल्पनीयः॥ ८.३२२ ॥</p>
</details>
</div>
<blockquote>
<p><strong>महाप्शूनां हरणे शस्त्राणाम् औषधस्य च ।</strong><br>
<strong>कालम् आसाद्य कार्यं च दण्डं राजा प्रकल्पयेत्  ॥ ८.३२३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/324_mahApashUnAM_haraNe.md">
<details open><summary><h4>भारुचिः ...{Loading}...</h4></summary>
<p><strong>महापशवो</strong> हस्त्यश्वोष्ट्रादयः, दृष्टोपकारमहत्त्वात् । परिमाणतश् च महापशवो राज्ञस् तत्प्रकृतीनां चैते सामर्थाद् विशेषतो विज्ञेयाः शस्त्रग्रहणसाहचर्याच् च । तानि राजहितगोचन एव महान्ति गुणतः शस्त्राणि प्रायेण भवन्ति । तथा महच् छब्दो ऽत्राधिकारार्थ विज्ञेयः । एवम् <strong>औषधम्</strong> अपि व्याख्येयम् । एतेषां हरणे <strong>कालम् आसाद्य</strong> राजा विग्रहेतरलक्षणं देशविप्लवरूपं वा दुर्भिक्षसुभिक्षाख्यं वा, <strong>कार्यं महापशूनाम्</strong> अपहरणप्रयुजनं विज्ञाय, किं द्यूतादिप्रयोजन एषाम् अपहारः, अथ वैरानुबन्धेन, उत क्षुदवसन्नात्मकुटुम्बस्वतन्त्रस्य तत्स्थित्यर्थं धर्मायैव नासदुपयोगाय । <strong>दण्डं राजा प्रकल्पयेद्</strong> इति प्रकृतम् अनन्तरम् एव धान्यश्लोके वधम् अवधम् एकादशगुणमूल्यं वा दण्डं देशकालकार्यावस्थां विज्ञाय जातिगुणं वापहर्तुः । उक्तं चैतद् दण्डविधिश्लोके &ldquo;अनुबन्धं परिज्ञाय&rdquo; इत्य् एवम् आदिः ॥ ८.३२३ ॥</p>
</details>
</div>
<blockquote>
<p><strong>गोषु ब्राह्मणसंस्थासु स्थूरिकायाश् च भेदने ।</strong><br>
<strong>पशूनां हरणे चैव सद्यः कार्यो ऽर्धपादिकः  ॥ ८.३२४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/325_goShu_brAhmaNasaMsthAsu.md">
<details open><summary><h4>भारुचिः ...{Loading}...</h4></summary>
<p>पूर्वश्लोके तु महापशुग्रहणेन यद् गोर् अग्रहणं ततो ऽस्य विशेषार्थ आरम्भः । अथ पुनर् अनुगृहीते ऽतो ऽपूर्वार्थः । गावश् च ब्राह्मणे संस्था यज्ञकर्मशेषा आरम्भसामर्थ्याद् अस्य विज्ञायन्ते । एवं च सति यागशीलाद् ब्राह्मणाद् गाम् अपहरतः तदपहर्तुर् अर्धपादनं <strong>सद्य</strong> ऽनवेक्ष्य कालकार्यादीन् दण्डविकल्पहेतून् पूर्वश्लोकोतान् अस्य स्याद् इति । अन्यथा &ldquo;महापशूनां हरणे&rdquo; इत्य् अनेनैव सिद्धत्वाद् &ldquo;गोषु ब्राह्मणसंस्थासु&rdquo; इत्य् एतद् अनारम्भसमं प्रसज्येत । कालाद्यनपक्षायां सत्याम् आरब्धव्यम् इदम् । अतो विशेषार्थ एवम् अस्यारम्भो, न पुनरुक्तत्वादियुक्त इति । अथ तु यथा व्याख्यातः पूर्वश्लोकोपेक्ष्य राजतन्त्रविषय एव । अतो ऽस्यापूर्वकल्पनायाम् अयम् अदोष एव । <strong>स्थूरिकायाश् च भेदन</strong> एष एव दण्डः स्याद् आत्मीयाया अपि कृत् एतत् आरम्भसामर्थात् । स्थूरिका वन्ध्या गौर् देशान्तरे ऽभिधीयते । तां च लाङ्गलादिषु वाहयन्तो ऽवश्यं प्रतोदेन भिनन्ति । एवं च सति तद्भेदनं वाहोपलक्षणं तस्या विज्ञेयम् । यः पुनर् एतद् अन्यथा पठति <strong>स्थूरिकायाश् च वाहन</strong> इति, तस्य साक्षाद् अभिधानात् अनुमानगतिर् नास्ति । अन्यस् त्व् आह, पार्ष्ण्याश् चतुरङ्गुलाद् ऊर्ध्वः प्रदेशः <strong>स्थूरिका</strong>, तद्भेदने छेदने वा निदर्शनार्थत्वाद् भेदनग्रहणस्यैष एव दण्डः स्यात् । <strong>पशूनां हरणे</strong> चैव यथोक्तो दण्डः । अयं च्(ह्?)आगोपश्वर्थ आरम्भः । ब्राह्मणपशूनाम् एव यज्ञीयानां छागप्रभृतीनाम् अपहरणे बहूनां च । अन्यस् त्व् आह- अकर्मिणो ब्राह्मणस्य गवाम् एव बह्वीनाम्, अर्थाच् च क्षत्रियवैश्ययोः कर्मशीलयोः । कर्मशेषगवाम् उपसंग्रहणार्थम् इदं पुनः पशुग्रहणम् । ये पुनर् व्याख्यायन्ति &ldquo;गोषु ब्राह्मणसंस्थासु&rdquo; यद् दधि क्षीरं वा तदपहरणदण्डः, तत् प्रकरणाभावाद् [असंगतम् ॥ ८.३२४ ॥</p>
</details>
</div>
<blockquote>
<p><strong>सूत्रकार्पासकिष्वानां] गोमयस्य गुडस्य च ।</strong><br>
<strong>दध्नः क्षीरस्य तक्रस्य पानीयस्य तृणस्य च ॥ ८.३२५ ॥</strong><br>
<strong>वेणुवैदलभाण्डानां लवणानां तथैव च ।</strong><br>
<strong>मृन्मयानां च हरणे (?) मृदो भस्मन एव च ॥ ८.३२६ ॥</strong><br>
<strong>मत्स्यानां पक्षिणां चैव तैलस्य च घृतस्य च ।</strong><br>
<strong>मांसस्य मधुनश् चैव यच् चान्यत् पशुसंभवम् ॥ ८.३२७ ॥</strong><br>
<strong>अन्येषां चैवमादीनाम् अद्यानामोदनस्य च ।</strong><br>
<strong>पक्वान्नानां च सर्वेषां तन्मूल्याद् द्विगुणो दमः  ॥ ८.३२८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/329_anyeShA~n_chaivam-AdInAm.md">
<details open><summary><h4>भारुचिः ...{Loading}...</h4></summary>
<p>अथोक्तानां द्रव्याणां मूल्याद् द्विगुणो दमश् चतुर्भिः श्लोकैर् उच्यते । सूत्रादिश्लोकगणे चात्र यद् भस्मनो मृदश् च ग्रहणं तत्सर्वप्रदर्शनार्थं विज्ञयते । तथा च निगमयति &ldquo;अन्येषां चैवमादीनाम्&rdquo; इति ॥ ८.३२५–२८ ॥</p>
</details>
</div>
<blockquote>
<p><strong>पुष्पेषु हरिते धान्ये गुल्मवल्लीनगेषु च ।</strong><br>
<strong>अल्पेष्व् अपरिपूतेषु दण्डः स्यात् पञ्चकृष्णलः  ॥ ८.३२९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/330_puShpeShu_harite.md">
<details open><summary><h4>भारुचिः ...{Loading}...</h4></summary>
<p>[हरित इत्य्] अपक्वं च धान्यानां राश्यपेक्षम् ॥ ८.३२९ ॥</p>
</details>
</div>
<blockquote>
<p><strong>परिपूतेषु धान्येषु शाकमूलफलेषु च ।</strong><br>
<strong>निरन्वये शतं दण्डः सान्वये ऽर्धशतं दमः  ॥ ८.३३० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/331_paripUteShu_dhAnyeShu.md">
<details open><summary><h4>भारुचिः ...{Loading}...</h4></summary>
<p><strong>निरन्वये</strong> आरक्षानधिष्ठिते ग्रहणम् अयुक्ततरम् इति शतं दण्ड उच्यते, <strong>सान्वये</strong> तूभयत्र दोषात् साहसत्वाद् वार्धम् उच्यते । अन्यस् त्व् आह- <strong>निरन्वये</strong> निरनुगमे यदि नानुनयति ततो हरणं शतदण्ड्यो भवति । अथानुगमयति ततः पञ्चाशत् ॥ ८.३३० ॥</p>
<p><em>अन्ये त्व् आहुः ।</em></p>
</details>
</div>
<blockquote>
<p><strong>स्यात् साहसं त्व् अन्वयवत् प्रसभं कर्म यत् कृतम् ।</strong><br>
<strong>निरन्वयं भवेत् स्तेयं कृत्वापव्ययते च यत्  ॥ ८.३३१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/332_syAt_sAhasam.md">
<details open><summary><h4>भारुचिः ...{Loading}...</h4></summary>
<p>यत् सारक्षं <strong>प्रसभम्</strong> अविसङ्कितेन क्रियते तत् साहसम् । <strong>निरन्वयं</strong> तु यद् अनधिष्ठितम् आरक्षे तन् न स्तेयम् । यच् च <strong>सान्वयम्</strong> अपि कृत्वापव्ययते तद् अपि स्तेयम् एव ॥ ८.३३१ ॥</p>
</details>
</div>
<blockquote>
<p><strong>यस् त्व् एतान्य् उपकॢप्तानि द्रव्याणि स्तेनयेन् नरः ।</strong><br>
<strong>तं शतं दण्डयेद् राजा यश् चाग्निं चोरयेद् गृहात्  ॥ ८.३३२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/333_yas_tv.md">
<details open><summary><h4>भारुचिः ...{Loading}...</h4></summary>
<p>य एतानि सूत्रादीनि यथोक्तान्य् उपकॢप्तानि यथाकथंचिद् अवगुप्तान्य् अपि प्रसभं स्तेनयेत् तं राजा प्रसङ्गनिवृत्त्यर्थम् अल्पे महति वा शतम् अविशेषेण दण्डयेत् । अग्नेश् चादरार्थं पृथग्ग्रहणम् । अपि च सूत्रादौ गणे मूल्याद् द्विगुणो दम उच्यते । न चाग्नेः क्रयविक्रय्[औ, अथः तं शतं दण्ड्]अयेद् राजा यश् चाग्निं चोरयेद् गृहात् । भोगायोपकॢप्तानि- एतानि यथासंभवं भोगाभिमुखेषु यो ऽपहरेत् तस्याद्यो दण्डः, यश् च परिगृहीतो ऽग्निः तम् एव वा दौःशील्याद् उपहरेत् । साधनं वा स्रुक्स्रुवोलूखलमुसलाद्य् अग्न्यर्थत्वाद् अग्निशब्देनोच्यते गुणतः ॥ ८.३३२ ॥</p>
</details>
</div>
<blockquote>
<p><strong>येन येन यथाङ्गेन स्तेनो नृषु विचेष्टते ।</strong><br>
<strong>तत् तद् एव हरेद् अस्य प्रत्यादेशाय पार्थिवः  ॥ ८.३३३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/334_yena_yena.md">
<details open><summary><h4>भारुचिः ...{Loading}...</h4></summary>
<p>यस्याङ्गस्य हस्तस्य वा पादस्य वा बलम् आश्रित्य स्तेनः स्तेये प्रवर्तते तत् तद् एवास्य छेत्तव्यम् । तद् यथा । ग्रन्थिच्छेदको हस्तबलं हस्ताच्छेदकः पादबलम् । यश् च दण्डितो ऽपि पौनह् पुन्येन वर्तते अपरिगणय्य पूर्वदण्डं तस्यायम् अङ्गच्छेद् उच्यते । तद् उक्तम् &ldquo;वधदण्डम् अतः परम्&rdquo; इति । एवं च क्वचिच् छेदनविधानम् अर्थवद् भवति । यथा सति छेदने हस्तच्छेदनम् अस्य ॥ ८.३३३ ॥</p>
</details>
</div>
<blockquote>
<p><strong>पिताचार्यः सुहृन् माता भार्या पुत्रः पुरोहितः ।</strong><br>
<strong>नादण्ड्यो नाम राज्ञो ऽस्ति यः स्वधर्मे न तिष्ठति  ॥ ८.३३४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/335_pitAchAryaH_suhRn.md">
<details open><summary><h4>भारुचिः ...{Loading}...</h4></summary>
<p>प्रकरणात् सुवर्णस्तेयदण्डो ऽयम् । यदि त्व् अन्यत्रापि कार्यसामान्यात् कुप्यते ततो ऽयं सर्वव्यतिक्रमेषु प्रकरणानुक्रमेण दण्डः पित्रादीनां विज्ञेयः । गुरुत्वात् परिपालनीयत्वं येनैषाम् अत्यन्तम् । अतो ऽदण्ड्याशङ्कानिवृत्त्यर्थम् एषाम् इदं दण्डवचनम् । अन्ये त्व् अर्थवादम् इमं स्तेयदण्डस्यान्यपुरुषविषयस्य कल्पयन्ति । तद् अयुक्तम्, उत्तरश्लोके राजदण्डविरोधात् ॥ ८.३३४ ॥</p>
<p><em>तथा च दर्शयति ।</em></p>
</details>
</div>
<blockquote>
<p><strong>कार्षापणं भवेद् दण्डो यत्रान्यः प्राकृतो जनः ।</strong><br>
<strong>तत्र राजा भवेद् दण्ड्यः सहस्रम् इति धारणा  ॥ ८.३३५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/336_kArShApaNam_bhaved.md">
<details open><summary><h4>भारुचिः ...{Loading}...</h4></summary>
<p>राज्ञो ऽपि धर्मव्यतिक्रमम् आसेव्य यथोक्तात् सहस्रगुणो दण्डः वरुणायाप्सु प्रवेश्यो ऽयं ब्राह्मणेभ्यो वा विद्वद्भ्यः उपपाद्यः । अन्यस्यापि च दण्डहिरण्यस्याइताम् एव तद्द्वयीं प्रतिपत्तिं वक्ष्यति । य्क्तं च यन् महादण्डो राज्ञः स्याद् अल्पे ऽप्य् अपराधे येनासौ धर्मज्ञस् तद्व्यवस्थाहेतुश् च सन् धर्मव्यतिक्रमे वर्तते । तथा [सति ऽवि]दुषो ऽतिक्रमे दण्डभूयस्तम्&quot; ज्यायसो ऽप्य् आहुः ॥ ८.३३५ ॥</p>
</details>
</div>
<blockquote>
<p><strong>अष्टापाद्यं तु शूद्रस्य स्तेये भवति किल्बिषम् ।</strong><br>
<strong>षोषशैव तु वैश्यस्य द्वात्रिंशत् क्षत्रियस्य तु ॥ ८.३३६ ॥</strong><br>
<strong>ब्राह्मणस्य चतुः षष्टिस् तद्दोषगुणविद् धि सः ।</strong><br>
<strong>द्विगुणा वा चतुः षष्टिस् तद्दोषगुणविद् धि सः  ॥ ८.३३७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/338_brAhmaNasya_chatuHShaShTiH.md">
<details open><summary><h4>भारुचिः ...{Loading}...</h4></summary>
<p>उक्तशेषाणां च द्रव्याणाम् अपहरणे एष दण्डः स्यात् । एतेषाम् एव वा स्तेयाभ्यासे सुवर्ण[स्तेये वा । विदुषो ऽतिर]मे दण्डभूयस्त्वम् । एवं राज्ञो ऽपि स्यात् । तथायं पूर्वशेषत्वाद् अर्थवाद एष, न दण्डविधिः । यदि चास्यार्थवादत्वं भवति ततो वाग्दण्डपारुष्यादिषु [यत् यत्] दण्डालपत्वम् उक्तं तत् समञ्जसं भवति । अथ श्रुतिसामर्थ्याद् यथोपदेशम् अयं दण्डविकल्प इष्यते, यथा प्रकाशरहस्यप्रायश्चित्तेषु ततो ऽस्य विधित्वम् । एवं च सति ब्राह्मणदण्डविकल्पश् च वृद्धस्वाध्याय्यपक्षया (?) वेदितव्यः, यथान्यत्र । स्तेयापवादार्थं त्व् इदम् अधुनोच्यते ॥ ८.३३७ ॥</p>
</details>
</div>
<blockquote>
<p><strong>वानस्पत्यं मूलफलं दार्व् अग्न्यर्थं तथैव च ।</strong><br>
<strong>तृणं च गोभ्यो ग्रासार्थम् अस्तेयं मनुर् अब्रवीत्  ॥ ८.३३८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/339_vAnaspatyam_mUla-phalam.md">
<details open><summary><h4>भारुचिः ...{Loading}...</h4></summary>
<p>अग्निग्रहणाच् च लिङ्गात् सर्वम् एतद् यज्ञार्थम् अप्रत्यवायकरम् । तथा च वक्ष्यति- &ldquo;आहरेत् त्रीणि वा द्वे वा&rdquo; इति । तस्करप्रतिग्रहादिकर्तुर् ब्राह्मणस्य विजानतश् चोरसमत्वप्रदर्शनार्थम् इदम् आह दण्डार्थम् ॥ ८.३३८ ॥</p>
</details>
</div>
<blockquote>
<p><strong>यो ऽदत्तादायिनो हस्ताल् लिप्सेत ब्राह्मणो धनम् ।</strong><br>
<strong>याजनाध्यापनेनापि यथा स्तेनस् तथैव सः  ॥ ८.३३९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/340_yo.adattA-.adAyino.md">
<details open><summary><h4>भारुचिः ...{Loading}...</h4></summary>
<p>एवं च चोरसमत्वाच् चोरवद् दण्ड्यो ऽसौ । अधुना निमित्ते स्वल्पम् अनुजानाति परादानम् ॥ ८.३३९ ॥</p>
</details>
</div>
<blockquote>
<p><strong>द्विजो ऽध्वगः क्षीनवृत्तिर् द्वाविक्षू द्वे च मूलके ।</strong><br>
<strong>आददानः परक्षेत्रान् न दण्डं दातुम् अर्हति  ॥ ८.३४० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/341_dvijo.adhvagaH.md">
<details open><summary><h4>भारुचिः ...{Loading}...</h4></summary>
<p>एवं च राजदण्डप्रतिषेदार्थो ऽयम् आरम्भो ऽर्थलक्षणे सति स्तेये, न तु चौर्याभ्यनुज्ञा । एतेनादोषः । शाकमत्स्यादिग्रहणं व्याख्यातम् ॥ ८.३४० ॥</p>
</details>
</div>
<blockquote>
<p><strong>असन्दितानां सन्दाता सन्दितानां च मोक्षकः ।</strong><br>
<strong>दासाश्वरथहर्ता च प्राप्तः स्याच् चोरकिल्बिषम्  ॥ ८.३४१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/342_asanditAnAM_sandAtA.md">
<details open><summary><h4>भारुचिः ...{Loading}...</h4></summary>
<p>अश्वरथग्रहणं च वाहनसामान्याद् उष्ट्रादिप्रदर्शनार्थम् इदं द्रष्टव्यम् ॥ ८.३४१ ॥</p>
</details>
</div>
<blockquote>
<p><strong>अनेन विधिना राजा कुर्वाणः स्तेननिग्रहम् ।</strong><br>
<strong>यशो ऽस्मिन् प्राप्न्युयाऌ लोके प्रेत्य चानुत्तमं सुखम्  ॥ ८.३४२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/343_anena_vidhinA.md">
<details open><summary><h4>भारुचिः ...{Loading}...</h4></summary>
<p>उपसंहारार्थः श्लोकः ॥ ८.३४२ ॥</p>
<p><em>साहसम् अधुनोच्यते ।</em></p>
</details>
</div>
<blockquote>
<p><strong>ऐन्द्रं स्थानम् अधिप्रेप्सु यशश् चाक्षयम् अव्ययम् ।</strong><br>
<strong>नोपेक्षेत क्षणम् अपि राजा साहसिकं नरम्  ॥ ८.३४३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/344_aindraM_sthAnam.md">
<details open><summary><h4>भारुचिः ...{Loading}...</h4></summary>
<p>साहसोपन्यासार्थः श्लोकः ॥ ८.३४३ ॥</p>
</details>
</div>
<blockquote>
<p><strong>वाग्दुष्टस् तस्करश् चैव दण्डेनैव च हिंसकः ।</strong><br>
<strong>साहसस्य नरः कर्ता विज्ञेयः पापकृत्तमः  ॥ ८.३४४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/345_vAgduShTAt_taskarAch.md">
<details open><summary><h4>भारुचिः ...{Loading}...</h4></summary>
<p><em>यतश् चैतद् एवम् अतः ।</em></p>
</details>
</div>
<blockquote>
<p><strong>साहसे वर्तमानं तु यो मर्षयति पार्थिवः ।</strong><br>
<strong>स विनाशं व्रजत्य् आशु विद्वेषं वाधिगच्छति  ॥ ८.३४५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/346_sAhase_vartamAnam.md">
<details open><summary><h4>भारुचिः ...{Loading}...</h4></summary>
<p><em>एवं च सति ।</em></p>
</details>
</div>
<blockquote>
<p><strong>न मित्रकारणाद् राजा विपुलाद् वा धनागमात् ।</strong><br>
<strong>समुत्सृजेत् साहसिकान् सर्वभूतभयावहान्  ॥ ८.३४६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/347_na_mitrakAraNAd.md">
<details open><summary><h4>भारुचिः ...{Loading}...</h4></summary>
<p>साहसिकनिन्दैषा तन्निग्रहादरार्था विज्ञेया । अन्याय्यशस्त्रग्रहणस्य वर्णस्य शस्त्रग्रहणं साहसम् । तेन यो वर्तते स साहसिकः । एवं च सति तद्दोषप्रतिषेधार्थं निमित्ततः शस्त्रग्रहणं द्विजातेर् इदं तदपवादभूतम् आरभ्यते ॥ ८.३४६ ॥</p>
</details>
</div>
<blockquote>
<p><strong>शस्त्रं द्विजातिभिर् ग्राह्यं धर्मो यत्रोपरुध्यते ।</strong><br>
<strong>द्विजातीनां च वर्णानां विप्लवे कालकारिते ॥ ८.३४७ ॥</strong><br>
<strong>आत्मनश् च परित्राणे दक्षिणानां च सङ्गरे ।</strong><br>
<strong>स्त्रीविप्राभ्यवपत्तौ च घ्नन् धर्मेण न दुष्यति  ॥ ८.३४८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/349_Atmanash_cha.md">
<details open><summary><h4>भारुचिः ...{Loading}...</h4></summary>
<p>अर्थकारितत्वाच् छस्त्रग्रहणस्य नायं विधिः । किं तर्ह्य् अर्थप्राप्तानुवादो ऽयं दण्डप्रतिषेधार्थः । क्षत्रियस्य प्रजासंरक्षणोपदेशसामर्थ्यात् प्राप्तं शस्त्रग्रहणम् । तदितरद्विजातिविषयो ऽयम् उपदेषः प्रतीयते । शस्त्रं द्विजातिभिर् ग्राह्यम् इति तद्ग्रहस्याधुना निमित्तं दर्शयति । धर्मो यत्र देशे काले वोपरुध्यते वर्णाश्रमिणाम् । इदं च सूत्रस्थानम् । अन्यद् अस्य भाष्यं भवति । द्विजातीनां च वर्णानां विप्लवे वर्णसङ्करादौ व्यवस्थाभङ्गे, कालकारिते राजव्यसनेन केनचित् कदाचिच् च धर्मोपरोधाद् अत्र शस्त्रग्रहणम् अदोषम् । यतोप् ऽस्य न तत्र साहसिकदण्डो युज्यते । किं चात्मनश् च परित्राणे परितः सर्वतस् त्राणे सकुटुम्बद्रविणस्यात्मनः दक्षिणानां चापहारपरित्राण इति वर्तते । दक्षीणाग्रहणं सर्वयाज्ञीयद्रव्योपलक्षणार्थम् । सङ्गरे युद्धे न तु छले । स्त्रीविप्राभ्यवपत्तौ च गृहीतशस्त्रः धर्मोपरोधहेतुम् उपात्तशस्त्रः घ्नन् धर्मेण न कूटयुद्धेन न दुष्यति परत्रेह च शास्त्रोपदेशसामर्थ्यात् । तल्लक्षणत्वाच् च धर्माधर्मयोर् अनतिशङ्क्यम् एतत् । स्त्रीग्रहणं च सर्वानुग्रह्याणां बालवृद्धातुराणां प्रदर्शनार्थं कार्यसामान्याद् वि[धेः], विप्रग्रहणं च सर्वश्रेयसाम् आचार्यादीनाम् इति ॥ ८.८.३४७–४८ ॥</p>
<p><em>धर्मोपरोधे गृहीतशस्त्र आततायिनं घ्नन् धर्माण न दुष्यतीति यद् उक्तम् अस्यार्थवादः ।</em></p>
</details>
</div>
<blockquote>
<p><strong>गुरुं वा बालवृद्धौ वा ब्राह्मणं वा बहु[श्रुतम् ।</strong><br>
<strong>आततायिनम् आयान्तं हन्या]द् एवाचिवारयन्  ॥ ८.३४९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/350_guruM_vA.md">
<details open><summary><h4>भारुचिः ...{Loading}...</h4></summary>
<p>&ldquo;आचार्यं च प्रवक्तारं पितरं मातरं गुरुम्&rdquo; इत्य् एवमादिभिः शास्त्रैर् अत्यन्तापकारिणो ऽप्य् एते गुर्वादयो न वध्याः इत्य् उक्तं यतः इदं पूर्वविध्यर्थव्[आदार्थम् । गु]र्वादयो ऽप्य् आततायिनो ऽनेन निमित्तेन वध्याः स्युर् अत्यन्तावध्याः सन्तः, किं पुनस् तेभ्यो ऽन्य इत्य् अतिशयार्थवादो यथा लोके ॥ ८.३४९ ॥</p>
<p><em>तथा चेदम् आह ।</em></p>
</details>
</div>
<blockquote>
<p><strong>नाततायिवधे दोषो [हन्तुर् भवति] कश्चन ।</strong><br>
<strong>प्रकाशं वाप्रकाशं वा मन्युस् तं मन्यम् ऋच्छति  ॥ ८.३५० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/351_nAtatAyivadhe_doSho.md">
<details open><summary><h4>भारुचिः ...{Loading}...</h4></summary>
<p>मन्युः क्रोधो वध्यस्य, तं घातकमन्युः क्रोध ऋच्छति निवर्तयति । साहसप्रशंसार्थं चेदं श्लोकद्वयम् । तत्प्रशंसा च राजदण्डनिवृत्त्यर्था । एवं चास्यानेनाततायिवधे राजदण्डाभाववत् प्रत्यवायाभावो ऽपि गम्यते । तथा च व्यासो भीष्मजामदग्न्यरामसंवादे-</p>
<p>&gt; यो हन्यात् समरे क्रुद्धो युद्ध्यन्तम् अपलायिनम् ।<br>
&gt; ब्रह्महत्या न तस्यास्ति इति दर्मेषु निश्चयः ॥ इति ।</p>
<p>ईषत्प्रत्यवायायान्ये ऽत्रातत्यिनो गुर्वादयो ऽपि वध्या भवन्तीति शिष्टानाम् अप्य् आततायिनां वधम् इच्छन्ति । अपरे हीनाततायिवधं निर्विकल्पं मन्यन्ते, समे तु विकल्प आत्मनः परस्य वा विशिष्टे आत्मत्यागद एवाकुशलारम्भसामर्थाद् इति । तद् एतद् यथासंभवम् उक्तपरिहारं पूर्वश्लोकविवरण एवेति । साहसस्य च प्रतिषेध एवात्र श्रूयते, न तु दण्डविधिः कश्चिद्, यतः अल्पमध्यमोत्तमापराधेषु साहसिकस्य यथाक्रमं प्रथममध्यमोत्तमसाहसदण्डा एव यथापरिभाषिताः स्युः । अथ वा स्तेयसादृश्यात् साहसिके ऽपि तस्यानुक्तो ऽपि सामर्थ्यात् स्तेयदण्डविकल्पः स्याद् इति ॥ ८.३५० ॥</p>
</details>
</div>
<p><em>अधुना द्रमप्राप्तं स्त्रीसंग्रहणम् उच्यते ।</em></p>
<blockquote>
<p><strong>परदाराभिमर्शेषु प्रवृत्तान् नॄन् महीपतिः ।</strong><br>
<strong>उद्वेजनकरैर दण्डैश् चिह्नयित्वा प्रवासयेत्  ॥ ८.३५१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/352_paradArAbhimarsheShu_pravRttAn.md">
<details open><summary><h4>भारुचिः ...{Loading}...</h4></summary>
<p><em>अधुना द्रमप्राप्तं स्त्रीसंग्रहणम् उच्यते ।</em></p>
<p>ये तु बहुशो ऽपि वार्यमाणा नावतिष्ठेरन् तत्र तेषाम् अयं प्रवासनविधि सचिह्नः । तथा चोक्तम् अपराधसमुच्चये- &ldquo;वाग्दण्डं प्रथमं कुर्यात्&rdquo; इत्य् एवमादि ॥ ८.३५१ ॥</p>
<p><em>यस्मात्</em> ।</p>
</details>
</div>
<blockquote>
<p><strong>तत्समुत्थितो हि लोकस्य जायते वर्णसंकरः ।</strong><br>
<strong>येन मूलहरो ऽधर्मः सर्वनाशाय कल्पते  ॥ ८.३५२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/353_tat-samuttho_hi.md">
<details open><summary><h4>भारुचिः ...{Loading}...</h4></summary>
<p>परदारिकनिग्रहप्रशंसार्थः श्लोकः ॥ ८.३५२ ॥</p>
</details>
</div>
<blockquote>
<p><strong>परस्य पत्न्या पुरुषः संभाषं योजयेद् रहः ।</strong><br>
<strong>पूर्वम् आक्षारितो दोषैः प्राप्नुयात् पूर्वसाहसम्  ॥ ८.३५३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/354_parasya_patnyA.md">
<details open><summary><h4>भारुचिः ...{Loading}...</h4></summary>
<p>आक्षारितः आशङ्क्यमानदोषः । संव्यवहारार्थम् अपि न संभाषेत ॥ ८.३५३ ॥</p>
</details>
</div>
<blockquote>
<p><strong>यस् त्व् अनाक्षारितः पूर्वम् अभिभाषेत कारणात् ।</strong><br>
<strong>न दोषं प्राप्नुयात् किंचिन् न हि तस्य व्यतिक्रमः  ॥ ८.३५४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/355_yas_tv.md">
<details open><summary><h4>भारुचिः ...{Loading}...</h4></summary>
<p>संव्यवहारार्थं प्रकाशसंभाषणम् अनाशङ्क्यमानस्याभ्यनुज्ञाते (?) ॥ ८.३५४ ॥</p>
</details>
</div>
<blockquote>
<p><strong>परस्त्रियंयो ऽभिभवेत् तीर्थे ऽरण्ये वने ऽपि वा ।</strong><br>
<strong>नदीनां वापि संभेदे स संग्रहणम् आप्नुयात्  ॥ ८.३५५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/356_parastriyaM_yo.md">
<details open><summary><h4>भारुचिः ...{Loading}...</h4></summary>
<p>तीर्थादिषु विजनेषु कारणाद् अप्य् अभिभाषमाणः <strong>संग्रहणम् आप्नुयाद्</strong> अनाक्षारितो ऽपि पूर्वम् ॥ ८.३५५ ॥</p>
<p><em>किं च ¦</em></p>
</details>
</div>
<blockquote>
<p><strong>उपकारक्रिया केलिः स्पर्शो भूषणवाससाम् ।</strong><br>
<strong>सह खट्वासनं चैव सर्वं संग्रहणं स्मृतम्  ॥ ८.३५६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/357_upachArakriyA_keliH.md">
<details open><summary><h4>भारुचिः ...{Loading}...</h4></summary>
<p><strong>भूषणवाससाम्</strong> उपदेशात् स्त्रीगतानां पुरुषगतानां च स्पर्शनाद् उभयापराधः । यच् चान्यत् स्निग्धदृष्टिनिपातनाङ्गविकारादि तद् अपि संग्रहणम् एव विज्ञेयम् ॥ ८.३५६ ॥</p>
<p><em>इदं चान्यत् ।</em></p>
</details>
</div>
<blockquote>
<p><strong>स्त्रियं स्पृशेद् अदेशे यः स्पृष्टो वा मर्षयेत् तया ।</strong><br>
<strong>परस्परस्यानुमते सर्वं संग्रहणं स्मृतम्  ॥ ८.३५७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/358_striyaM_spRshed.md">
<details open><summary><h4>भारुचिः ...{Loading}...</h4></summary>
<p>सर्व एवैते संग्रहणे समावेदितव्याः यथोक्ताः परार्थाः स्त्रियश् चतुर्मात्रैः श्लोकैः, न तु संग्रहणम् एव च । यतो नैषां संग्रहणसमो दण्डः स्यात् । तदुक्तं अपराधं परिज्ञायेति । अथ तु सर्वेष्व् एतेषु संग्रहणदण्डः कल्प्यते, संपूर्णे किं करिष्यति, न विषमसमीकरणं न्याय्यम् ॥ ८.३५७ ॥</p>
</details>
</div>
<blockquote>
<p><strong>अब्राह्मणः संग्रहणे प्राणान्तं दण्डम् अर्हति ।</strong><br>
<strong>चतुर्णाम् अपि वर्णानां दारा रक्ष्यतमाः सदा  ॥ ८.३५८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/359_abrAhmaNaH_sangrahaNe.md">
<details open><summary><h4>भारुचिः ...{Loading}...</h4></summary>
<p>संयतया अनिच्छन्त्या ब्राह्मण्या सह संग्रहणे <strong>अब्राह्मणः</strong> शूद्रः <strong>प्राणान्तं दण्डम् अर्हति</strong> । क्षत्रियवैश्याभ्यां तु वर्णवत् तदूना दण्डपरिकल्पना । एवं क्षत्रियवैश्ययोः ब्राह्मणीसंग्रहणे ऽनयाइवापेक्षया दण्डः कल्पयितव्यः, वैश्यस्य च क्षत्रियया । इच्छन्तीषु च ब्राह्मणक्षत्रियावैश्यासु असंयतासु च पूर्ववद् दण्डः कल्पनीयः । संभाषणप्रतिषेधप्रतिप्रसवार्थ्[अम् इदम् उच्यते], किंचिद् विशेषेण ॥ ८.३५८ ॥</p>
</details>
</div>
<blockquote>
<p><strong>भिक्षुका वन्दिनश् चैव दीक्षिताः कारवस् तथा ।</strong><br>
<strong>संभाषणं गृहे स्त्रीभिः कुर्युर् अप्रतिवारिताः  ॥ ८.३५९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/360_bhixukA_bandinash.md">
<details open><summary><h4>भारुचिः ...{Loading}...</h4></summary>
<p>भिक्षुकादीनाम् असत्य् अपि कारणे संभाषणं गृहेष्व् अभ्यनुज्ञायते । ताभिः सह तीर्थादिषु तु विजनेषु सत्य् अपि कारणे भिक्षुकादयो नाभिभाषेरन्, शङ्कास्थानेषु ॥ ८.३५९ ॥</p>
</details>
</div>
<blockquote>
<p><strong>न संभाषां परस्त्रीभिः [प्रतिषिद्धः समाचरेत् ।</strong><br>
<strong>निषिद्धो] भाषमानस् तु सुवर्णं दण्डम् अर्हति  ॥ ८.३६० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/361_na_sambhAShAm.md">
<details open><summary><h4>भारुचिः ...{Loading}...</h4></summary>
<p>परस्त्रिया सह संभाषणं शास्त्रेण प्रतिषिद्धम् । व्यतिक्रमे दण्डम् अर्हति ॥ ८.३६० ॥</p>
</details>
</div>
<blockquote>
<p><strong>नैष चारणदारेषु विधिर् नात्मोपजीविषु ।</strong><br>
<strong>सज्जयन्ति हि ते नारीर् निगूढाश् चारयन्ति च  ॥ ८.३६१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/362_naiSha_chAraNadAreShu.md">
<details open><summary><h4>भारुचिः ...{Loading}...</h4></summary>
<p>संभाषणानुज्ञानं चैवैतत्, नोपगमनस्य । यतो ऽत्र राजदण्डाभावमात्रम्, न त्व् अत्यन्तम् अदृष्टदोषाभावः । यतः ईषद्दोषस् तूपगन्तुः स्याद् इति । यतः नायं पूर्वप्रतिषेधविषयः । यस्माद् अपरैषा वेशजातिः । एवं च कारणाद् ऋते ऽप्य् आभिः सह संभाषमाणे न संग्रहणं प्राप्नुयात् ॥ ८.३६१ ॥</p>
</details>
</div>
<blockquote>
<p><strong>किंचिद् एव तु दाप्यः स्यात् संभाषां ताभिर् आचरन् ।</strong><br>
<strong>प्रेष्यासु चैकभक्तासु रहः प्रव्रजितासु च  ॥ ८.३६२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/363_ki~n_chid.md">
<details open><summary><h4>भारुचिः ...{Loading}...</h4></summary>
<p><strong>रह</strong> इति चैतद् विशेषणं सर्वशेषम् ॥ ८.३६२ ॥</p>
<p><em>स्त्रीप्रसङ्गाच् च कन्यागतम् अपीदम् उच्यते ।</em></p>
</details>
</div>
<blockquote>
<p><strong>यो ऽकामां दूषयेत् कन्यां स सद्यो वधम् अर्हति ।</strong><br>
<strong>सकामां दूषयन्स् तुल्यो न वधं प्राप्नुयान् नरः ॥ ८। ३६३ ॥</strong></p></blockquote>
<p>अत ऊर्ध्वं विधिर् उच्यमानः कन्यागतो वेदितव्यः ॥ ८.३६३ ॥</p>
<blockquote>
<p><strong>कन्यां भजन्तीम् उत्कृष्टं न किंचिद् अपि दापयेत् ।</strong><br>
<strong>जघन्यं सेवमानां तु संयतां वासयेद् गृहे  ॥ ८.३६४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/365_kanyAm_bhajantIm.md">
<details open><summary><h4>भारुचिः ...{Loading}...</h4></summary>
<p>ऋज्वर्थः ॥ ८.३६४ ॥</p>
</details>
</div>
<blockquote>
<p><strong>उत्तमां सेवमानस् तु जघन्यो वधम् अर्हति ।</strong><br>
<strong>शुल्कं दद्यात् सेवमानः समाम् इच्छेत् पिता यदि  ॥ ८.३६५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/366_uttamAM_sevamAnas.md">
<details open><summary><h4>भारुचिः ...{Loading}...</h4></summary>
<p>अविशेषाभिधानात् सकामाम् अकामां चोत्तमां सेवमानस्य जघन्यस्य वध एव । <strong>समां</strong> तु सकामां सेवमानस्य शुल्कदानं तत्समो वा दण्डः । एतच्छ्लोकनिबन्धनश् च पूर्वः संग्रहणप्रकरणे श्लोकः &ldquo;अब्राह्मणः संग्रहणे प्राणान्तं दण्डम् अर्हति&rdquo; इति ॥ ८.३६५ ॥</p>
</details>
</div>
<blockquote>
<p><strong>अभिषह्य तु यः कन्यां कुर्याद् दर्पेण मानवः ।</strong><br>
<strong>तस्याशु कल्प्ये अङ्गुल्याऊ दण्डं चार्हति षट्शतम्  ॥ ८.३६६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/367_abhiShahya_tu.md">
<details open><summary><h4>भारुचिः ...{Loading}...</h4></summary>
<p>अकामां सेवमानस्याङ्गुलिच्छेदेनं दण्डं च <strong>षट्शतम्</strong> । अन्येषां तु पाठः- &ldquo;अविषह्यां तु यः कन्यां कुर्याद् दर्पेण मानवः&rdquo; इति ॥ ८.३६६ ॥</p>
</details>
</div>
<blockquote>
<p><strong>सकामां दूषयाणस् तु नाङ्गुलिच्छेदम् आप्नुयात् ।</strong><br>
<strong>द्विशतं तु दमं दाप्यः प्रसङ्गविनिवृत्तये  ॥ ८.३६७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/368_sa-kAmAn_dUShayaMs.md">
<details open><summary><h4>भारुचिः ...{Loading}...</h4></summary>
<p>असमास्व् (?) एतत् स्यात् कन्यासूत्तमस्य ॥ ८.३६७ ॥</p>
</details>
</div>
<blockquote>
<p><strong>कन्यैव कन्यां या कुर्यात् तस्याः स्याद् द्विशतो दमः ।</strong><br>
<strong>शुल्कं च द्विगुणं दद्याच् छिफाश् च प्राप्नुयाद् दश  ॥ ८.३६८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/369_kanyaiva_kanyAm.md">
<details open><summary><h4>भारुचिः ...{Loading}...</h4></summary>
<p>शुल्कं गोमिथुनं द्विगुणं कन्यापित्रे दद्यात् द्विशतं राजदण्डम् ॥ ८.३६८ ॥</p>
</details>
</div>
<blockquote>
<p><strong>[या तु कन्यां प्रकुर्यात् स्त्री सा सद्यो मौण्ड्यं अर्हति ।</strong><br>
<strong>अङ्गुल्योर् एव वा छेदं करेणोद्वहनं तथा  ॥ ८.३६९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/370_yA_tu.md">
<details open><summary><h4>भारुचिः ...{Loading}...</h4></summary>
<p>मौण्ड्या]ङ्गुलिच्छेदयोर् विकल्पः ॥ ८.३६९ ॥</p>
</details>
</div>
<blockquote>
<p><strong>भर्तारं लङ्घयेद् या तु स्त्री ज्ञातिगुणदर्पिता ।</strong><br>
<strong>तां श्वभिः खादयेद् राजा संस्थाने बहुसंस्थिते  ॥ ८.३७० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/371_bhartAraM_langhayed.md">
<details open><summary><h4>भारुचिः ...{Loading}...</h4></summary>
<p>ज्ञातिदर्पेण स्त्री गुणवद्भर्तृव्यतिक्रमे श्वभिर् असौ खादयितव्या राज्ञा । अन्यस्यास् तु यः पुंसः परदारेषु सो ऽस्या दण्डः स्यात् । तच् च दर्शयति, &ldquo;यत् पुंसः परदारेषु&rdquo; इति प्रायश्चित्तविधौ ॥ ८.३७० ॥</p>
</details>
</div>
<blockquote>
<p><strong>पुमांसं दाहयेत् पापं शयने तप्त आयसे ।</strong><br>
<strong>अभ्यादध्युश् च काष्टानि तत्र दह्येत पापकृत्  ॥ ८.३७१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/372_pumAMsan_dAhayet.md">
<details open><summary><h4>भारुचिः ...{Loading}...</h4></summary>
<p>अनयैव संगृहीतस्यायं विधिः । अन्यस्य तु यथोक्त एव दण्डः स्यात् ॥ ८.३७१ ॥</p>
<p><em>तच् च दर्शयति ।</em></p>
</details>
</div>
<blockquote>
<p><strong>संवत्सराभिशप्तस्य दुष्टस्य द्विगुणो दमः ।</strong><br>
<strong>व्रात्यया सह संवासे चाण्डाल्या तावद् एव तु  ॥ ८.३७२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/373_saMvatsarAbhishastasya_duShTasya.md">
<details open><summary><h4>भारुचिः ...{Loading}...</h4></summary>
<p>यो यस्याम् अभिगृहीतः स चेत् संवत्सरे ऽतीते पुनस् तस्याम् एवाभिगृह्येत् तस्य यथोपदेशाद् द्विगुणो दण्डः कर्तव्यः । यस् तु संवत्सराद् अर्वाक् पुनर् अपि गृह्यते तस्य प्रथममासे द्वादशगुणो दण्डः एवं मासानुमासं भागह्रासेन तावद् दण्डप्रकॢप्तिः । यावत् संवत्सरे ऽतीते द्विगुणो दण्ड इति । एवं संवत्सराद् ऊर्ध्वं भागद्वादशभागह्रासेन मासानुमास एव दण्डः प्रकल्प्यः । यावद् एक एव भागो ऽवशिष्ट इति । एवं प्रत्यागमने यो दण्डः प्रकल्प्यते तस्याप्य् एषैव प्रकॢप्तिर् अनूद्यते । चण्डालीगमने च दण्डं वक्ष्यति &ldquo;सहस्रं त्व् अन्त्यजस्त्रियम्&rdquo; इति ॥ ३.३७२ ॥</p>
</details>
</div>
<blockquote>
<p><strong>शूद्रो गुप्तम् अगुप्तं वा द्वैजातं वर्णम् आवसन् ।</strong><br>
<strong>अगुप्तैकाङ्गसर्वस्वी गुप्ते सर्वेण हीयते  ॥ ८.३७३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/374_shUdro_guptam.md">
<details open><summary><h4>भारुचिः ...{Loading}...</h4></summary>
<p><strong>एकाङ्गं</strong> च प्रधानम् अत्र यद् अपराधसाधनं तत् प्रगृह्यते । तेनास्य हानिः कर्तव्या । गुप्ते तूभयेन हीयते । सत्य् अपि चाविशेषवचने वर्णानाम् औत्तमाधर्यवद् दण्डो ऽपि तथा स्यात्, यथान्यत्र । विषमसमीकरणं तु दण्डसामान्याद् अन्याय्यं स्यात् ॥ ३.३७३ ॥</p>
</details>
</div>
<blockquote>
<p><strong>वैश्यः सर्वस्वदण्ड्यः स्यात् (?) संवत्सरनिरो[धतः] ।</strong><br>
<strong>सहस्रं क्षत्रियो दण्ड्यो मौण्ड्यम् मूत्रेण चार्हति  ॥ ८.३७४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/375_vaishyaH_sarvasva-daNDaH.md">
<details open><summary><h4>भारुचिः ...{Loading}...</h4></summary>
<p>अनिच्छन्त्यां ब्राह्मण्याम् एवैतयोर् उभयदण्डः सामर्थ्याद् विज्ञेयः ॥ ८.३७४ ॥</p>
</details>
</div>
<blockquote>
<p><strong>ब्राह्मणीं यद्य् अगुप्तां तु गच्छेतां वैश्यपार्थिवौ ।</strong><br>
<strong>वैश्यं [पञ्चशतं कुर्यात् क्षत्रियं तु सहस्रिणम्]  ॥ ८.३७५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/376_brAhmaNIM_yady.md">
<details open><summary><h4>भारुचिः ...{Loading}...</h4></summary>
<p>क्षत्रियस्य दण्डाधिक्यप्रयोजनम् उक्तम् &ldquo;विदुषो ऽतिक्रमे दण्डभूयस्त्वम्&rdquo; इति । अत्रापराधाभ्यासानुबन्धाद् वैतद् अस्य स्यात् ॥ ८.३७५ ॥</p>
</details>
</div>
<blockquote>
<p><strong>उभाव् अपि हि ताव् एव ब्राह्मण्या गुप्तया सह ।</strong><br>
<strong>[विप्लुतौ शूद्रवद् द]ण्ड्यौ दग्धव्यौ वा कटाग्निना  ॥ ८.३७६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/377_ubhAv_api.md">
<details open><summary><h4>भारुचिः ...{Loading}...</h4></summary>
<p>अयं तु <strong>कटाग्निना</strong> दाहः शूद्रदण्डस्य वैकल्पिकस् ततो ज्ञेयः ॥ ८.३७६ ॥</p>
</details>
</div>
<blockquote>
<p><strong>सहस्रं ब्राह्मणो दण्ड्यो विप्रां गुप्तां बलाद् व्रजन् ।</strong><br>
<strong>शतानि पञ्च दण्ड्यः स्याद् इच्छन्त्या सह सङ्गतः  ॥ ८.३७७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/378_sahasram_brAhmaNo.md">
<details open><summary><h4>भारुचिः ...{Loading}...</h4></summary>
<p><strong>बलाद्</strong> इत्य् अविवक्षितम् । यो हि गुप्तां व्रजति बलाद् एवासौ गतो भवति । एवं सकामाम् अकामाम् इत्य् अन्यत्र गुप्तागुप्तव्यपदेशो विवक्षितः । ऋज्व् अन्यत् ॥ ८.३७७ ॥</p>
</details>
</div>
<blockquote>
<p><strong>मौण्ड्यम् प्र्णान्तिको दण्डो ब्राह्मणस्य विधीयते ।</strong><br>
<strong>इतरेषां तु वर्णानां दण्डः प्राणान्तिको भवेत्  ॥ ८.३७८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/379_mauNDyam_prANAntikam.md">
<details open><summary><h4>भारुचिः ...{Loading}...</h4></summary>
<p>सर्वत्र प्राणान्तिकेषु ब्राह्मणस्य मौण्ड्यं कर्तव्यम् । मुण्डयित्वा च <strong>समग्रधनो ऽक्षतो</strong> राष्ट्राद् बहिः कर्तव्यः । एवं सर्वाङ्गच्छेदनेषु ब्राह्मणस्य मुण्डनविवासने एव कार्ये । स्मृत्यन्तरे चाविशेषेण स्मर्यते- &ldquo;न शारीरो ब्राःमणदण्डः&rdquo; इति ॥ ८.३७८ ॥</p>
<p><em>येनातः ।</em></p>
</details>
</div>
<blockquote>
<p><strong>न जातु ब्राह्मणं हन्यात् सर्वपापेष्व् अवस्थितम् ।</strong><br>
<strong>राष्ट्रात् त्व् एनं बहिष् कुर्यात् समग्रधनम् अक्षतम्  ॥ ८.३७९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/380_na_jAtu.md">
<details open><summary><h4>भारुचिः ...{Loading}...</h4></summary>
<p><em>अस्यार्थवादः</em> ।</p>
</details>
</div>
<blockquote>
<p><strong>न ब्राह्मणवधाद् भूयान् अधर्मो विद्यते भुवि ।</strong><br>
<strong>तस्माद् अस्य वधंराजा मनसापि न चिन्तयेत्  ॥ ८.३८० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/381_na_brAhmaNavadhAd.md">
<details open><summary><h4>भारुचिः ...{Loading}...</h4></summary>
<p>प्रतिषिद्धस्य निन्दार्थवादो निवृत्त्यर्थः ॥ ८.३८० ॥</p>
</details>
</div>
<blockquote>
<p><strong>वैश्यश् चेत् क्षत्रियां गुप्तां वैश्यां वा क्षत्रियो व्रजेत् ।</strong><br>
<strong>यो ब्राःमण्याम् अगुप्तायां ताव् उभौ दण्डम् अर्हतः  ॥ ८.३८१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/382_vaishyash_chet.md">
<details open><summary><h4>भारुचिः ...{Loading}...</h4></summary>
<p>&ldquo;वैश्यं पञ्चसतं कुर्यात्&rdquo; इत्य् एवमाद्य् अगुप्तायां ब्राह्मण्याम् उक्तम् ॥ ८.३८१ ॥</p>
</details>
</div>
<blockquote>
<p><strong>सहस्रं ब्राह्मणो दण्डं दाप्यो गुप्ते तु ते व्रजन् ।</strong><br>
<strong>शूद्रायां क्षत्रियविशोः साहस्रो वै भवेद् दमः  ॥ ८.३८२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/383_sahasram_brAhmaNo.md">
<details open><summary><h4>भारुचिः ...{Loading}...</h4></summary>
<p>अवचनाद् अन्यस्य शूद्रायां गुप्तायाम् अयम् एव दण्डः स्याद् ब्राह्मणस्य ॥ ८.३८२ ॥</p>
</details>
</div>
<blockquote>
<p><strong>अगुप्ते वैश्यराजन्ये शूद्रां च ब्राह्मणो व्रजन् ।</strong><br>
<strong>शतानि पञ्च दाप्यः स्यात् सहस्रं त्व् अन्त्यजस्त्रियम्  ॥ ८.३८३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/384_xatriyAyAm_aguptAyAm.md">
<details open><summary><h4>भारुचिः ...{Loading}...</h4></summary>
<p>सर्वान्त्यश् चाण्डालो वर्णापसदः । तस्य स्त्री । अन्त्यजस्त्रीसंगमे ऽयं दण्डः । अविधानाच् च गुप्तागुप्तयोर् अविशेषेणायं दण्डः स्यात् । अथ वाधिकाराद् अगुप्तायाम् एव स्यात् । गुप्तायां तु विशिष्टतरः कार्यः ॥ ८.३८३ ॥</p>
</details>
</div>
<blockquote>
<p><strong>यस्य स्तेनः पुरे नास्ति नान्यस्त्रीगो न दुष्टवाक् ।</strong><br>
<strong>न साहसिकदण्डघ्नौ स राजा शक्रलोकभाक्  ॥ ८.३८४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/386_yasya_stenaH.md">
<details open><summary><h4>भारुचिः ...{Loading}...</h4></summary>
<p><em>यतश् वैतद् एवम् अतः ।</em></p>
</details>
</div>
<blockquote>
<p><strong>एतेषां निग्रहो राज्ञः पञ्चानां विषये स्वके ।</strong><br>
<strong>साम्राज्यकृत् सजात्येषु लोके चैव यशस्करः  ॥ ८.३८५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/387_eteShAn_nigraho.md">
<details open><summary><h4>भारुचिः ...{Loading}...</h4></summary>
<p>निग्रहस्तुतिः श्लोकद्वयेन । प्रसङ्गाच् चेदम् अपरं साहसप्रकरण एवोच्यते ॥ ८.३८५ ॥</p>
</details>
</div>
<blockquote>
<p><strong>ऋत्विजं यस् त्यजेद् याज्यो जाज्यं चर्त्विक् त्यजेद् यदि ।</strong><br>
<strong>शक्तं कर्मण्य् अदुष्टं च तयोर् दण्डः शतं सतम्  ॥ ८.३८६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/388_RtvijaM_yas.md">
<details open><summary><h4>भारुचिः ...{Loading}...</h4></summary>
<p>ऋज्वर्थः श्लोकः ॥ ८.३८६ ॥</p>
</details>
</div>
<blockquote>
<p><strong>न माता न पिता न स्त्री न पुत्रस् त्यागम् अर्हति ।</strong><br>
<strong>त्यजन्न् अपतितान् एतान् राज्ञा दण्ड्यः शतानि षट्  ॥ ८.३८७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/389_na_mAtA.md">
<details open><summary><h4>भारुचिः ...{Loading}...</h4></summary>
<p>प्रायश्चित्तप्राप्ताव् अकुर्वन्तस् तानि त्याज्या न तु द्वेषादिना ॥ ८.३८७ ॥</p>
</details>
</div>
<blockquote>
<p><strong>आश्रमेषु द्विजातीनां कार्ये विवदतां मिथः ।</strong><br>
<strong>न विब्रूयान् नृपो धर्मं चिकीर्षन् हितम् आत्मनः  ॥ ८.३८८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/390_AshrameShu_dvijAtInAm.md">
<details open><summary><h4>भारुचिः ...{Loading}...</h4></summary>
<p>तपस्विव्ध्यर्थः श्लोकः ॥ ८.३८८ ॥</p>
</details>
</div>
<blockquote>
<p><strong>यथार्हम् एतान् अभ्यर्च्य ब्राह्मणैः सह पार्थिवः ।</strong><br>
<strong>सान्त्वेन प्रशमय्यादौ स्वधर्मं प्रतिपादयेत् ॥ ८.३८९ ॥</strong><br>
<strong>प्रतिवेश्यानुवेश्यौ च कल्याणे विंसति (?) द्विजे ।</strong><br>
<strong>अर्हाव् अभोजयन् विप्रो दण्डं अर्हति माषकम्  ॥ ८.३९० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/392_prativeshyAnuveshyau_cha.md">
<details open><summary><h4>भारुचिः ...{Loading}...</h4></summary>
<p>पार्श्ववेश्मानाव् अप्य् अर्थगृहीतौ विज्ञेयौ । अन्यस् तु पाठान्तरे ऽर्थम् आह्<strong>आनुवेश्यस्</strong> तदनुगामी । <strong>प्रतिवेश्यस्</strong> तत्सम्मुखः ॥ ८.३९० ॥</p>
</details>
</div>
<blockquote>
<p><strong>श्रोत्रियः श्रोत्रियं साधुं भूतिकृत्येष्व् अभोजयेत् ।</strong><br>
<strong>तद् अन्नं द्विगुणं दाप्यो हैर्ण्यं चैव माषकम्  ॥ ८.३९१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/393_shrotriyaH_shrotriyam.md">
<details open><summary><h4>भारुचिः ...{Loading}...</h4></summary>
<p>&gt; <strong>श्रोत्रियः श्रोत्रियं साधुं भूतिकृत्येष्व् अभोजयेत् ।</strong></p>
<p>असमीपगृहम् अप्य् एकग्रामम् ।</p>
<p>&gt; <strong>तद् अन्नं द्विगुणं दाप्यो हैर्ण्यं चैव माषकम्  ॥ ८.३९१ ॥</strong></p>
<p>अर्हब्राह्मणातिक्रमदण्डो ऽयम् । <strong>भूतिकृत्येष्व्</strong> इति वचनाद् आरम्भसामर्थ्याच् च पूर्वस्मात् कल्याणान् महत्तरम् इदं विज्ञायते । एतौ च दण्डाव् अर्हादाने सति स्याताम् ॥ ८.३९१ ॥</p>
</details>
</div>
<blockquote>
<p><strong>अन्धो जडः पीठसर्पी सप्तत्या स्थविरश् च यः ।</strong></p></blockquote>
<p>सप्तत्याः प्रभृति स्थविरो गृह्यते ।</p>
<blockquote>
<p><strong>श्रोत्रियेषूपकुर्वंश् च न दाप्यः केनचित् करम्  ॥ ८.३९२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/394_andho_jaDaH.md">
<details open><summary><h4>भारुचिः ...{Loading}...</h4></summary>
<p>अब्राह्मणा अपि सन्तः ब्राह्मणा अपि वानर्हन्तः ॥ ८.३९२ ॥</p>
</details>
</div>
<blockquote>
<p><strong>श्रोत्रियं व्याधितार्तौ च बालवृद्धाव् अकिंचनम् ।</strong><br>
<strong>महाकुलीनम् आर्यं च राजा संपूजयेत् सदा  ॥ ८.३९३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/395_shrotriyaM_vyAdhitArtau.md">
<details open><summary><h4>भारुचिः ...{Loading}...</h4></summary>
<p><strong>श्रोत्रियः</strong> शास्त्रप्रसिद्ध्या ब्राह्मणो गृह्यते । व्याधितार्तबालवृद्धाकिंचना अश्रोत्रिया अपि सन्तः । <strong>महाउलीनम्</strong>, [सगुणकुलजातम्], <strong>आर्यं च राजा संपूजयेत् सदा</strong> । प्रकरणात् कराग्रहेण ग्रासाच्छादनेन वा स्थित्यर्थेन । कराग्रहणादिकेन तपस्विश्रोत्रियप्रसङ्गाच् चायं व्यवहारमध्ये कारुधर्म उच्यते ॥ ८.३९३ ॥</p>
</details>
</div>
<blockquote>
<p><strong>[शाल्मलीफल]के श्लक्ष्णे निज्याद् वासांसि नेजकः ।</strong><br>
<strong>न च वासांसि वासोभिर् निर्हरेन् न च वासयेत्  ॥ ८.३९४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/396_shAlmalIphalake_shlaxNe.md">
<details open><summary><h4>भारुचिः ...{Loading}...</h4></summary>
<p>प्रतीतार्थः श्लोकः ॥ ८.३९४ ॥</p>
</details>
</div>
<blockquote>
<p><strong>तन्तुवायो दशपलं दद्याद् एकपलाधिकम् ।</strong><br>
<strong>अतो ऽन्यथा वर्तमानो दाप्यो द्वादशकं दमम्  ॥ ८.३९५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/397_tantuvAyo_dashapalam.md">
<details open><summary><h4>भारुचिः ...{Loading}...</h4></summary>
<p>छिन्नं द्वादशगुणं दाप्यः । एवं सर्वद्रव्याणां लोहादीनां छेदने । साहसप्रकरणे च तत्सादृश्याद् इमौ श्लोकाव् उच्येते ॥ ८.३९५ ॥</p>
</details>
</div>
<blockquote>
<p><strong>शुल्कस्थानेषु कुशलाः सर्वपण्यविचक्षणाः ।</strong><br>
<strong>कुर्युर् अर्घं यथापण्यं ततो विंशं नृपो हरेत्  ॥ ८.३९६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/398_shulkasthAneShu_kushalAH.md">
<details open><summary><h4>भारुचिः ...{Loading}...</h4></summary>
<p>द्रव्यस्यागमनिर्गमे देशकालापेक्षया अर्घनिपातेन विंशभागः शुल्कः ॥ ८.३९६ ॥</p>
</details>
</div>
<blockquote>
<p><strong>राज्ञः प्रख्यातभाण्डानि प्रतिषिद्धानि यानि च ।</strong><br>
<strong>तानि निर्हरतो लोभात् सर्वहारं हरेन् नृपः  ॥ ८.३९७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/399_rAjnaH_prakhyAtabhANDAni.md">
<details open><summary><h4>भारुचिः ...{Loading}...</h4></summary>
<p>यद् यत्र प्रचुरं यत्र च दुर्लभं तत् तस्य राज्ञः <strong>प्रख्यातं</strong> भवति । तथोदीच्येष्व् आजानेया अश्वाः, कुंकुमं काश्मीरेषु, प्राच्येष्व् अगरुकर्पूरादि तदन्यत्र न निर्हार्यम् । अनिर्हृतं हि दुर्लभत्वात् । इतरेतरं राज्ञां कार्यप्रतिबन्धाद् उपायनं भवति । यस्य च धर्मार्थोपायनस्य धर्मजनकस्यार्थजनकस्य च क्रयविक्रयप्रतिषेधो राज्ञा कृतो भवति । यथा माक्षिकस्य मधुनः । तच् च न निर्हर्यम् । वणिग्भिर् निर्हरतो नृपः सर्वभागं हरेत् ॥ ८.३९७ ॥</p>
</details>
</div>
<blockquote>
<p><strong>शुल्कस्थानं परिहरण्ण् अकाले क्रयविक्रयी ।</strong><br>
<strong>मिथ्यावादी च संख्याने दाप्यो ऽष्टगुणम् अत्ययम्  ॥ ८.३९८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/400_shulkasthAnam_pariharann.md">
<details open><summary><h4>भारुचिः ...{Loading}...</h4></summary>
<p>कः शक्ष्यति काले दिवा शुल्कस्थानं परिहर्तुम् इति स्वभावसिद्धं कालम् अनुवदति । न त्व् एतेन ततो ऽन्यकालो ऽभ्यनुज्ञायते, दिवाकाले परिहरतो न दोष इति । शुल्कम् अष्टगुणं दाप्यम् । तथा यावती संख्या तावतीम् अप्य् अष्टगुणां दापयेत् मिथावचनेन । आगमोपयोगौ द्रव्यस्यानियताव् इतीदम् उच्यते ॥ ८.३९८ ॥</p>
</details>
</div>
<blockquote>
<p><strong>आगमं निर्गमं स्थानं तथा वृद्धिक्षयाव् उभौ ।</strong><br>
<strong>विचार्य सर्वपण्यानां कारयेत् क्रयविक्रयौ  ॥ ८.३९९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/401_Agaman_nirgamam.md">
<details open><summary><h4>भारुचिः ...{Loading}...</h4></summary>
<p>आगमादि द्रव्यस्यापेक्ष्य क्रयिविक्रयिणोश् च वृद्धिक्षयौ तयोर् अर्घनिपातेन क्रयविक्रयौ कारयेत् ॥ ८.३९९ ॥</p>
</details>
</div>
<blockquote>
<p><strong>पञ्चरात्रे पञ्चरात्रे पक्षे पक्षे तथागते ।</strong><br>
<strong>कुर्वीत चैषां प्रत्यक्षम् अर्घसंस्थापनं नृपः  ॥ ८.४०० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/402_pancharAtre_pancharAtre.md">
<details open><summary><h4>भारुचिः ...{Loading}...</h4></summary>
<p><em>आगमोपयोगौ द्रव्यस्यानियताव् इत्य् अत इदम् उच्यते ।</em></p>
</details>
</div>
<blockquote>
<p><strong>तुला मानं प्रतीमानं सर्वं पार्थिवलक्षितम् ।</strong><br>
<strong>षट्सु षट्सु च माएषु पुनर् एतत् परीक्षयेत्  ॥ ८.४०१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/403_tulAmAnam_pratImAnam.md">
<details open><summary><h4>भारुचिः ...{Loading}...</h4></summary>
<p>त्रयम् अप्य् एतद् राजमुद्राङ्कितम् अनाधृष्यं भवति । ऋज्व् अन्यत् ॥ ८.४०१ ॥</p>
</details>
</div>
<blockquote>
<p><strong>पणं यानं तरे दाप्यं पौरुषो ऽर्धपणं भरः ।</strong><br>
<strong>पादं पशुश् च योषिच् च पादार्धं रक्तकः पुमान्  ॥ ८.४०२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/404_paNaM_yAnam.md">
<details open><summary><h4>भारुचिः ...{Loading}...</h4></summary>
<p>रिक्तं <strong>यानं</strong> रथादि पणं दद्यात् । पुरुषवाह्यो भारो ऽर्धपणम् । प्रकृतस्य पणस्य <strong>पादं पशुश् च</strong> रिक्तका <strong>योषिच् च</strong> । <strong>पादार्धं रिक्तकः पुमान्</strong> ॥ ८.४०२ ॥</p>
</details>
</div>
<blockquote>
<p><strong>भाण्डपूर्णानि यानानि तार्यं दाप्यानि सारतः ।</strong><br>
<strong>रिक्तभाण्डानि यत् किंचित् पुमांसश् चापरिच्छदाः  ॥ ८.४०३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/405_bhANDapUrNAni_yAnAni.md">
<details open><summary><h4>भारुचिः ...{Loading}...</h4></summary>
<p>कर्मद्रव्यानुरूप्येण पूर्णानि यानानि दद्युः । अपरिच्छदा अपि यत् किंचिद् दद्युः । रिक्तकस्यैको ऽर्धपादः ॥ ८.४०३ ॥</p>
</details>
</div>
<blockquote>
<p><strong>दीर्घे ऽध्वनि यथाकालं यथादेशं तरो भवेत् ।</strong><br>
<strong>नदीतीरेषु तद् विद्यात् समुद्रे नास्ति लक्षणम्  ॥ ८.४०४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/406_dIrghAdhvani_yathAdesham.md">
<details open><summary><h4>भारुचिः ...{Loading}...</h4></summary>
<p>दीर्घे यातव्ये ऽध्वनि कल्प्यस् तरः क्षयलाभान् अवेक्ष्य । तथा नदीवैपुल्यम् अपेक्ष्य पारगमने । ऋज्व् अन्यत् ॥ ८.४०४ ॥</p>
</details>
</div>
<blockquote>
<p><strong>गर्भिणी तु द्विमासादिस् तथा प्रव्रजितो मुनिः ।</strong><br>
<strong>ब्राह्मणा लिङ्गिनश् चैव न दाप्यास् तारिकं तरे  ॥ ८.४०५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/407_garbhiNI_tu.md">
<details open><summary><h4>भारुचिः ...{Loading}...</h4></summary>
<p>प्रतीतार्थः श्लोकः ॥ ८.४०५ ॥</p>
</details>
</div>
<blockquote>
<p><strong>यन् नावि किंचिद् दाशानां विशीर्येतापराधतः ।</strong><br>
<strong>तद् दाशैर् एव दातव्यं समागम्य स्वत्ॐशतः (?)  ॥ ८.४०६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/408_yan_nAvi.md">
<details open><summary><h4>भारुचिः ...{Loading}...</h4></summary>
<p>निगदव्याख्यातः श्लोकः ॥ ८.४०७ ॥</p>
</details>
</div>
<blockquote>
<p><strong>एष नौयायिनाम् उक्तो व्यवहारस्य निर्णयः । <br>
दाशापराधतस् तोये दैविके नास्ति निग्रहः  ॥ ८.४०७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/409_eSha_nauyAyinAm.md">
<details open><summary><h4>भारुचिः ...{Loading}...</h4></summary>
<p>न किंचिद् वक्तव्यं स्फुटत्वाच् छ्लोकस्य ॥ ८.४०७ ॥</p>
</details>
</div>
<blockquote>
<p><strong>वाणिज्यं कारयेद् वैश्यं कुसीदं कृषिम् एव च ।</strong><br>
<strong>पशूनां रक्षणं चैव दास्यं सूद्रं द्विजन्मनाम्  ॥ ८.४०८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/410_vANijya~N_kArayed.md">
<details open><summary><h4>भारुचिः ...{Loading}...</h4></summary>
<p>वैश्यशूद्रौ वाणिज्यादिस्वकर्माकुर्वाणौ बलाद् राज्ञा कारयितव्यौ । अकुर्वाणौ च दण्डदण्ड्यौ स्याताम् । एवमर्थश् च राजधर्मे[षु पु]न[रारम्भः] ॥ ८.४०८ ॥</p>
</details>
</div>
<blockquote>
<p><strong>क्षत्रियं चैव वैश्यं च ब्राह्मणो वृत्तिकर्शितौ ।</strong><br>
<strong>बिभृयाद् आनृशंस्येन स्वानि कर्माणि कारयन्  ॥ ८.४०९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/411_xatriya~n_chaiva.md">
<details open><summary><h4>भारुचिः ...{Loading}...</h4></summary>
<p>न तु दासकर्मणा वासोभाण्डधावनादिना । येन दासकर्मप्रतिषेधार्थो [कारयन्] इमौ स्वानि कर्माण्य् आनृशंस्येन भरणीयाव् एव ॥ ८.४०९ ॥</p>
</details>
</div>
<blockquote>
<p><strong>दास्यं तु दारयन् मोहाद् ब्राह्मणः संस्कृतान् द्विजान् ।</strong><br>
<strong>अनिच्छतः प्रभावत्वाद् राज्ञा दाप्यः शतानि षट्  ॥ ८.४१० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/412_dAsyan_tu.md">
<details open><summary><h4>भारुचिः ...{Loading}...</h4></summary>
<p>द्विजग्रहणाच् चात्र ब्राह्मणो ऽपि समानत्वा[द् । न] चैते इच्छन्तो ऽनिच्छन्तो वा दास्यं कारयितव्याः । एतावांस् तु विशेषः । अनिच्छतां करणे ऽयं दण्डः । इच्छतां तु करणे कल्पयितव्यः । एवम् अर्थं च राजधर्मेषूक्तम् इदम् इति ॥ ८.४१० ॥</p>
</details>
</div>
<blockquote>
<p><strong>शूद्रं तु कारयेद् दास्यं क्रीतम् अक्रीतम् एव वा ।</strong><br>
<strong>दास्यायैव हि सृष्टो ऽसौ ब्राह्मणस्य स्वयंभुवा  ॥ ८.४११ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/413_shUdran_tu.md">
<details open><summary><h4>भारुचिः ...{Loading}...</h4></summary>
<p>भक्तदासक्रीतयोर् अयं कर्तव्यतायां विशेषो नास्ति । ब्राह्मणग्रहणं च द्विजातिप्रदर्शनार्थम् ॥ ८.४११ ॥</p>
<p><em>एवं च सति —</em></p>
</details>
</div>
<blockquote>
<p><strong>न स्वामिना निसृष्टो ऽपि शूद्रो दास्याद् विमुच्यते ।</strong><br>
<strong>निसर्गजं हि तत् तस्य कस् तं तस्माद् अपोहति  ॥ ८.४१२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/414_na_svAminA.md">
<details open><summary><h4>भारुचिः ...{Loading}...</h4></summary>
<p>यथैवाध्यापनादि ब्राह्मणादीनां निसर्गजम् एवं शूद्रस्य [दास्यम्] । यथैतत् तेन कर्तव्यम् इत्य् उक्तम् एव शास्त्रे ॥ ८.४१२ ॥</p>
<p><em>तत्प्रसङ्गेन चेमे <strong>दासयोनय</strong> उच्यन्ते ।</em></p>
</details>
</div>
<blockquote>
<p><strong>ध्वजाहृतो भक्तदासो गृहजः क्रीतदत्त्रिमौ ।</strong><br>
<strong>पैत्रिको दण्डदासश् च सप्तैते दासयोनयः  ॥ ८.४१३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/415_dhvajAhRto_bhaktadAso.md">
<details open><summary><h4>भारुचिः ...{Loading}...</h4></summary>
<p><strong>ध्वजाहृतो</strong> युद्धनिर्जितः । <strong>भक्तदास</strong> उदरप्रविष्टः । <strong>गृहजो</strong> दासीपुत्रः । <strong>कृईतदत्त्रिमौ</strong> प्रसिद्धौ । <strong>पैत्रिको</strong> दासीपुत्रः पितृपर्यायागतः । दण्डदासस् त्व् अविद्यमानधनो दण्डितः दण्डेनात्मानं प्रवेशयति । एताः सप्त <strong>दासयोनयः</strong> । आसाम् मध्ये अन्यतमयाप्य् उपेतो दासाख्यं लभते । यस् तु विद्यमानविभवः शूद्रः स्वशक्त्या जीवति नासौ परमार्थतो दासो वेदितव्यः । इतरथास्यानर्थक्यम् अस्य दासयोन्यर्थस्य श्लोकस्य स्यात् ॥ ८.४१३ ॥</p>
</details>
</div>
<blockquote>
<p><strong>भार्या पुत्रश् च दासश् च त्रय एवाधनाः स्मृताः  ।</strong><br>
<strong>यत् ते समधिगच्छन्ति यस्य ते तस्य तद् धनम्  ॥ ८.४१४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/416_bhAryA_putrash.md">
<details open><summary><h4>भारुचिः ...{Loading}...</h4></summary>
<p>भार्यापुत्रग्रहणम् अत्र दासदृष्टान्तर्थं तत्समानत्वाद् एतत्प्रकरणे ऽस्वार्थम् । एवं च सति त्रयाणाम् अप्य् एषां निर्धनत्वं न परमार्थतः । किं तर्हि ततनुज्ञातद्र[व्य]व्यवहारार्थं विज्ञेयम् । कस्य पुनर् हेतोः । येन यद् उपार्ज्यते न तत् तस्माद् व्यावर्तयितुं शक्यते । अद्रव्यत्वे चैषां पुत्रादीनां कर्मभिर् असंबन्धः स्यात् । न चैतद् इष्टम्, शास्त्रशिष्टत्वात् तेषां कर्मणः । एवं च सति गौणम् एषां निर्धनत्वं विज्ञेयम् । उत्तरार्थं च ॥ ८.४१४ ॥</p>
<p><em>यतश् चैतद् एवम् अतः ।</em></p>
</details>
</div>
<blockquote>
<p><strong>विस्रब्धं ब्राह्मणः शूद्राद् द्रव्योपादानम् आचरेत् ।</strong><br>
<strong>न हि तस्यास्ति किंचित् स्वं भर्तृहार्यधनो हि सः  ॥ ८.४१५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/417_visrabdham_brAhmaNaH.md">
<details open><summary><h4>भारुचिः ...{Loading}...</h4></summary>
<p>दासाधिकाराद् दासः । शूद्रात् तस्मात् तत्स्वामिने । नाब्राह्मणस्य प्रतिग्रहपक्षो द्रष्टव्यो ब्राह्मणस्य स्वदासप्रतिग्रहः । अथ वेतरस्माच् छूद्राद् अदासाल् लघीयान् अयं प्रतिग्रहो विज्ञेयः । न ह्य् अकस्मात् ततः प्रशंसावर्षवचनं युक्तम् । न तु शूद्रस्येत्तंभूतस्यापि द्विजातिभिः साम्यं युक्तं कर्तुम् इति । यत एवमभिप्राय एवायं निर्देशो वेदितव्यः ॥ ८.४१५ ॥</p>
</details>
</div>
<blockquote>
<p><strong>वैश्यशूद्रौ प्रयत्नेन स्वानि कर्माणि कारयेत् ।</strong><br>
<strong>तौ हि च्युतौ स्वधर्मेभ्यः क्षोभयेताम् इदं जगत्  ॥ ८.४१६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/418_vaishya-shUdrau_prayatnena.md">
<details open><summary><h4>भारुचिः ...{Loading}...</h4></summary>
<p>&ldquo;वाणिज्यं कारयेद् विश्यम्&rdquo; इत्य् अस्य श्लोकस्य प्रकरणात् प्रयत्नतः स्वकर्म कारयितव्या [इति] विशेषेणादाव् उक्तस्यायम् उपसंहारार्थः श्लोकः । अथ वा शूद्रो द्वैजातं कर्म कुर्वन् धर्मसंकराज् जगतो महद् भयं विदधाति । वैश्यो ऽपि कृष्यादिष्व् अवर्तमानो ऽन्नादिक्षयात् । तस्माद् इमौ राज्ञा प्रयत्नतः स्वकर्मकारयितव्यौ विशेषेण । न च तयोर् निर्देशाद् ब्राह्मणक्षत्रिययोर् एतद् अनुपदिष्टं भवति । विशेषार्थश् चारम्भो वैश्यशूद्रयोर् विज्ञेयः ॥ ८.४१६ ॥</p>
</details>
</div>
<blockquote>
<p><strong>अहन्य् अहन्य् अवेक्षेत कर्मान्तान् वाहनानि च ।</strong><br>
<strong>आयव्ययौ च नियताव् आकरान् कोशम् एव च  ॥ ८.४१७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/419_ahany_ahany.md">
<details open><summary><h4>भारुचिः ...{Loading}...</h4></summary>
<p>लोकस्थित्यर्थस्य राज्यतन्त्रहेतोश् च पौरजानपदानां व्यवहारजातस्यानुरोधेनेति व्यवहारदर्शन[ं कृत्वा] ॥ ८.४१७ ॥</p>
</details>
</div>
<blockquote>
<p><strong>एवं सर्वान् इमान् राजा व्यवहारान् समापयन् ।</strong><br>
<strong>व्यपोह्य किल्बिषं सर्वं प्राप्नोति परमां गतिम्  ॥ ८.४१८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/08/420_evaM_sarvAn.md">
<details open><summary><h4>भारुचिः ...{Loading}...</h4></summary>
<p>राज्ञो यथोक्तव्यवहारदर्शनस्य शास्त्रसामर्थ्यात् फलविधिर् अयम् । तदनुष्ठा[न सामा]न्याच् चायं व्यवहारोपसंहारः पूर्वेषां व्यवहारनित्तानाम् अपरिसमाप्तेष्व् अपि व्यवहारास्पदेषु स्त्रीपुंधर्मप्रभृतिषु चतुर्ष्व् अपीति ॥ ८.४१८ ॥</p>
<p><strong>इति भारुचेः कृताव् अष्टमो ऽध्यायः ।</strong></p>
</details>
</div>

  </div>
</article>


        

        



    <aside class="card border noPrint" id="section-tree-item-dharmaH_smRtiH_manuH_bhAruchiH_08_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/smRtiH/manuH/bhAruchiH/08/">०८ </a>
            <a data-toggle="collapse" href="#section-tree-item-body-dharmaH_smRtiH_manuH_bhAruchiH_08_md" role="button" aria-expanded="false" aria-controls="section-tree-item-body-dharmaH_smRtiH_manuH_bhAruchiH_08_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_smRtiH_manuH_bhAruchiH_08_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०८</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
