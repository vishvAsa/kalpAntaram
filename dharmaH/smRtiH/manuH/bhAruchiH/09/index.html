<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ०९</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/smRtiH/manuH/bhAruchiH/09/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/smRtiH/manuH/bhAruchiH/09/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/smRtiH/manuH/bhAruchiH/09/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="०९">
  <meta property="og:description" content="**नवमो ऽध्यायः **
पुरुषस्य स्त्रियाश् चैव धर्म्ये वर्त्मनि तिष्ठतोः ।
संयोगे विप्रयोगे च धर्मान् वक्ष्यामि शास्वतान् ॥ ९.१ ॥
भारुचिः ...{Loading}... धर्म्ये वर्त्मनीत्य् अन्योन्याव्यभिचारलक्षणे तिष्ठतोर् दम्पत्योः संयोगे जीवति पत्यौ संनिहिते वा विप्रयोगे च मृते प्रोषिते वा तयोर् धर्मान् वक्ष्यामि नियोगवृत्तिनियमादीन् । शाश्वतग्रहणं चानयोर् अनुष्ठानस्तुत्यर्थम् । इदं तावत् प्राक् प्रसिद्धम् एव ॥ ९.१ ॥
यथा ।
अस्वतन्त्राः स्त्रियः कार्याः पुरुषैः स्वैर् दिवानिशम् ।
विषये सज्जमानाश् च संस्थाप्या आत्मनो वशे ॥ ९.२ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="०९">
  <meta itemprop="description" content="**नवमो ऽध्यायः **
पुरुषस्य स्त्रियाश् चैव धर्म्ये वर्त्मनि तिष्ठतोः ।
संयोगे विप्रयोगे च धर्मान् वक्ष्यामि शास्वतान् ॥ ९.१ ॥
भारुचिः ...{Loading}... धर्म्ये वर्त्मनीत्य् अन्योन्याव्यभिचारलक्षणे तिष्ठतोर् दम्पत्योः संयोगे जीवति पत्यौ संनिहिते वा विप्रयोगे च मृते प्रोषिते वा तयोर् धर्मान् वक्ष्यामि नियोगवृत्तिनियमादीन् । शाश्वतग्रहणं चानयोर् अनुष्ठानस्तुत्यर्थम् । इदं तावत् प्राक् प्रसिद्धम् एव ॥ ९.१ ॥
यथा ।
अस्वतन्त्राः स्त्रियः कार्याः पुरुषैः स्वैर् दिवानिशम् ।
विषये सज्जमानाश् च संस्थाप्या आत्मनो वशे ॥ ९.२ ॥">
  <meta itemprop="wordCount" content="13710">
  <meta name="twitter:card" content="summary">
  <meta name="twitter:title" content="०९">
  <meta name="twitter:description" content="**नवमो ऽध्यायः **
पुरुषस्य स्त्रियाश् चैव धर्म्ये वर्त्मनि तिष्ठतोः ।
संयोगे विप्रयोगे च धर्मान् वक्ष्यामि शास्वतान् ॥ ९.१ ॥
भारुचिः ...{Loading}... धर्म्ये वर्त्मनीत्य् अन्योन्याव्यभिचारलक्षणे तिष्ठतोर् दम्पत्योः संयोगे जीवति पत्यौ संनिहिते वा विप्रयोगे च मृते प्रोषिते वा तयोर् धर्मान् वक्ष्यामि नियोगवृत्तिनियमादीन् । शाश्वतग्रहणं चानयोर् अनुष्ठानस्तुत्यर्थम् । इदं तावत् प्राक् प्रसिद्धम् एव ॥ ९.१ ॥
यथा ।
अस्वतन्त्राः स्त्रियः कार्याः पुरुषैः स्वैर् दिवानिशम् ।
विषये सज्जमानाश् च संस्थाप्या आत्मनो वशे ॥ ९.२ ॥">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/smRtiH\/manuH\/bhAruchiH\/09\/".replace(basePath, "/");
  pageVars.pageParams = {};
  pageVars.pageSource = "dharmaH\/smRtiH\/manuH\/bhAruchiH\/09.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/smRtiH/manuH/bhAruchiH/09/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ०९</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०९">०९</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/smRtiH/manuH/bhAruchiH/09.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>**नवमो ऽध्यायः **</p>
<blockquote>
<p><strong>पुरुषस्य स्त्रियाश् चैव धर्म्ये वर्त्मनि तिष्ठतोः ।</strong><br>
<strong>संयोगे विप्रयोगे च धर्मान् वक्ष्यामि शास्वतान्  ॥ ९.१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/001_puruShasya_striyAsh.md">
<details open><summary><h4>भारुचिः ...{Loading}...</h4></summary>
<p>धर्म्ये वर्त्मनीत्य् अन्योन्याव्यभिचारलक्षणे तिष्ठतोर् दम्पत्योः संयोगे जीवति पत्यौ संनिहिते वा विप्रयोगे च मृते प्रोषिते वा तयोर् धर्मान् वक्ष्यामि नियोगवृत्तिनियमादीन् । शाश्वतग्रहणं चानयोर् अनुष्ठानस्तुत्यर्थम् । इदं तावत् प्राक् प्रसिद्धम् एव ॥ ९.१ ॥</p>
<p><em>यथा</em> ।</p>
</details>
</div>
<blockquote>
<p><strong>अस्वतन्त्राः स्त्रियः कार्याः पुरुषैः स्वैर् दिवानिशम् ।</strong><br>
<strong>विषये सज्जमानाश् च संस्थाप्या आत्मनो वशे  ॥ ९.२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/002_asvatantrAH_striyaH.md">
<details open><summary><h4>भारुचिः ...{Loading}...</h4></summary>
<u>नन्व् आसाम्</u> अस्वातन्त्र्यं स्त्रीधर्मे निष्ठम् एव पञ्चमे ऽध्याये ।
<p><u>सत्यम्</u> । स्त्रीधर्मा एव ते । इमे तु वक्ष्यमाणाः स्त्रीपुंसयोः । तथा च सति प्रतिज्ञेयं पुरुषस्य् स्त्रियाश् चैवेति । शास्त्रानुक्रमण्यां चैवम् एवोक्तम् । &ldquo;साक्षिप्रश्नविधानं च धर्मः स्त्रीपुंसयोस् तथा&rdquo; इति । पुनश् च व्यवहारानुक्रण्याम् अष्टमे ऽध्याये समस्तयोर् एव निर्देशः । &ldquo;स्त्रीपुंधर्मो विभागश् च&rdquo; इति । अथ वोत्तरार्थम् एतत् स्यात् । एवं च सति यद् उक्तम् आसां स्त्रीधर्मेषु पारतन्त्र्यं तत् कुतः स्याद् इत्य् अत इदं तत्संबन्धेनोच्यते ॥ ९.२ ॥</p>
</details>
</div>
<blockquote>
<p><strong>पिता रक्षति कौमारे भर्ता रक्षति यौवने ।</strong><br>
<strong>पुत्रस् तु स्थविरे भावे न स्त्री स्वातन्त्र्यम् अर्हति  ॥ ९.३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/003_pitA_raxati.md">
<details open><summary><h4>भारुचिः ...{Loading}...</h4></summary>
<p>एवं च सति [न] राजनि भर्तर्य् एव वासाम् अस्वातन्त्र्यम्, किं तर्हि यथावयः पित्रादिषु । तत्संरक्षणपरे च वाक्ये न पित्रादयो वयोविभागाश्रयेण हित्रादिस्त्रीणां रक्षितारो नियम्यन्ते । एवं च सति सर्वदा सर्वेषां तद्रक्षणोपदेशो ऽयं सामर्थ्याद् विज्ञेयः । सर्वत्र लड् द्रष्टव्यो विध्यर्थे रक्षेद् इत्य् एवं छान्दसत्वाविशेषात् । स्मृतेर् युक्तं तल्लक्षणम् अत्र । यतश् चैतद् एवम् अतः ॥ ९.३ ॥</p>
</details>
</div>
<blockquote>
<p><strong>काले ऽदाता पिता वाच्यो वाच्यश् चानुपयन् पतिः ।</strong><br>
<strong>मृते भर्तरि पुत्रस् तु वाच्यो मातुर् अरक्षिता  ॥ ९.४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/004_kAle.adAtA.md">
<details open><summary><h4>भारुचिः ...{Loading}...</h4></summary>
<p>सर्वदा तत्संरक्षणम् अकुर्वन्तः कन्यादानादि च यथासंभवं वाच्या वचनीयाः स्युः । यत एतद्दोषपरिहारार्थम् एभिः ॥ ९.४ ॥</p>
</details>
</div>
<blockquote>
<p><strong>सूक्ष्मेभ्यो ऽपि प्रसङ्गेभ्यः स्त्रियो रक्ष्या विशेषतः ।</strong><br>
<strong>द्वयोर् हि कुलयोः शोकम् आवहेयुर् अरक्षिताः  ॥ ९.५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/005_sUxmebhyo.api.md">
<details open><summary><h4>भारुचिः ...{Loading}...</h4></summary>
<p>सूक्ष्मप्रसङ्गाश् चासां व्यभिचारहेतवो लोके प्रसिद्धाः परिव्राजिकादिसंसर्गाख्याः अननुशिष्टा अपि ॥ ९.५ ॥</p>
</details>
</div>
<blockquote>
<p><strong>इमं हि सर्ववर्णानां पश्यन्तो धर्मम् उत्तमम् ।</strong><br>
<strong>यतन्ते रक्षितुं भार्यां भर्तारो दुरबला अपि  ॥ ९.६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/006_imaM_hi.md">
<details open><summary><h4>भारुचिः ...{Loading}...</h4></summary>
<p>किं पुनर् इतरे । तच् च धर्मोत्तमत्वं स्त्रीरक्xअणस्य यथा भवति तथेदम् अधुनोच्यते सर्वर्थम् ॥ ९.६ ॥</p>
</details>
</div>
<blockquote>
<p><strong>स्वां प्रसूतिं चरित्रं च कुलम् आत्मानम् एव च ।</strong><br>
<strong>स्वं च धर्मं प्रयत्नेन जायां रक्षन् हि रक्षति  ॥ ९.७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/007_svAm_prasUtim.md">
<details open><summary><h4>भारुचिः ...{Loading}...</h4></summary>
<p>स्वां प्रसूतिम् अपत्यशुद्धिं जायां रक्षन् हि रक्षति यथा तथैव । चरित्रम् आचारम् । भार्या संरक्षणियेत्य् एवम् । कुलं च पूर्वपुरुषान् । आत्मानं च, प्रेतं सन्तम् असंकीर्णापत्यपिण्डोदकरियया, जीवन्तं चापत्यसंकरपरिहारेण । तथा च स्मृत्यन्तर-</p>
</details>
</div>
<blockquote>
<p>अभिरूपाः कुले जाता विद्याशीलसमन्विताः ।<br>
सत्पुत्रशिष्यास् त्रायन्ते मातरं पितरं गुरुम् ॥</p></blockquote>
<p>स्वधर्मं श्रौतं येनासंकीर्णापत्यस्याधानादिभिर् अधिकारः भवति गौणं वा तद् इति वक्ष्यामः । नामधेयं च स्त्रियाः संरक्षणार्थवादी कुर्वन्न् इदम् आह ॥ ९.७ ॥</p>
<blockquote>
<p><strong>पतिर् भार्यां संप्रविश्य गर्भो भूत्वेह जायते ।</strong><br>
<strong>जायायास् तद् धि जायात्वं यद् अस्यां जायते पुनः  ॥ ९.८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/008_patir_bhAryAm.md">
<details open><summary><h4>भारुचिः ...{Loading}...</h4></summary>
<p>वेदस्मृतिशास्त्रन्यायविरोधश् चायम् अर्थवादो भार्यासंरक्षणार्थः । तथा च प्रकरणम् । दृष्टश् चायं लोकप्रवादस् तत्संरक्षणार्थः । अपरो ऽर्थवाद उच्यते ॥ ९.८ ॥</p>
</details>
</div>
<blockquote>
<p><strong>यादृशं भजते हि स्त्री सुतं सूते तथाविधम् ।</strong><br>
<strong>तस्मात् प्रजाविशुद्ध्यर्थं स्त्रियं सूते तथाविधम्  ॥ ९.९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/009_yAdRsham_bhajate.md">
<details open><summary><h4>भारुचिः ...{Loading}...</h4></summary>
<p>तत्संरक्षणाच् चापत्यशुद्ध्या सर्वकर्माधिकारो ऽत्यन्तोत्कर्षप्रयोजनो यस्मात् । अतश् चायम् उक्तो मुहुर् मुहुर् आदरेण तत्संरक्षणे ॥ ९.९ ॥</p>
</details>
</div>
<blockquote>
<p><strong>[न कश्चिद् योषितः शक्तः प्र]सह्य परिरक्षितुम् ।</strong><br>
<strong>एतैर् उपाययोगैस् तु शक्याः स्युःपरिरक्षितुम्  ॥ ९.१० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/010_na_kash.md">
<details open><summary><h4>भारुचिः ...{Loading}...</h4></summary>
<p>पूर्वापरविरोधः शास्त्रे न न्याय्यो भिन्नप्रकरणे ऽपि, किं पुनर् एकप्रकरणे । यत एव[ं न कश्चिद्] योषितः शक्तः प्रसह्य परिरक्षितुम् इतीदं वक्ष्यमाणोपय(?)स्तुत्यर्थम् । एवं च पूर्वं स्त्रीसंरक्षणोपदेशो न विरुध्यते ॥ ९.१० ॥</p>
<p><em>के पुनस् तद्रक्षणोपायाः । यतस् तान् दर्शयति ।</em></p>
</details>
</div>
<blockquote>
<p><strong>अर्थसंरहणे चैनां व्यये चैव नियोजयेत् ।</strong><br>
<strong>सौचे (?) धर्मे ऽन्नपक्त्यां च पारिणह्यस्य चेक्षणे  ॥ ९.११ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/011_arthasya_sangrahe.md">
<details open><summary><h4>भारुचिः ...{Loading}...</h4></summary>
<p>पारीणह्यम् आसनशयनोपधानास्त्रणादि &ldquo;पत्नी हि पारीणह्यस्येशे&rdquo; इति श्रुतेः ॥ ९.११ ॥</p>
</details>
</div>
<blockquote>
<p><strong>अरक्षिता गृहे रुद्धाः पुरुषैर् आप्तकारिभिः ।</strong><br>
<strong>आत्मानम् आत्मना यास् तु रक्षेयुस् ताः सुरक्षिताः  ॥ ९.१२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/012_araxitA_gRhe.md">
<details open><summary><h4>भारुचिः ...{Loading}...</h4></summary>
<p>अनन्तरश्लोकोतेन चोपायेनैता <strong>आत्मानम् आत्मना</strong> रक्षन्ति तस्मात् तत्स्तुतिपरम् एवेदम् । न तु गृहोपरोधाप्तपुरुषोपग्रहलक्षणयोस् स्त्रीरकषणहेत्वोर् अयं प्रतिषेधः, सामर्थ्यात् प्रकरणाच् चेति । अथ वा नारीसंदूषणपरिवर्जनस्तुतिपरम् एतत्, <strong>आत्मानम् आत्मना यास् तु रक्षेयुस् ताः सुरक्षिता</strong> इति । यतस् तत्परिवर्जनार्थं तानि दर्शयति ॥ ९.१२ ॥</p>
</details>
</div>
<blockquote>
<p><strong>पानम् दुर्जनसंसर्गः पत्या च विरहो ऽटनम् ।</strong><br>
<strong>स्वप्नो ऽन्यगेहवासश् च नारीसंदूषणानि षट्  ॥ ९.१३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/013_pAnan_durjanasaMsargaH.md">
<details open><summary><h4>भारुचिः ...{Loading}...</h4></summary>
<p>परिवर्जनार्थ एषाम् उपदेशस् तत्पुरुषाणाम् । यतश् च पानादिव्यभिचारकरणेषु वर्तमानाः ॥ ९.१३ ॥</p>
</details>
</div>
<blockquote>
<p><strong>नैता रूपं परीक्षन्ते नासां वयसि संस्थितिः ।</strong><br>
<strong>व्रूपं रूपवन्तं वा पुमान् इत्य् एव भुञ्जते  ॥ ९.१४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/014_naitA_rUpam.md">
<details open><summary><h4>भारुचिः ...{Loading}...</h4></summary>
<p>एतास्व् अवस्थासु वर्तमाना विसंज्ञाः सत्यः । यतः पानादीन् वर्जयेयुः ॥ ९.१४ ॥</p>
</details>
</div>
<blockquote>
<p><strong>पौंश्चल्याच् चलचित्ताच् च नैःस्नेह्याच् च स्वभावतः ।</strong><br>
<strong>रक्षिता यत्नतो ऽपीह भर्तृष्व् एता विकुर्वते  ॥ ९.१५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/015_pauMshchalyAch_chalachittAch.md">
<details open><summary><h4>भारुचिः ...{Loading}...</h4></summary>
<p>आसु पानाद्यवस्थासु । अतो न पूर्वविश्वासात् पानादिषुपेक्ष्याः (?) ॥ ९.१५ ॥</p>
</details>
</div>
<blockquote>
<p><strong>एवं स्वभावं ज्ञात्वासां प्रजापतिनिसर्गजम् ।</strong><br>
<strong>परमं यत्नम् आतिष्ठेत् पुरुषो रक्षणं प्रति  ॥ ९.१६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/016_evaM_svabhAvam.md">
<details open><summary><h4>भारुचिः ...{Loading}...</h4></summary>
<p>व्यभिचारात्मकत्वम् आसां स्वभावतः । अतस् तं विदित्वा नित्यम् एता रक्ष्याः । न विश्वासाद् उपेक्षणीयाः गृहीतविनया इति कृत्वा ॥ ९.१६ ॥</p>
<p><em>यतश् च ।</em></p>
</details>
</div>
<blockquote>
<p><strong>शय्यासनम् अलंकारं कामं क्रोधम् अनार्यताम् ।</strong><br>
<strong>द्रोहभावं कुचर्यां च स्त्रीभ्यो मनुर् अकल्पयत्  ॥ ९.१७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/017_shayyAsanam_alankAram.md">
<details open><summary><h4>भारुचिः ...{Loading}...</h4></summary>
<p>अतश् च युक्तास् ताः प्रयत्नतो रक्षितुम् एवं स्वभावत्वात् । तत्र तु <strong>शय्या</strong> भावो नाधिकरणं सुप्यते ऽस्याम् इति । एवम् आसनालंकारकामक्रोधाः, माक्ये भावप्रत्ययाभावे ऽपि । <strong>अनार्यता द्रोहभाव</strong> इत्य् अत्र स्वशब्देनैव भाव उपदिष्टः । चरणं चर्या <strong>कुचर्या</strong> उत्सिता चर्या । सर्व एते भावाः । एवम् &ldquo;स्वभावं ज्ञात्वासाम्&rdquo; इति प्रकृतत्वाद् अस्य । एवं च सति तन्निन्दावचनं रक्षार्थम् ॥ ९.१७ ॥</p>
<p><em>यतश् च ।</em></p>
</details>
</div>
<blockquote>
<p><strong>नास्ति स्त्रीणां क्रिया मन्त्रैर् इति धर्मे व्यवस्थितम् ।</strong><br>
<strong>निरिन्द्रिया ह्य् अमन्त्राश् च स्त्रियो ऽनृतम् इति स्थितिः  ॥ ९.१८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/018_nA-sti_strINAm.md">
<details open><summary><h4>भारुचिः ...{Loading}...</h4></summary>
<p>&ldquo;अमन्त्रिका तु कार्येयं स्त्रीणाम् आवृद् अशेषतः&rdquo; इत्य् उक्तम् यद् तद् इदम् उच्यते- &ldquo;नास्ति स्त्रीणां क्रिया मन्त्रैः&rdquo; इति । विवाहसंस्कारश् च मन्त्रतः पुरुषसंबन्धापेक्षया न स्वातन्त्र्येण साधारणो वा । यतो न व्याघातः । अर्थवादार्थं चैतन् निन्दावचनम् । इन्द्रियं प्रज्ञाधैर्यादि । तदभावात् स्त्रियो ऽनिन्द्रिया इत्य् उच्यन्ते, नान्यथा । एवं चाबला इत्य् एवम् एताः प्रसिद्धाः । यतो निरिन्द्रिया अमन्त्राश् च स्त्रियः अतस् तासां स्ववीर्यस्याभावात् स्वयम् आत्मसंरक्षणे सामर्थ्यं नास्ति । अमन्त्रत्वाच् च पुरुषवन् मन्त्रवता संस्कारेण शुद्धिर् नास्ति । अमन्त्रत्वाच् च पुरुषवन् मन्त्रवता संस्कारेण शुद्धिर् नास्ति । आत्मसंयमने त्व् आसां सुद्धिर् एषितव्या । अतश् चैता निरिन्द्रिया निर्वीर्या निस्संज्ञत्वान् निर्विज्ञानाः सत्यो ऽनृतशब्देन निन्द्यन्ते । व्यभिचारात्मकत्वेन वा प्रकृतेन ॥ ९.१८ ॥</p>
</details>
</div>
<blockquote>
<p><strong>तथा च श्रुतयो बह्व्यो गदिता निगमेष्व् अपि ।</strong><br>
<strong>स्वालक्षण्यपरीक्षार्थं तासां च शृणुताकृतिम्  ॥ ९.१९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/019_tathA_cha.md">
<details open><summary><h4>भारुचिः ...{Loading}...</h4></summary>
<p><strong>स्वालक्षण्यम्</strong> आसां व्यभिचारः । यतस् तासां व्यभिचार्<strong>आकृतिम्</strong> इमां <strong>शृणुत</strong> ॥ ९.१९ ॥</p>
</details>
</div>
<blockquote>
<p><strong>यन् मे माता प्रलुलुभे विचरन्त्य् अप्[अतिव्रता ।</strong><br>
<strong>तन् मे रेतः पिता वृ]ङ्क्ताम् इत्य् अस्यैतन् निदर्शनम्  ॥ ९.२० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/020_yan_me.md">
<details open><summary><h4>भारुचिः ...{Loading}...</h4></summary>
<p>कस्मिंश्चित् किल कर्मणि यजमान इदम् आह- यद्य् अपि मे माता परपुरुषलोभा व्यभिचारिणी भवेत् तथापि तद् रेतः पितैव मे वृङ्क्ता[म् इति । अस्य]इतन् निदर्शनम्- वेदे ऽपि च स्वभावव्यभिचारित्वं स्त्रीणां दृश्यते । ततस् तत्संरक्षणार्थम् अयं वैदिको निगम उदाहृतः ॥ ९.२० ॥</p>
<p><em>अन्यच् चाह ।</em></p>
</details>
</div>
<blockquote>
<p><strong>ध्यायत्य् अनिष्टं यत् किंचित् पाणि[ग्राहस्य चेतसा ।</strong><br>
<strong>तस्यैष व्यभिचारस्य] निह्नवः सम्यग् उच्यते  ॥ ९.२१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/021_dhyAyaty_aniShTam.md">
<details open><summary><h4>भारुचिः ...{Loading}...</h4></summary>
<p>एवं च मनोव्यभिचारे एतद् विज्ञेयम् । &ldquo;यादृग्गुणेन भर्त्रा स्त्री संयुज्येत यथाविध्&rdquo;, तादृग्व्यभिचारस्य निह्नवः प्रमार्जनं प्रायश्चित्तम् अस्य मन्त्र[द्वारेण] । न केवलं मनोव्यभिचारप्रदर्शकम् एतत्, किं तर्हि कर्मव्यभिचारप्रायश्चित्तम् एव विज्ञेयम् ॥ ९.२१ ॥</p>
</details>
</div>
<blockquote>
<p><strong>यादृग्गुणेन भर्त्रा स्त्री संयुज्येत यथाविधि ।</strong><br>
<strong>तादृēग्गुणा सा भवति समुद्रेणेव निम्नगा  ॥ ९.२२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/022_yAdRg-guNena_bhartrA.md">
<details open><summary><h4>भारुचिः ...{Loading}...</h4></summary>
<p>आत्मसंयमनेनाप्य् एताः शक्या रक्षितुं मनुष्येणेत्य् उपायान्तरनिर्देशः । न केवलम् असंयततयात्मानम् एवोपहन्ति मनुष्याः, किं तर्हि स्त्रिया अप्य् उपघात एवंवृत्तो वर्तत इत्य् अस्यार्थस्य निदर्शनम् ॥ ९.२२ ॥</p>
</details>
</div>
<blockquote>
<p><strong>अक्षमाला वसिष्ठेन संयुक्ताधमयोनिजा ।</strong><br>
<strong>शारङ्गी मन्दपालेन जगमाभ्यर्हणीयताम्  ॥ ९.२३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/023_axamAlA_vasiShThena.md">
<details open><summary><h4>भारुचिः ...{Loading}...</h4></summary>
<p><em>यस्माच् च ।</em></p>
</details>
</div>
<blockquote>
<p><strong>एताश् चान्याश् च लोक ऽस्मिन्न् अपकृष्टप्रसूतयः ।</strong><br>
<strong>उत्कर्षं योषितः प्राप्ताः स्वैः स्वैर् भर्तृगुणैः शुभैः  ॥ ९.२४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/024_etAsh_chA-nyAsh.md">
<details open><summary><h4>भारुचिः ...{Loading}...</h4></summary>
<p>अतश् चात्मसंयमे यत्नः कर्तव्यः, स्त्रीरक्षणार्थतः तस्येति ॥ ९.२४ ॥</p>
</details>
</div>
<blockquote>
<p><strong>एषोदिता लोकयात्रा नित्यं स्त्रीपुंसयोः शुभा।</strong><br>
<strong>प्रेतेह च सुखोदर्कान् प्रजाधर्मान् निबोधत  ॥ ९.२५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/025_eShoditA_lokayAtrA.md">
<details open><summary><h4>भारुचिः ...{Loading}...</h4></summary>
<p>कस्य प्रजा, किं क्षेत्रिणो, बीजिन, उभयोर् वेति ॥ ९.२५ ॥</p>
</details>
</div>
<blockquote>
<p><strong>प्रजनार्थं महाभागाः पूजार्हा गृहदीप्तयः ।</strong><br>
<strong>स्त्रियः श्रियश् च गेहेषु न विशेषो ऽस्ति कश्चन  ॥ ९.२६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/026_prajanArtham_mahA-bhAgAH.md">
<details open><summary><h4>भारुचिः ...{Loading}...</h4></summary>
<p>एषो ऽस्याभिप्रायः- सर्वदोषावस्कन्नानाम् अपि हि स्त्रीणां प्रजननायोगान् महाप्रयोजनत्वे सत्य् अयुक्तस् तासां परित्यागः प्रायश्चित्तप्रत्याहरणीयत्वात् । तथा च वक्ष्यति संयतां वासयेद् गृहे, &ldquo;यत् पुंसः परदारेषु तच् चैनं चारयेद् व्रतम्&rdquo; इति वचनात् । न चाकस्मात् स्तुतिः प्रवर्तत इति कृत्वावश्यम् एतद् अभ्युपगन्तव्यम् ॥ ९.२६ ॥</p>
<p><em>यतश् च ।</em></p>
</details>
</div>
<blockquote>
<p><strong>उत्पादनम् अपत्यस्य जातस्य परिपालनम् ।</strong><br>
<strong>प्रत्यहं लोकयात्रायाः प्रत्यक्षं स्त्रीनिबन्धनम्  ॥ ९.२७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/027_utpAdanam_apatyasya.md">
<details open><summary><h4>भारुचिः ...{Loading}...</h4></summary>
<p>अयम् अपरः स्त्रीप्रशंसार्थः श्लोकः पूर्वोक्तप्रयोजनार्थ एव विज्ञेयः ॥ ९.२७ ॥</p>
<p><em>किं चान्यत्, येन ।</em></p>
</details>
</div>
<blockquote>
<p><strong>अपत्यं धर्मकार्याणि शुश्रूषा रतिर् उत्तमा ।</strong><br>
<strong>दाराधीनस् तथा स्वर्गः पितॄणाम् आत्मनस् च हि  ॥ ९.२८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/028_apatyan_dharmakAryANi.md">
<details open><summary><h4>भारुचिः ...{Loading}...</h4></summary>
<p>अतश् च यथोक्त एवार्थो विज्ञेयः ॥ ९.२८ ॥</p>
<p><em>एवं च सति ।</em></p>
</details>
</div>
<blockquote>
<p><strong>पतिं या नातिचरति मनोवाग्देहसंयता ।</strong><br>
<strong>सा भर्तृलोकान् आप्नोति सद्भिः साध्वीति चोच्यते ॥ ९.२९ ॥</strong><br>
<strong>व्यभिचारात् तु भर्तुः स्त्री लोके प्राप्नोति निन्द्यताम् ।</strong><br>
<strong>सृगालयोनिं चाप्नोति पापरोगैश् च पीड्यते  ॥ ९.३० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/030_vyabhichArAt_tu.md">
<details open><summary><h4>भारुचिः ...{Loading}...</h4></summary>
<p>यस्मात् तस्माद् आभिः भर्तृपारतन्त्र्यं न मोक्तव्यम् ॥ ९.२९–३० ॥</p>
</details>
</div>
<blockquote>
<p><strong>पुत्रं प्रत्य् उदितं सद्भिः पूर्वजैश् च महर्षिभिः ।</strong><br>
<strong>विश्वजन्यम् इमं पुण्यम् उपन्यासं निबोधत  ॥ ९.३१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/031_putram_pratyuditam.md">
<details open><summary><h4>भारुचिः ...{Loading}...</h4></summary>
<p>यथा विश्वजन्य् ऽसौ तथेदम् उच्यते ॥ ९.३१ ॥</p>
</details>
</div>
<blockquote>
<p><strong>भर्तुः पुत्रं विजानन्ति श्रुतिद्वैधं तु कर्तरि ।</strong><br>
<strong>आहुर् उत्पादकं केचिद् अपरे क्षेत्रिणं विदुः  ॥ ९.३२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/032_bhartari_putram.md">
<details open><summary><h4>भारुचिः ...{Loading}...</h4></summary>
<p>अपरेषां पक्ष उभयोः ॥ ९.३२ ॥</p>
<p><em>अस्या विप्रतिपत्तेः कारणम् आह ।</em></p>
</details>
</div>
<blockquote>
<p><strong>क्षेत्रभूता स्मृता नारी बीजभूतः स्मृतः पुमान् ।</strong><br>
<strong>क्षेत्रबीजसमायोगात् संभवः सर्वदेहिनाम्  ॥ ९.३३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/033_xetrabhUtA_smRtA.md">
<details open><summary><h4>भारुचिः ...{Loading}...</h4></summary>
<p>अत एतस्मात् कारणाद् युक्तेयं विप्रतिपत्तिः ॥ ९.३३ ॥</p>
<p><em>अस्यां च विप्रतिपत्तौ स्थितं पक्षं दर्शयति ।</em></p>
</details>
</div>
<blockquote>
<p><strong>विशिष्टं तु क्वचिद् बीजं</strong> <strong>स्त्रीयोनिस् त्व् एव कुत्रचित् ।</strong>
<strong>उभयं तु समं यत्र सा प्रसूतिर् विशिष्यते  ॥ ९.३४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/034_vishiShTa~N_kutra.md">
<details open><summary><h4>भारुचिः ...{Loading}...</h4></summary>
<p>&gt; <strong>विशिष्टं तु क्वचिद् बीजं</strong></p>
<p>कैश्चित् परिगृहीतम् ।</p>
<p>&gt; <strong>स्त्रीयोनिस् त्व् एव कुत्रचित् ।</strong></p>
<p>अपरेषां पक्षः ।</p>
<p>&gt; <strong>उभयं तु समं यत्र सा प्रसूतिर् विशिष्यते  ॥ ९.३४ ॥</strong></p>
<p>इत्य् अयं स्थितः पक्ष आचार्यस्य विज्ञेयः ॥ ९.३४ ॥</p>
<p><em>अत्र पूर्वः पक्षः प्रदर्श्यते ।</em></p>
</details>
</div>
<blockquote>
<p><strong>बीजस्य चैव योन्याश् च बीजम् उत्कृष्टम् उच्यते ।</strong>
<strong>सर्वभूतप्रसूतिर् हि बीजलक्षणलक्षिता  ॥ ९.३५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/035_bIjasya_chaiva.md">
<details open><summary><h4>भारुचिः ...{Loading}...</h4></summary>
<p>&gt; <strong>बीजस्य चैव योन्याश् च बीजम् उत्कृष्टम् उच्यते ।</strong></p>
<p>यस्मात्,</p>
<p>&gt; <strong>सर्वभूतप्रसूतिर् हि बीजलक्षणलक्षिता  ॥ ९.३५ ॥</strong></p>
</details>
</div>
<blockquote>
<p><strong>यादृशं तूप्यते बीजं क्षेत्रे कालोपपादिते ।</strong><br>
<strong>तादृग् रोहति तत् तस्मिन् बीजं स्वैर् व्यञ्जितं गुणैः  ॥ ९.३६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/036_yAdRshan_tUpyate.md">
<details open><summary><h4>भारुचिः ...{Loading}...</h4></summary>
<p>तथा सति,</p>
<p>अतश् च बीजानां तत्प्राधान्यम् ॥ ९.३६ ॥</p>
</details>
</div>
<blockquote>
<p><strong>इयं भूमिर् हि भूतानां शाश्वती योनिर् उच्यते ।</strong><br>
<strong>न च योनिगुणान् कांश्चिद् बीजं पुष्यति पुष्टिषु  ॥ ९.३७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/037_iyam_bhUmir.md">
<details open><summary><h4>भारुचिः ...{Loading}...</h4></summary>
<p><em>येन च,</em></p>
<p>अतश् च तद्धर्माननुवृत्तेर् बीजस्य क्षेत्रम् अप्रधानम् ॥ ९.३७ ॥</p>
</details>
</div>
<blockquote>
<p><strong>भूमाव् अप्य् एककेदारे कालोप्तानि कृषीवलैः ।</strong><br>
<strong>नानरूपाणि जायन्ते बीजानीह स्वभवतः  ॥ ९.३८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/038_bhUmAv_apy.md">
<details open><summary><h4>भारुचिः ...{Loading}...</h4></summary>
<p>यतश् च ।</p>
<p>बीजानुविधानेन भूमिजात्यननुविधानेन च ॥ ९.३८ ॥</p>
</details>
</div>
<blockquote>
<p><strong>व्रीहयः शालयो मुद्गास् तिला माषास् तथा यवाः ।</strong><br>
<strong>[यथाबीजं प्ररोहन्ति लशुनानीक्षव]स् तथा  ॥ ९.३९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/039_vrIhayaH_shAlayo.md">
<details open><summary><h4>भारुचिः ...{Loading}...</h4></summary>
<p><em>तथा च दर्शयति ।</em></p>
<p>एवं च सति प्रत्यक्षतः ।</p>
</details>
</div>
<blockquote>
<p><strong>अन्यद् उप्तं जातम् अन्यद् इत्य् एतन् नोपपद्यते ।</strong><br>
<strong>उप्यते यद् धि यद् बीजं तत् तद् एव प्ररोहति  ॥ ९.४० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/040_anyad_uptam.md">
<details open><summary><h4>भारुचिः ...{Loading}...</h4></summary>
<p>एतावद्बीजप्राधान्यपक्षः । अधुना [क्षेत्रप्राधान्यपक्षः प्रदर्श्य]ते ॥ ९.४० ॥</p>
</details>
</div>
<blockquote>
<p><strong>तत् प्राज्ञेन विनीतेन ज्ञानविज्ञानवेदिना ।</strong><br>
<strong>आयुष्कामेन वप्तव्यं न जातु परयोषिति  ॥ ९.४१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/041_tat_prAjnena.md">
<details open><summary><h4>भारुचिः ...{Loading}...</h4></summary>
<p>क्षेत्रप्राधान्यात्, मा भूत् परक्षेत्रे बीजापहारः । [अनादिपरंपरासिद्धं च यतः परक्षेत्रजातं न] बीजिनो ऽपत्यम् ॥ ९.४१ ॥</p>
<p><em>एवं च ।</em></p>
</details>
</div>
<blockquote>
<p><strong>अत्र गाथां यमोद्गीतां कीर्तयन्ति पुराविदः ।</strong><br>
<strong>यथा बीजं न वप्तव्यं पुंसा परपरिग्रहे ॥ ९.४२ ॥</strong><br>
<strong>नश्यतीषुर् यथा विद्धः खे विद्धम् अनुविद्ध्य[तः ।</strong><br>
<strong>तथा नश्यति वै क्षिप्रं बीजं पर]परिग्रहे  ॥ ९.४३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/043_nashyatIShur_yathA.md">
<details open><summary><h4>भारुचिः ...{Loading}...</h4></summary>
<p>परिग्रहे सत्य् अन्यस्य । पश्चाद् अस्वामित्वात् फलाभावं दर्शयति ॥ ९.४३ ॥</p>
</details>
</div>
<blockquote>
<p><strong>पृथोर् अपीमां पृथिवीं भार्यां पूर्वविदो विदुः ।</strong><br>
<strong>स्थाणुच्छेदस्य केदारम् आहुः शल्यवतो मृगम्  ॥ ९.४४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/044_pRthor_apImAm.md">
<details open><summary><h4>भारुचिः ...{Loading}...</h4></summary>
<p>अतश् च पूर्वपरिगृहीतुः क्षेत्रिणः क्षेत्रम् । यस्य तत् क्षेत्रं तस्य च क्षेत्रफलं विज्ञेयम्, न बीजिनः । तथा चागमः ॥ ९.४४ ॥</p>
</details>
</div>
<blockquote>
<p><strong>एतावान् एव पुरुषो यज्जायात्मा प्रजेति ह ।</strong><br>
<strong>विप्राः प्राहुस् तथा चैतद् यो भर्ता सा स्मृताङ्गना  ॥ ९.४५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/045_etAvAn_eva.md">
<details open><summary><h4>भारुचिः ...{Loading}...</h4></summary>
<p>यतश् चैतद् एवम् ।</p>
</details>
</div>
<blockquote>
<p><strong>न निष्क्रयविसर्गाभ्यां भर्तुर् भार्या विमुच्यते ।</strong><br>
<strong>एतद् धर्मं विजानीमः प्राक् प्रजापतिनिर्मितम्  ॥ ९.४६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/046_na_niShkraya-visargAbhyAm.md">
<details open><summary><h4>भारुचिः ...{Loading}...</h4></summary>
<p>एतद् दर्शयत्य् अनेन न परस्त्री केनचित् क्रयेण प्रतिग्रहेण वात्मीया धर्मतः शक्या कर्तुम् । यतो ऽस्य बीजनाशः परस्यावश्यंभावी क्षेत्रप्राधान्यात् । तथा च लोके ॥ ९.४६ ॥</p>
</details>
</div>
<blockquote>
<p><strong>सकृद् अंशो निपतति सकृत् कन्या प्रदीयते ।</strong><br>
<strong>सकृद् आह ददानीति त्रीण्य् एतानि सतां सकृत्  ॥ ९.४७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/047_sakRd_aMsho.md">
<details open><summary><h4>भारुचिः ...{Loading}...</h4></summary>
<p>कन्यातो अन्यद् अपि देयद्रव्यं दाता प्रतिग्रहीत्रे । एवं च सति <strong>त्रीण्य् एतानि सतां सकृत्</strong> । अतश् च स पुनर्दानासंभवस् तस्याः । तथा च न बीजप्राधान्यं परपरिग्रीतायाम् । कथम् ॥ ९.४७ ॥</p>
</details>
</div>
<blockquote>
<p><strong>यथा गोऽश्वोष्ट्रदासीषु त्व् अजाविमहिषीषु च ।</strong><br>
<strong>नोत्पादकः प्रजाभागी तथैवान्याङ्गनास्व् अपि  ॥ ९.४८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/048_yathA_go--shvoShTra-dAsIShu.md">
<details open><summary><h4>भारुचिः ...{Loading}...</h4></summary>
<p>एवम्,</p>
</details>
</div>
<blockquote>
<p><strong>ते ऽक्षेत्रिणो बीजवन्तः परक्षेत्रप्रवापिणः ।</strong><br>
<strong>ते वै सस्यस्य जातस्य न लभन्ते फलं क्वचित् ॥ ९.४९ ॥</strong><br>
<strong>यद् अन्यगोषु वृषभो वत्सानां जनयेच् छतम् ।</strong><br>
<strong>गोमिनाम् एव ते सर्वे मोघं वृषभचेष्टितम् ॥ ९.५० ॥</strong><br>
<strong>यथा चाक्षेत्रिणो बीजं परक्षेत्रप्रवापिणः ।</strong><br>
<strong>करोति क्षेत्रिणाम् अर्थं न बीजी लबते फलम्  ॥ ९.५१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/051_tathaivA-xetriNo_bIjam.md">
<details open><summary><h4>भारुचिः ...{Loading}...</h4></summary>
<p>प्रकृतस्यार्थस्य सर्व एते दृष्टान्तश्लोकाः प्ररूपणाय । एवं योनिबलीयस्त्वात् परक्षेत्रजाता न बीजिनो भवन्तीति ॥ ९.४९–५१ ॥</p>
</details>
</div>
<blockquote>
<p><strong>फलं त्व अनभिसंधाय क्षेत्रिणां बीजिनां तथा ।</strong><br>
<strong>प्रत्यक्षं क्षेत्रिणाम् अर्थो बीजा योनिर् बलीयसी  ॥ ९.५२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/052_phalan_tv.md">
<details open><summary><h4>भारुचिः ...{Loading}...</h4></summary>
<p>एवं च सति <strong>फलं त्व् अनभिसंधायेति</strong> वचनात् ।</p>
</details>
</div>
<blockquote>
<p><strong>क्रियाभ्युपगमात् त्व् एव बीजार्थं यत् प्रकीर्यते ।</strong><br>
<strong>तस्येह भागिनौ दृष्टौ बीजी क्षेत्रिक एव च  ॥ ९.५३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/053_kriyAbhyupagamAt_tv.md">
<details open><summary><h4>भारुचिः ...{Loading}...</h4></summary>
<p>एवं च संविदा बीजी फलं लभते, नान्यथा । अयं च संविदा करणेन तृतीयः पक्षो विज्ञेयः । यत्र त्व् एवम् उभयोः संविन् नास्ति तत्र ॥ ९.५३ ॥</p>
</details>
</div>
<blockquote>
<p><strong>ओघवाताहृतं बीजं यस्य क्षेत्रे प्ररोहति ।</strong><br>
<strong>तज् ज्ञेयं क्षेत्रिकस्यैव न वप्ता लभते फलम्  ॥ ९.५४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/054_ogha-vAtAhRtam_bIjam.md">
<details open><summary><h4>भारुचिः ...{Loading}...</h4></summary>
<p>ओघवातग्रहणं च प्रदर्शनार्थं विज्ञेयम् । अतश् च यश् चौर्याद् बलाद् वा पारक्षेत्रवापी न तस्यास्ति भाग इति गम्यते ॥ ९.५४ ॥</p>
</details>
</div>
<blockquote>
<p><strong>एष धर्मो गवाश्वस्य दास्युष्ट्राजाविकस्य च ।</strong><br>
<strong>विहङ्गमहिषानां च विज्ञेयः प्रसवं प्रति  ॥ ९.५५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/055_eSha_dharmo.md">
<details open><summary><h4>भारुचिः ...{Loading}...</h4></summary>
<p>गर्दभस्याननुक्रान्तस्यापि पशुसामान्याद् अयम् एव धर्मः स्यात् ॥ ९.५५ ॥</p>
</details>
</div>
<blockquote>
<p><strong>एतद् वः सारफल्गुत्वं बीजयोन्योः प्रकीर्तितम् ।</strong><br>
<strong>अतः परं प्रवक्ष्यामि योषितां धर्मम् आपदि  ॥ ९.५६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/056_etad_vaH.md">
<details open><summary><h4>भारुचिः ...{Loading}...</h4></summary>
<p>उपसंहारोपन्यासार्थः श्लोकः ॥ ९.५६ ॥</p>
</details>
</div>
<blockquote>
<p><strong>भ्रातुर् ज्येष्ठस्य या भार्या गुरुपत्न्यनुजस्य सा ।</strong><br>
<strong>यवीयसस् तु या भार्या स्नुषा ज्येष्ठस्य सा स्मृता  ॥ ९.५७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/057_bhrAtur_jyeShThasya.md">
<details open><summary><h4>भारुचिः ...{Loading}...</h4></summary>
<p>एतस्यां च व्यवस्थायां सत्याम् ।</p>
</details>
</div>
<blockquote>
<p><strong>ज्येष्ठो यवीयसो भार्यां यवीयान् वाग्रजस्त्रियम् ।</strong><br>
<strong>पतितौ भवतो गत्वा नियुक्ताव् अप्य् अनापदि  ॥ ९.५८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/058_jyeShTho_yavIyaso.md">
<details open><summary><h4>भारुचिः ...{Loading}...</h4></summary>
<p>आपदुपगमस्तुत्यर्थं श्लोकद्वयम् । <strong>नियुक्ताव् अप्य् अन्पदीति</strong> वचनाद् एवम् आपद्य् अप्य् अनियुक्तौ पतितौ भवतः । एवं च सति ज्येष्ठेन कनिष्ठेन वा नियुक्तेन च गुरुभिर् आपदि चोपगमः प्रतिपादनीयः ॥ ९.५८ ॥</p>
<p>इदानीम् आपद् उच्यते ।</p>
</details>
</div>
<blockquote>
<p><strong>देवराद् वा सपिण्डाद् वा स्त्रिया सम्यङ् नियुक्तया।</strong><br>
<strong>प्रजेप्सिताधिगन्तव्या सन्तानस्य परिक्षये  ॥ ९.५९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/059_devarAd_vA.md">
<details open><summary><h4>भारुचिः ...{Loading}...</h4></summary>
<p>एवं च सति ज्येष्ठकनिष्ठाव् उभाव् अपि <strong>देवर</strong>शब्देन [विज्ञेयौ । अत एव तयोर् अविशे]षापेक्षो नियोग इति गम्यते । तथा च वक्ष्यति- &ldquo;निजो विन्देत देवरः&rdquo; इति । आपत् सन्तानाभावो ऽनुत्पन्नापत्यतया मृतपु[त्रत्वेन वा । अन्ये तु वर्णय्]अन्ति- &ldquo;पश्येच् चेज् जीवतो मुखम्&rdquo; इति वचनात्, जन्मनैव कृतो ऽनेन सन्तत्यर्थ इति । तद् अयुक्तम्, शास्त्रविरोधात् । एवं हि श्रूयते- &ldquo;तस्मात् पुत्रम् अनुशिष्टं [तल्लोक्यम् आहुस् तस्माद् एनम् अनुशासति]&rdquo; इति वाजसनेयिनां संप्रतिविधाव् एतद् रहस्यब्राह्मणम् । तथा च स्मृत्यन्तरम्- &ldquo;सत्पुत्रशिष्यास् त्रायन्ते&rdquo; इति । एवं च मृतपुत्रस्यापि नियोगः । तथा चाविशेषशास्त्रम् इदं <strong>सन्तानस्य परिक्षय</strong> इति । यथानुत्पन्नपुत्रस्य सन्तानपरिक्षयः एवं विनष्टस्यापीत्य् अयम् उच्यते । यतः कालसामान्याद् उक्त उभयत्रापि नियोगः । एवं च सति &ldquo;द्वितीयम् एके प्रजनम्&rdquo; इत्य् एतद् युक्तरूपं भवति । इदानीम् उपगमविधिर् अयम् उच्यते ॥ ९.५९ ॥</p>
</details>
</div>
<blockquote>
<p><strong>विधवायां नियुक्तस् तु घृताक्तो वाग्यतो निशि ।</strong><br>
<strong>एकम् उत्पादयेत् पुत्रं न द्वितीयं कथंचन  ॥ ९.६० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/060_vidhavAyAn_niyuktas.md">
<details open><summary><h4>भारुचिः ...{Loading}...</h4></summary>
<p><strong>विधवा</strong>ग्रहणस्य दर्शनर्थत्वाद् अविधव्याम् अपि नियोगो न [निषिद्ध इति] विज्ञायते । वक्ष्यति हि &ldquo;यद्य् अर्थिता तु दारैः स्यात् क्लीबादीनां कथंचन&rdquo; इति । एवं च पाण्डोर् अविधवानियोगाद् एवापत्योत्पत्तिः स्मर्यते । दिवा च प्रतिषेधान् <strong>निशीत्य्</strong> अयम् अन्धकारोपदेशः, तथा च व्यासोपगमः स्मर्यते ॥ ९.६० ॥</p>
</details>
</div>
<blockquote>
<p><strong>द्वितीयम् एके प्रजनं मन्यन्ते स्त्रीषु तद्विदः ।</strong><br>
<strong>अनिर्वृत्तं नियोगार्थं पश्यन्तो धर्मतस् तयोः  ॥ ९.६१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/061_dvitIyam_eke.md">
<details open><summary><h4>भारुचिः ...{Loading}...</h4></summary>
<p>अनयोः स्मृत्योर् द्वितीयपुत्रजननस्मृतिर् ज्यायसी, सन्तानानुग्रहात् । कारणम् अत्र गृह्यत इति चेद् उभयत्र कारणग्रहणाद् अप्रवृत्तिर् एवं सति स्यात् ॥ ९.६१ ॥</p>
</details>
</div>
<blockquote>
<p><strong>विधवायां नियोगार्थे निवृत्ते तु यथाविधि ।</strong><br>
<strong>गुरुवच् च स्नुषावच् च वर्तेयातां परस्परम्  ॥ ९.६२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/062_vidhavAyAn_niyogArthe.md">
<details open><summary><h4>भारुचिः ...{Loading}...</h4></summary>
<p>एतस्माच् च ज्येष्ठनियोगो विज्ञायते । तथा च परिभाषोक्ता- &ldquo;ज्येष्ठो यवीयसो भार्याम्&rdquo; इति । उभयोश् च देवरशब्देन ग्रहणं युक्तम् &ldquo;देवराद् वा सपिण्डाद् वा&rdquo; इत्य् अत्र । अस्य प्रतिषेधविधेर् अर्थवादः ॥ ९.६२ ॥</p>
</details>
</div>
<blockquote>
<p><strong>नियुक्तौ यौ विधिं हित्वा वर्तेयातां तु कामतः ।</strong><br>
<strong>ताव् उभौ पतितौ स्यातां स्नुषागगुरुतल्पगौ  ॥ ९.६३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/063_niyuktau_yau.md">
<details open><summary><h4>भारुचिः ...{Loading}...</h4></summary>
<p>विधवानियोगविधीनां सर्वेषां व्यतिक्रमनिन्दार्थवादो ऽयम् अविशेषाद् विज्ञेयः, न केवलम् अनन्तरश्लोकस्य नियोगार्थनिर्वृत्त्युत्तरकालप्रतिषेधस्य । एष तावद् एव कारणाद् विधवानियोगः । अस्य प्रतिषेधः ॥ ९.६३ ॥</p>
</details>
</div>
<blockquote>
<p><strong>नान्यस्मिन् विधवा नारी नियोक्तव्या द्विजातिभिः ।</strong><br>
<strong>अन्यस्मिन् हि न्युञ्जाना धर्मं हन्युः सनातनम् ॥ ९.६४ ॥</strong><br>
<strong>नोद्वाहिकेषु मन्त्रेषु नियोगः कीर्त्यते क्वचित् ।</strong><br>
<strong>न विवाहविधाव् उक्तं विधवावेदनंपुनः  ॥ ९.६५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/065_nodvAhikeShu_mantreShu.md">
<details open><summary><h4>भारुचिः ...{Loading}...</h4></summary>
<p>&gt; <strong>नोद्वाहिकेषु मन्त्रेषु नियोगः कीर्त्यते क्वचित् ।</strong></p>
<p>लिङ्गतो वचनतो वा,</p>
<p>&gt; <strong>न विवाहविधाव् उक्तं विधवावेदनंपुनः  ॥ ९.६५ ॥</strong></p>
<p><strong>विवाहविधिः</strong> शास्त्र इत्य् अर्थः ।</p>
</details>
</div>
<blockquote>
<p><strong>अयं द्विजाइर् हि विद्वद्भिः पशुधर्मो विगर्हितः ।</strong><br>
<strong>मनुष्याणाम् अपि प्रोक्तो वेने राज्यं प्रशासति ॥ ९.६६ ॥</strong><br>
<strong>स महीम् अखिलां भुञ्जन् राजर्षिप्रवरः पुरा ।</strong><br>
<strong>वर्णानां संकरं चक्रे कामोपहतचेतनः ॥ ९.६७ ॥</strong><br>
<strong>तदा प्रभृति यो मोहात् प्रमीतपतिकां स्त्रियम् ।</strong><br>
<strong>नियोजयत्य् अपत्यार्थे तं विगर्हन्ति साधवः॥ ९.६८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/068_tataH_prabhRti.md">
<details open><summary><h4>भारुचिः ...{Loading}...</h4></summary>
<p>इमे नियोगप्रतिषेधार्थाः सपुराकल्पाः पञ्चश्लोकाः । उक्तप्रतिषिद्धत्वाच् च नियोगस्य विकल्पः । अनयोस् तु स्मृत्योः कतरा ज्याससीति । किं नः । एतेन शक्यते त्व् एतद् एवं वक्तुम् । उभयत्राभ्युदयः, येनैकत्रापत्यम्, अन्यत्र संयमः । उभयं च विशेषतः संस्कृतम्, यतो नियोगो ऽप्य् अभ्युदयाय । न हि मृतस्य जीवतो वा पत्युर् नियोक्तुः [वा] काचिद् इन्द्रियप्रीतिर् अस्ति, नापि पित्रादीनाम् । विधानसामर्थाच् च पित्रादीनाम् अपि योग्याभ्युदयायेति गम्यते । प्रतिषेधोपदेशसामर्थाच् चानियोगे ऽप्य् अनत्ययः । विधवानियोगसाम्याच् च तत्प्रकरण एवायं कन्यानियोगः शिष्यते ॥ ९.६४–६८ ॥</p>
</details>
</div>
<blockquote>
<p><strong>यस्या म्रियेत कन्याया वाचा सत्ये कृते पतिः ।</strong><br>
<strong>ताम् अनेन विधानेन निजो विन्देत देवरः  ॥ ९.६९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/069_yasyA_mriyeta.md">
<details open><summary><h4>भारुचिः ...{Loading}...</h4></summary>
<p><strong>विधानं</strong> विधिर् विवाहो यथोक्तः, <strong>विन्देतेति</strong> वचनात् । इतरथा ह्य् अनूढाम् उपगच्छतः कन्यादूषणम् उपपतं स्यात् । निय्मार्थश् चैवम् आरम्भः । एतस्माद् एव च लिङ्गात् प्राग् विवाहात् वाक्प्रदानम् अस्ति, यस्मिन् निर्वृत्ते मृते भर्तरि सान्यस्मै दीयेत ॥ ९.६९ ॥</p>
</details>
</div>
<blockquote>
<p><strong>यथाविध्यधिगम्यैनां शुक्लवस्त्रां शुचिव्रताम् ।</strong><br>
<strong>मिथो भजेताप्रसवात् सकृत् सकृद् ऋताव् ऋतौ  ॥ ९.७० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/070_yathAvidhy_adhigamyainAm.md">
<details open><summary><h4>भारुचिः ...{Loading}...</h4></summary>
<p><strong>यथाविध्यधिगम्यैनां</strong> विधिवद् ऊढाम् । <strong>शुक्लवस्त्राम्</strong> इति नियमः । <strong>शुचिव्रतां</strong> मनोवागादिसंयताम् । <strong>मिथो भजेताप्रसवात् सकृत् सकृद् ऋताव् ऋतौ</strong> । कायसामान्याद् विधवानियोगे ऽप्य् एवम् एव स्यात् । पूर्वं च घृता[क्तत्वादि यद् उक्तं] तद् इह सर्वं स्यात्, समानत्वान् नियोगस्य ॥ ९.७० ॥</p>
</details>
</div>
<blockquote>
<p><strong>न दत्वा कस्यचित् कन्यां [पुनर् दद्याद् विचक्षणः ।</strong><br>
<strong>दत्वा पुनः] प्रयच्छन् हि प्राप्नोति पुरुषानृतम्  ॥ ९.७१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/071_na_dattvA.md">
<details open><summary><h4>भारुचिः ...{Loading}...</h4></summary>
<p>&ldquo;सहस्रं पुरुषानृतम्&rdquo; इति । दत्वान्यस्य कस्यचिद् दानाशङ्कया प्रतिषेधानुवादो ऽयम् ॥ ९.७१ ॥</p>
</details>
</div>
<blockquote>
<p><strong>विधिवत् प्रतिहृत्यापि त्यजेत् कन्यां विगर्हिताम् ।</strong><br>
<strong>व्याधितां वि[प्रदुष्टां वा छद्मना चोपपादिताम्  ॥ ९.७२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/072_vidhivat_pratigRhyA-pi.md">
<details open><summary><h4>भारुचिः ...{Loading}...</h4></summary>
<p>प्रतिगृ]हीतापि सत्य् एव निमित्ते त्याजा (?) नान्यत्र &ldquo;निष्क्रयविसर्गाभ्याम्&rdquo; इति वचनात् । अतो ऽस्याः त्यागनिमित्तैर् विना यथाकामं न त्यागो ऽस्ति, यथोच्छिष्टद्रव्याणाम् ॥ ९.७२ ॥</p>
</details>
</div>
<blockquote>
<p><strong>यस् तु दोषवतीं कन्या[म् अनाख्यायोपपादयेत् ।</strong><br>
<strong>तस्य तद् वितथं कुर्या]त् कन्यादानं दुरात्मनः  ॥ ९.७३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/073_yas_tu.md">
<details open><summary><h4>भारुचिः ...{Loading}...</h4></summary>
<p>छद्मनोपपादिता त्याज्येत्यस्यायम् अनुवादः कारणतस् त्यागे दोशा(?)भावप्रदर्शनार्थम् ॥ ९.७३ ॥</p>
</details>
</div>
<blockquote>
<p><strong>विधाय वृत्तिं भार्यायाःप्रवसेत् कार्यवा[न् नरः ।</strong><br>
<strong>अवृत्तिकर्षिता हि स्त्री प्रदुष्येत् स्थितिमत्य् अपि]  ॥ ९.७४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/074_vidhAya_vRttim.md">
<details open><summary><h4>भारुचिः ...{Loading}...</h4></summary>
<p>कार्यार्थं नियमेन ग्रासाच्छादनप्रविधानं कुर्याद् भार्यायाः । अस्य नियमविधेर् अर्थवाद उत्तरः श्लोकार्धः । कार्यवतश् च मनुष्यस्य प्रवासोपदेशाद् विना कार्येण भार्यां मुक्त्वान्यत्र गमनं प्रतिषेधति ॥ ९.७४ ॥</p>
</details>
</div>
<blockquote>
<p><strong>विधाय प्रोषिते वृत्तिं जीवेन् नियमम् आस्थिता ।</strong><br>
<strong>प्रोषिते त्व् अविधायैव जीवेच् छिल्पैर् अगर्हितैः  ॥ ९.७५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/075_vidhAya_proShite.md">
<details open><summary><h4>भारुचिः ...{Loading}...</h4></summary>
<p>एतस्याम् अवस्थायाम् अगर्हितशिल्पजीवनम् अभ्यनुज्ञायते तस्या जालिकादिकरणम् । एतेन विधवाया अजातपुत्राया वृत्त्युपायो व्याख्यातः । <strong>गर्हितं</strong> च वस्त्रनिर्णेजनादि । प्रवासप्रयोजनविशेषेण तदाजीवनापेक्षया कालविकल्पम् इदानीं दर्शयति ॥ ९.७५ ॥</p>
</details>
</div>
<blockquote>
<p><strong>प्रोषितो धर्मकार्यार्थं प्रतीक्ष्यो ऽष्टौ नरः समाः ।</strong><br>
<strong>विद्यार्थं षड् यशो ऽर्थं वा कामार्थं त्रींस् तु वत्सरान्  ॥ ९.७६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/076_proShito_dharmakAryArtham.md">
<details open><summary><h4>भारुचिः ...{Loading}...</h4></summary>
<p>अगर्हितेनाजीवेद् इति । अविधायेत्य् अधिकारात् । तस्या एवायं कालनियमः, अगर्हितशिल्पजीवनेन । ऊर्ध्वं तु कालाद् एतस्माद् गर्हितेनापि जीवेच् छिल्पेन । एवं च विरुद्धशिल्पप्रतिप्रसवो ऽयं विज्ञेयः । <strong>धर्मकार्यं</strong> गुरुवचनादि । <strong>कामार्थं</strong> रूपाजीवनानुगमः । न तु व्यभिचारः, <strong>प्रतीक्ष्यो ऽष्टौ नरः समाः</strong> इत्य् एवमादिवचनाद्, येन शास्त्रविरुद्धस् तासां व्यतिक्रमः, अत्यन्तं संयमोपदेशात् । तथा च सति विधवानियोग एव तावत् कथंचिल् लब्धः, कुत एव व्यभिचारः । अन्यस् त्व् आह- अत ऊर्ध्वं व्यभिचारदोषाभावः, प्रतिप्रसवसामर्थ्यात् । न तु नियमेन व्यभिचारोपदेशः । न हि प्रोषिते ऽन्योढायोगो ऽस्ति यतो गुरुनियुक्तापत्यार्थं प्रवर्तते । एवं च सत्य् अत्यन्तम् अजीवन्त्याः प्राणवृत्तिमात्रार्थो रहसिजन्यो वा व्यभिचारमात्रप्रतिप्रसवो ऽयं विज्ञेयः । &ldquo;या पत्या वा परित्यक्ता&rdquo; इत्य् एवं परित्यागोपायजन्यपौनर्भवविषयः । तत् त्व् एतद् अत्यन्तशास्त्रविरोधाद् अयुक्तम् । अपरे त्व् इदं मनुष्याणाम् एव प्रवासकालनियमार्थं वर्णयन्ति । अतः परं प्रोषितस्यावस्थाने धर्मार्थम् अपि प्रत्यवायः स्याद् इति । यो ऽयम् अन्यार्थे वाक्ये सामर्थ्यगम्यो ऽर्थः, न तु शब्दार्थतया शक्यः कल्पयितुम् ॥ ९.७६ ॥</p>
</details>
</div>
<blockquote>
<p><strong>संवत्सरम् उदीक्षेत द्विषाणां योषितं पतिः ।</strong><br>
<strong>ऊर्ध्वं संवत्सरात् त्व् एनां दायं हृत्वा न संवसेत्  ॥ ९.७७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/077_saMvatsaram_pratIxeta.md">
<details open><summary><h4>भारुचिः ...{Loading}...</h4></summary>
<p>न संवसेद् इत्य् उपगमनिवृत्तिः न निर्वासनम् । पातके ऽपि तस्याः [तन् न] युक्तं &ldquo;निरुन्ध्याद् एकवेश्मनि&rdquo; इति तत्र प्रायश्चित्तोपदेशात् । अन्यस् तु त्यागम् एवाह । एवं च सति त्यजतो नातिदोषः कारणोपदेशात् । न त्व् अन्यत्र । सर्वश् च स्त्रीत्यागः प्राग् अग्न्याधेयात् विज्ञेयः, नोत्तरत्र, तया सार्धम् अस्य प्रजाकर्मसहत्वोपदेशाद् इति कश्चित् ॥ ९.७७ ॥</p>
</details>
</div>
<blockquote>
<p><strong>मत्तं या वा प्रमत्तं वा रोगर्तं वातिवर्तते ।</strong><br>
<strong>सा त्रिमासान् परित्याज्या विभूषणपरिच्छदा  ॥ ९.७८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/078_atikrAmet_pramattam.md">
<details open><summary><h4>भारुचिः ...{Loading}...</h4></summary>
<p>अत्रासंभोगस् त्यागः, न हि निर्वासनम् ॥ ९.७८ ॥</p>
</details>
</div>
<blockquote>
<p><strong>उन्मत्तं पतितं व्यङ्गम् अबीजं पापरोगिणम् ।</strong><br>
<strong>न त्यागो ऽस्ति द्विषाणाया न च दायापवर्तनम्  ॥ ९.७९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/079_unmattam_patitam.md">
<details open><summary><h4>भारुचिः ...{Loading}...</h4></summary>
<p>अत्र निमित्ते ऽत्याग एव तस्याः ॥ ९.७९ ॥</p>
</details>
</div>
<blockquote>
<p><strong>मद्यपासत्यवृत्ता च प्रतिकूला च या भवेत् ।</strong><br>
<strong>व्याधिता वाधिवेत्तव्या हिंस्रार्थघ्नी च सर्वदा  ॥ ९.८० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/080_madyapAsAdhuvRttA_cha.md">
<details open><summary><h4>भारुचिः ...{Loading}...</h4></summary>
<p>अत्र कश्चिद् आह- सत्य् अपि जात्यर्थाविशेषे &ldquo;देवानाम् अश्नता हविः&rdquo; इति लिङ्गात् पुंस एव ब्राह्मणस्य सुरापानप्रतिषेधो नियमन गम्यते, ब्राह्मण्यास् तु क्xअत्रियवैश्यवद् अप्रतिषेधस् तल्लिङ्गाद् विज्ञायते । तथा च तद्वधे क्षत्रियवैश्यवधप्रायश्चित्तम् उपपातकं वक्ष्यति । उपस्पर्शने च शूद्रसाम्यम् । स्त्रीशूद्रोच्छिष्टभक्षणे च । स्मृत्यन्तरे च परिसंख्यातं तासां पातकम् । &ldquo;ब्रूणहनि हीनवर्णसेवायां च स्त्री पतति&rdquo; । श्रुतौ च शतकुम्भासुरासंप्रदानं विहितम् । स्त्रीश्राद्धे विशेषः । &ldquo;प्रति[षि]द्धापि चेद् या तु मद्यम् अभ्युदयेष्व् अपि&rdquo; इति वचनान् मद्यपानं सर्वस्त्रीणां प्रतिषिद्धम्, न तु विशिष्टसुरायाः । द्विजातिस्त्रीणां क्षत्रियवैश्यवत् । एवं च सति नियमपक्षमात्रायाः स्वयं गुरुवचनेन [वा प्रतिषिद्धाया मद्यपाने ऽध्]इवेदनं तस्या वेदितव्यम् इति । तद् अयुक्तम् । &ldquo;पतत्य् अर्धं शरीरस्य यस्य भार्या सुरां पिबेत्&rdquo; इत्यादिस्मृत्यन्तरदर्शनात् । &ldquo;देवानाम् अश्नता हविः&rdquo; इत्य् अस्यार्थवादार्थत्वाच् च । ब्राह्म[ण्यापि] सुरापानं न कर्तव्यम् इति । अधिवेदनं नाम तद् उपर्य् अन्या[वि]वाहः । एतेष्व् अपि च निमित्तेषु धर्महानौ; न नियमेनाधिवेदनम्; तत्र हि प्रायश्चित्तैर् अर्ध[पाप]हानिः तासां [शक्यत्वात्] ऋजूकर्तुम् ॥ ९.८० ॥</p>
</details>
</div>
<blockquote>
<p><strong>वन्ध्याष्टमे ऽधिवेद्याब्दे दशमे तु मृतप्रजा ।</strong><br>
<strong>एकादशे स्त्रीजननी सद्यस् त्व् अप्रियवादिनी  ॥ ९.८१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/081_vandhyAShTame.adhivedyA--abde.md">
<details open><summary><h4>भारुचिः ...{Loading}...</h4></summary>
<p>धर्महानौ सत्याम् । एतद् आसाम् अधिवेदननियमतो विज्ञेयम्, येन जातपुत्रस्याधिकारः श्रौतेषु । अप्रियवादिन्यास् त्व् अनित्यम् अधिवेदनम्, जातपुत्रत्वे सति तया सहाधिकृतत्वात् कर्मसु ॥ ९.८१ ॥</p>
</details>
</div>
<blockquote>
<p><strong>यारोगिणी स्यात् तु हिता संपन्ना चैव शीलतः ।</strong><br>
<strong>सानुज्ञाप्याधिवेत्तव्या नवमान्या हि कर्हिचित्  ॥ ९.८२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/082_yA_rogiNI.md">
<details open><summary><h4>भारुचिः ...{Loading}...</h4></summary>
<p>अस्याश् चावमानप्रतिषेधाद् इतरा न केवलम् अधिवेद्याः, किं तर्हि शिष्ट्यर्थम् परिभाष्याश् च ॥ ९.८२ ॥</p>
</details>
</div>
<blockquote>
<p><strong>अधिविन्ना तु या नारी निर्गच्छेद् रुषिता गृहात् ।</strong><br>
<strong>सा सद्यः संनिरोद्धव्या त्याज्या वा कुलसंनिधौ  ॥ ९.८३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/083_adhivinnA_tu.md">
<details open><summary><h4>भारुचिः ...{Loading}...</h4></summary>
<p>उक्तेषु निमित्तेष्व् अधिविन्नाया निर्गतायाः क्रोधेन, त्यागः श्रुतिकर्माधिकाराविरोधे <strong>कुलसंनिधौ</strong>, असंभोगो वा त्यागः संनिरोधो वा तस्याः । अपरे तु प्रजाकर्मसहत्वनिवृत्त्यर्थम् इदं त्यागवचनं कथयन्ति श्रौतकर्माविरोधेन ॥ ९.८३ ॥</p>
</details>
</div>
<blockquote>
<p><strong>प्रतिषिद्धापि चेद् या तु मद्यम् अभ्युदयेष्व् अपि ।</strong><br>
<strong>प्रेक्षासमाजं गच्छेद् वा सा दण्ड्या कृष्णलानि षट्  ॥ ९.८४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/084_pratiShiddhApi_ched.md">
<details open><summary><h4>भारुचिः ...{Loading}...</h4></summary>
<p>प्रतिषेधो मद्यपानस्य न प्रेक्षासमाजगमने । अथ वा प्रसङ्गनिवृत्त्यर्थम् । एवं च सति दण्डस्याल्पत्वाद् अप्रतिषेधे ऽस्त्य् अनुज्ञालेशो ऽभ्युदयादिना निमित्तेन । तच् च मद्यम् असुरा द्विजातिस्त्रीणां विज्ञेयम् । तथा च सति पूर्वत्राप्य् अधिवेदननिमित्तेन मद्यपान एषैव व्याख्या &ldquo;मद्यपासत्यवृत्ता च&rdquo; इत्य् अत्र । इतरवर्णविषयं चैतत्प्रतिषेधरूपं विज्ञेयम् ॥ ९.८४ ॥</p>
</details>
</div>
<blockquote>
<p><strong>यदि स्वाश् चापराश् चैव विन्देरन् योषितो द्विजाः ।</strong><br>
<strong>तासां वर्णक्रमेण स्याज् जैष्ठ्यं पूजा च वेश्मनि  ॥ ९.८५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/085_yadi_svAsh.md">
<details open><summary><h4>भारुचिः ...{Loading}...</h4></summary>
<p>&ldquo;इमाः स्युः क्रमशो ऽपराः&rdquo; इत्य् एतत्क्रमेणैव दारकर्मोक्तम् । इह तूत्सृज्येति क्रमेणाद्यूढानां वर्णक्रमेणैव ज्यैष्ठ्यादि स्यात् । प्रयोजनम् अस्य दायविभागः । पूजा चैतेनैव च सवर्णानाम् अनुक्रमेणैव ज्यैष्ठ्यं विज्ञेयम्, न तु जन्मना ॥ ९.८५ ॥</p>
</details>
</div>
<blockquote>
<p><strong>भर्तुः शरीरशुश्रूषां धर्मकार्यं न नैत्यकम् ।</strong><br>
<strong>स्वा स्वैव कुर्यात् सर्वेषां नास्वजातिः कथंचन  ॥ ९.८६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/086_bhartuH_sharIrashushrUShAm.md">
<details open><summary><h4>भारुचिः ...{Loading}...</h4></summary>
<p>अग्निशरणोपलेपनादि<strong>धर्मकार्यं</strong> यत् स्त्रिया कर्तव्यं तद् गृह्यते । पुरुषस्यापि धर्मकार्यप्रवृत्तस्यैवोपस्पर्शनदानादिलक्षणा <strong>शरीरशुश्रूषा</strong> धर्मकार्यसाहचर्याद् गृह्यते । न तु पादनिर्णेजनादिस्वरूपा, धर्मकार्येणासरूपत्वात् ॥ ९.८६ ॥</p>
</details>
</div>
<blockquote>
<p><strong>यस् तु तत् कारयेन् मोहात् स्वजात्या स्थितयान्यया ।</strong><br>
<strong>यथा ब्राह्मणचण्डालः पूर्वदृष्टस् तथैव सः  ॥ ९.८७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/087_yas_tu.md">
<details open><summary><h4>भारुचिः ...{Loading}...</h4></summary>
<p>शुश्रूषानियमार्थवादो ऽयम् । एवं च सति नान्यया कार्यः । यस् तु व्यतिक्रमे वर्तते तस्यायम् निन्दार्थवादः केनचित् सामान्येन ॥ ९.८७ ॥</p>
</details>
</div>
<blockquote>
<p><strong>उत्कृष्टायाभिरूपाय वराय सदृशाय वा ।</strong><br>
<strong>अप्राप्ताम् अपि तां तस्मै कन्यां दद्याद् यथाविधि  ॥ ९.८८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/088_utkRShTAyA-bhirUpAya_varAya.md">
<details open><summary><h4>भारुचिः ...{Loading}...</h4></summary>
<p>आत्मनो विद्यादिभिर् उत्कृष्टकारणैर् <strong>उत्कृष्टायाभिरूपाय वराय</strong> तदभावे <strong>सदृशाय वा</strong> । ऋज्व् अन्यत् । &ldquo;उत्तमैर् उत्तमैर् नित्यं संबन्धान् आचरेत्&rdquo; इत्य् अत्रोक्तम् अप्य् एतत् सदृशदानार्थं पुनर् आरभ्यते । एवं च गुणहीने ददतः प्रत्यवायः । तथा चेदम् अनूद्यते ॥ ९.८८ ॥</p>
</details>
</div>
<blockquote>
<p><strong>कामम् आ मरणात् तिष्ठेद् गृहे कन्यर्तुमत्य् अपि ।</strong><br>
<strong>न चैवैनां प्रयच्छेत् तु गुणहीनाय कर्हिचित्  ॥ ९.८९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/089_kAmam_A.md">
<details open><summary><h4>भारुचिः ...{Loading}...</h4></summary>
<p>अनेन चाप्राप्तकालदानेन परस्याप्राप्तकालस्य कन्याप्रतिग्रहो ऽनुमीयते । येन प्राप्नोत्य् अप्राप्तां न प्रतिग्रहीष्यति । अर्थगृहीतत्वाच् च प्राप्तकालसंयोगस्याप्राप्ते काले दानकीर्तनं नार्थवादिक्रियते ॥ ९.८९ ॥</p>
</details>
</div>
<blockquote>
<p><strong>त्रीणि वर्षाण्य् उपासीत कुमार्य् ऋतुमती सती ।</strong><br>
<strong>[ऊर्ध्वं तु काला]द् एतस्माद् विन्देत सदृशं पतिम्  ॥ ९.९० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/090_trINi_varShANy.md">
<details open><summary><h4>भारुचिः ...{Loading}...</h4></summary>
<p>कन्याया अयम् उपदेशः । सा च द्वादशवर्षर्तुं पश्यतीति स्मर्यते । यत एतस्मात् कालाद् ऊर्ध्वं वर्षत्रयं स्वयंवरात् ग्रहणं तस्याः । ऊर्ध्वं तु ॥ ९.९० ॥</p>
</details>
</div>
<blockquote>
<p><strong>अदीयमाना भर्तारम् अधिगच्छेद् यदि स्वयम् ।</strong><br>
<strong>नैनः किंचिद् अवाप्नोति न च यं साधिगच्छति  ॥ ९.९१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/091_adIyamAnA_bhartAram.md">
<details open><summary><h4>भारुचिः ...{Loading}...</h4></summary>
<p>यं वरं स्वयं कन्याधिगच्छति तस्यादोषार्थं कन्याया अदोषवचनम् ॥ ९.९१ ॥</p>
</details>
</div>
<blockquote>
<p><strong>अलंकारं नाददीत पित्र्यं कन्या [स्वयंवरा ।</strong><br>
<strong>मातृकं भ्रा]तृदत्तं वा स्तेयं स्याद् यद् इदं हरेत्  ॥ ९.९२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/092_alankAran_nAdadIta.md">
<details open><summary><h4>भारुचिः ...{Loading}...</h4></summary>
<p>अन्ये त्व् एवम् इमं श्लोकं पठन्ति- &ldquo;नाददीत त्व् अलंकारं पित्र्यं कन्यास्वयंवरे, मातृकं भ्रातृदत्तं वा स्तेनः स्याद् यदि तं हरेत्&rdquo; । एवं चापाठे पुरुषविषयः स्लोको भवति ॥ ९.९२ ॥</p>
</details>
</div>
<blockquote>
<p><strong>पित्रे न दद्याच् छुल्कं तु कन्याम् ऋतुमतीं हरन् ।</strong><br>
<strong>स च स्वाम्याद् अतिक्रामेद् ऋतूनां प्रतिरोधनात्  ॥ ९.९३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/093_pitre_na.md">
<details open><summary><h4>भारुचिः ...{Loading}...</h4></summary>
<p>स्मृत्यन्तरेष्व् अयं श्लोको न त्व् अत्र समाम्नायते ॥ ९.९३ ॥</p>
</details>
</div>
<blockquote>
<p><strong>त्रिंशद्वर्षोद्वहेत् कन्यां हृद्यां द्वादशवर्षिकीम् ।</strong><br>
<strong>त्र्यष्टवर्षो ऽष्टवर्षां वा धर्म सीदति सत्वरः  ॥ ९.९४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/094_triMshadvarSho_vahet.md">
<details open><summary><h4>भारुचिः ...{Loading}...</h4></summary>
<p>गुरुणानुमत् इयता कालेन यवीयसीम् उद्वहेत् कन्याम् ॥ ९.९४ ॥</p>
</details>
</div>
<blockquote>
<p><strong>देवदत्तां पतिर् भार्यां विन्दते नेच्छयात्मनः ।</strong><br>
<strong>तां साध्वीं बिभृयान् नित्यं देवानां प्रियम् आचरेत्  ॥ ९.९५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/095_devadattAm_patir.md">
<details open><summary><h4>भारुचिः ...{Loading}...</h4></summary>
<p>स्वप्रयत्नाद् ऋते पित्रोपनीता देवदत्ता भवति, स्वव्यापारपाप्ता वा । उपदेशप्रयोजनं तां साध्वीं द्विषतीम् अपि द्वेष्यां च सतीं बिभृयात् । येनेदृश्या सहधर्मचारिण्या यजमानेन हविः प्रत्तं देवताभिः प्रतिगृह्यते । प्रसवशुद्धा च सा देवपितृमौष्याणाम् अनृण्ये हि निमित्तम् भवति । यतस् ताम् ईदृशीं द्वेष्यतादिभिर् अपि कारणैर् न परित्यजेत् । येन ॥ ९.९५ ॥</p>
</details>
</div>
<blockquote>
<p>**प्रजनार्थं स्त्रियः सृष्टाः सन्तानार्थं च मानवाः । **<br>
<strong>तस्मात् साधारणो धर्मः श्रुतौ पत्न्या सहोदितः  ॥ ९.९६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/096_prajanArthaM_striyaH.md">
<details open><summary><h4>भारुचिः ...{Loading}...</h4></summary>
<p>एवम् अनयोः प्रजासहत्ववत् कर्मसहत्वं स्मर्यते । येनातस् तां न परित्यजेद् अधिकारानुग्रहाय ॥ ९.९६ ॥</p>
</details>
</div>
<blockquote>
<p><strong>कन्यायां दत्तशुल्कायां म्रियेत यदि शुल्कदः ।</strong><br>
<strong>देवराय प्रदातव्या यदि कन्यानुमन्यते  ॥ ९.९७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/097_kanyAyAn_datta-shulkAyAm.md">
<details open><summary><h4>भारुचिः ...{Loading}...</h4></summary>
<p>केनचिद् विशेषेणास्य पुनर् आरम्भः । एवं च सति &ldquo;यस्या म्रियेत कन्याया वाचा सत्ये कृते पतिः&rdquo; इत्य् उक्तं तद् अदत्तशुल्काया विधानं स्यात् । देवरग्रहणाच् च पुनः सपिण्डनिवृत्तिर् गम्यते । युक्ता च तन्निवृत्तिः । सा हि क्रीतत्वात् तद्द्रव्याभिसंबन्धिन्य् एव देवरे ऽभ्यनुज्ञातुं युक्ता, शुल्कपण्यत्वात् तस्याः ॥ ९.९७ ॥</p>
</details>
</div>
<blockquote>
<p><strong>आददीत न शूद्रो ऽपि शुल्कं दुहितरं ददन् ।</strong><br>
<strong>शुल्कं हि गृह्णन् कुरुते छन्नं दुहितृविक्रयम्  ॥ ९.९८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/098_AdadIta_na.md">
<details open><summary><h4>भारुचिः ...{Loading}...</h4></summary>
<p><strong>न शूद्रो ऽपीति</strong> वचनात् शुल्कग्रहणं दोषवद् इत्य् एतद् दर्शयति । न तु शूद्रस्य प्रतिषेधः ॥ ९.९८ ॥</p>
</details>
</div>
<blockquote>
<p><strong>एतत् तु न परे चक्रुर् नापरे जातु साधवः ।</strong><br>
<strong>यद् अन्यस्याभ्यनुज्ञाय पुनर् अन्यस्य दीयते  ॥ ९.९९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/099_etat_tu.md">
<details open><summary><h4>भारुचिः ...{Loading}...</h4></summary>
<p>अनेन दानम् अन्यत्र नास्ति । प्रकृतापेक्षम् एतत् ॥ ९.९९ ॥</p>
</details>
</div>
<blockquote>
<p><strong>नानुशुश्रुम जात्व् एतत् पूर्वेष्व् अपि हि जन्मसु ।</strong><br>
<strong>शुल्कसंज्ञेन मूल्येन छन्नं दुहितृविक्रयम्  ॥ ९.१०० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/100_nA-nushushruma_jAtv.md">
<details open><summary><h4>भारुचिः ...{Loading}...</h4></summary>
<p>एवं च सति शुल्कदोषान् नियोगो ऽपि सपिण्डे नास्ति । अतो देवराभावपक्षे नियतः प्रजनविभागः ॥ ९.१०० ॥</p>
</details>
</div>
<blockquote>
<p><strong>अन्योन्यस्याव्यभिचारो भवेद् आमरणान्तिकः ।</strong><br>
<strong>एष धर्मः समानेन ज्ञेयः स्त्रीपुंसयोः सुभः  ॥ ९.१०१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/101_anyonyasyA-vyabhichAro_bhaved.md">
<details open><summary><h4>भारुचिः ...{Loading}...</h4></summary>
<p>अव्यभिचारो ऽन्योपगमपरित्यागः स्त्रियाः । न तु पुरुषस्य स्त्रीवद् अन्योपगमप्रतिषेधः । &ldquo;तस्माद् एकस्य बह्व्यो जाया भवन्ति नैकस्या बहवः सह पतयः&rdquo; इति स्रुतिः । स्त्रियास् तु पुरुषान्तरसंकल्पेनापि व्यभिचार इत्य् उतं च । एवं सति ॥ ९.१०१ ॥</p>
</details>
</div>
<blockquote>
<p><strong>तथा नित्यं यतेयातां स्त्रीपुंसौ तु कृतक्रियौ ।</strong><br>
<strong>यथा नातिचरेतां तौ वियुक्ताव् इतरेतरम्  ॥ ९.१०२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/102_tathA_nityam.md">
<details open><summary><h4>भारुचिः ...{Loading}...</h4></summary>
<p>विहितस्य स्त्रीपुंधर्मस्यानेकप्रकारस्यास्मिन् प्रकरणे तदनुष्ठानादरार्थम् इदम् उक्तानुकीर्तनम् ॥ ९.१०२ ॥</p>
</details>
</div>
<blockquote>
<p><strong>एष स्त्रीपुंसयोर् उक्तो धर्मो वो रतिसंहितः ।</strong><br>
<strong>आपद्य् अपत्यप्राप्तिश् च दायधर्मं निबोधत  ॥ ९.१०३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/103_eSha_strI-puMsayor.md">
<details open><summary><h4>भारुचिः ...{Loading}...</h4></summary>
<p>पूर्वयोः प्रकरणयोर् उपसंहारोपन्यासवचनम् इदं श्रोतृसंबोधनार्थम् ॥ ९.१०३ ॥</p>
</details>
</div>
<blockquote>
<p><strong>ऊर्ध्वं पितुश् च मातुश् च समेत्य भ्रातरः सह ।</strong><br>
<strong>भजेरन् पैतृकं रिक्थम् अनीशास् ते हि जीवतोः  ॥ ९.१०४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/104_Urdhvam_pitush.md">
<details open><summary><h4>भारुचिः ...{Loading}...</h4></summary>
<p>तदनुज्ञाता जीवद्पितृमातृका अपि धर्मकार्यापेक्षया भजेरन्न् इत्य् एतद् अर्थाद् आपद्यते । तथा च गौतम आह- &ldquo;जीवति चेच्छति पितरि&rdquo; इति । मातुर् अपि चोर्ध्वं तदीयद्रव्यविभागः पाक्षिको विज्ञेयो भगिनीभिः सह ॥ ९.१०४ ॥</p>
</details>
</div>
<blockquote>
<p><strong>ज्येष्ठ एव तु गृह्णीयात् पित्र्यं धनम् अशेषतः ।</strong><br>
<strong>शेषास् तम् उपजीवेयुर् यथैव पितरं तथा  ॥ ९.१०५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/105_jyeShTha_eva.md">
<details open><summary><h4>भारुचिः ...{Loading}...</h4></summary>
<p>एष कारणतः पाक्षिको ऽविभागो विज्ञेयः । [यदि तत् कार]णं न स्यात् तदा ज्येष्ठमध्यमकनिष्ठानां विभागम् अनेकप्रकारं वक्ष्यति । ज्येष्ठग्रहणपक्षे चायम् अर्थवादो भवति ॥ ९.१०५ ॥</p>
</details>
</div>
<blockquote>
<p><strong>ज्येष्ठेन जतमत्रेण पुत्री भवति मानवः ।</strong><br>
<strong>[पितॄणाम् अनृणश् चैव स तस्मात्] सर्वम् अर्हति  ॥ ९.१०६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/106_jyeShThena_jAtamAtreNa.md">
<details open><summary><h4>भारुचिः ...{Loading}...</h4></summary>
<p>यतश् च,</p>
</details>
</div>
<blockquote>
<p><strong>यस्मिन्न् ऋणं संनयति येन चानन्त्यम् अश्नुते ।</strong><br>
<strong>स एव धर्मजः पुत्रः कामजान् इतरान् विदुः  ॥ ९.१०७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/107_yasminn_RNam.md">
<details open><summary><h4>भारुचिः ...{Loading}...</h4></summary>
<p>स शिष्टः स्यात् । अविभागपक्षे चेयं ज्येष्ठस्य कनीयस्सु वृत्तिर् उच्यते ॥ ९.१०७ ॥</p>
</details>
</div>
<blockquote>
<p><strong>पितेव [पालयेत् पुत्राञ् ज्येष्ठो ब्रातॄन्] यवीयसः ।</strong><br>
<strong>पुत्रवच् चापि वर्तेत ज्येष्ठे भ्रातरि धर्मतः  ॥ ९.१०८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/108_piteva_pAlayet.md">
<details open><summary><h4>भारुचिः ...{Loading}...</h4></summary>
<p>येनैवंगुणः,</p>
</details>
</div>
<blockquote>
<p><strong>ज्येष्ठः कुलं वर्धयति विनासयति (?) वा पुनः ।</strong><br>
<strong>ज्येष्ठः पूज्यतमो लोके</strong> <strong>ज्येष्ठः सद्भिर् अगर्हितः  ॥ ९.१०९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/109_jyeShThaH_kulam.md">
<details open><summary><h4>भारुचिः ...{Loading}...</h4></summary>
<p>एवं च सति,</p>
<p>&gt; <strong>ज्येष्ठः कुलं वर्धयति विनासयति (?) वा पुनः ।</strong></p>
<p>अनेवंगुणः, तस्मात् कारणात् ।</p>
<p>&gt; <strong>ज्येष्ठः पूज्यतमो लोके</strong></p>
<p>अतश् चासौ,</p>
<p>&gt; <strong>ज्येष्ठः सद्भिर् अगर्हितः  ॥ ९.१०९ ॥</strong></p>
</details>
</div>
<blockquote>
<p><strong>यो ज्येष्ठो ज्येष्ठवृत्तिः स्यान् मातेव स पितेव च ।</strong><br>
<strong>अज्येष्ठवृत्तिर् यस् तु स्यात् स संपूज्यस् तु बन्धुवत्  ॥ ९.११० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/110_yo_jyeShTho.md">
<details open><summary><h4>भारुचिः ...{Loading}...</h4></summary>
<p>गुरुकार्यनिवृत्त्यर्थम् इदं बन्धुवचनम् । तथा च सति ॥ ९.११० ॥</p>
</details>
</div>
<blockquote>
<p><strong>एवं सह ससेयुर् वा पृथग् वा धर्मकाम्यया ।</strong><br>
<strong>पृथग् विवर्धते धर्मस् तस्माद् धर्म्या पृथक्क्रिया  ॥ ९.१११ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/111_evaM_saha.md">
<details open><summary><h4>भारुचिः ...{Loading}...</h4></summary>
<p>अत्र कारणम् इदम् उच्यते । यदि ज्येष्ठो गुणवत्तया धर्माधिकारार्हो भवति, इतरे चानधिकृता असमर्थाश् च धर्मानुष्ठाने, अतो ऽयम् अविभागो द्रष्टव्यः । यदि त्व् अज्येष्ठवृत्तिर् ज्येष्ठः स्यात् गुणवान् अपि सन् गतो (?) ऽसमर्थेष्व् अपि धर्मानुष्ठाने कनीयस्सु अयम् अविभागो न स्यात् । उक्तं हि &ldquo;यो ज्येष्ठो ज्येष्ठवृत्तिः स्यात्&rdquo; इति । तथा &ldquo;ज्येष्ठवृत्तिर् यस् तु स्यात्&rdquo; इति च । एवं च सति धर्मानुष्ठानसमर्थेष्व् अधिकारार्हेषु कनीयस्सु दण्डापूपिकया प्रतिषिद्ध एवायम् अविभागो द्रष्टव्यः, सत्य् अपि ज्येष्ठस्य गुणवत्त्वे ज्येष्ठवृत्तित्वे च । तथा चोक्तम् &ldquo;तस्माद् धर्म्या पृथक्क्रिया&rdquo; इति । न च धर्म्ये विभागे सत्य् अविभागो युक्तः कारणोपदेशात् । तथा च तद् उक्तम् एव । एतेन पितापुत्रविभागो व्याख्यातः । तुल्यहेतुत्वात् । न चायं नास्तीति मन्तव्यः &ldquo;ऊर्ध्वं पितुर्&rdquo; विभागोपदेशात् । यस्माद् वक्ष्यति, &ldquo;न तत्सुतैर् भजेत् सार्धम्&rdquo; इति । ततो लिङ्गात् पितापुत्रयोर् विभागो विज्ञेयः । यतश् च सर्वेष्व् अधिकारार्हेषु धर्मानुष्ठानसमर्थेषु च धर्म्या पृथक्क्रिया । अत इदम् उच्यते ॥ ९.१११ ॥</p>
</details>
</div>
<blockquote>
<p><strong>ज्येष्ठस्य विंश उद्धारः सर्वद्रव्याच् च यद् वरम् ।</strong><br>
<strong>ततो ऽर्धं मध्यमस्य स्यात् तुरीयं तु यवीयसः  ॥ ९.११२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/112_jyeShThasya_viMsha.md">
<details open><summary><h4>भारुचिः ...{Loading}...</h4></summary>
<p><strong>ज्येष्ठस्य</strong> विंशतिभागः <strong>सर्वद्रव्येषु च यद् वरम्</strong> । <strong>मध्यमस्य</strong> <strong>ततो ऽर्धं</strong> चत्वारिंशद् भागः । वरद्रव्यानन्तरश् चोद्धारो मध्यमस्य । एवं चतुर्थस् त्व् अशीतिभागो यवीयसः सर्वद्रव्येभ्यश् च हीनः उद्धारः । &ldquo;द्रव्येभ्यश् च वरं वरम्&rdquo; इत्य् अस्मिन् पाठे मध्यमकनिष्ठयोस् तदनुरूपैवांशकल्पना विज्ञेया । एवं च मध्यगा उद्धृत्य यद् अन्यच् छिष्यते तस्य समो विभागः कार्यः । त्रयाणां चायं समगुणानां विभागविधिः, त्रयाणाम् उद्धारदर्शनात् । अयम् अपरो विभागः ॥ ९.११२ ॥</p>
</details>
</div>
<blockquote>
<p><strong>ज्येष्ठश् चैव कनिष्ठश् च संहरेतां यथोदितम् ।</strong><br>
<strong>ये ऽन्ये ज्येष्ठकनिष्ठाभ्यां तेषां स्यान् मध्यगं धनम्  ॥ ९.११३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/113_jyeShThash_chaiva.md">
<details open><summary><h4>भारुचिः ...{Loading}...</h4></summary>
<p>बहुपुत्रस्य ज्येष्ठकनिष्ठयोर् गुणवतोर् यथोक्तम् उद्धृत्य निर्गुणानां बहूनाम् अपि मध्यमानां गुणवतो मध्यमस्य यश् चत्वारिंशद्भाग उक्तो ऽनन्तरश्लोके स बहुभिर् अपि च मध्यमैर् विभजनीयः । समगुणानां तु मध्यमानां सर्वेषाम् एकैकस्य पूर्ववच् च[त्वा]रिंशद् भाग उद्धार्यः ॥ ९.११३ ॥</p>
</details>
</div>
<blockquote>
<p><strong>सर्वेषां धनजातानाम् आददीताग्र्यम् अग्रजः ।</strong><br>
<strong>यच् च सातिशयं किंचिद् दशतश् चाप्नुयाद् वरम्  ॥ ९.११४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/114_sarveShAn_dhanajAtAnAm.md">
<details open><summary><h4>भारुचिः ...{Loading}...</h4></summary>
<p>धनजाताद् धनजाताद् यच् छ्रेष्ठं यच् चैकम् अपि सातिशयं सर्वस्माच् च धनजाताद् दशभागः । एतज् ज्येष्ठस्योद्धृत्य पूर्ववद् अन्यत् समधा विभजेरन् । यत्रैव च ज्येष्ठो महागुणः इतरे च गुणहीनाः तत्रायं विधिः सामर्थ्याद् विज्ञेयः । तथा चोत्तरश्लोके चैतम् अर्थं स्फुटीकरिष्यत्य् एव । अपरे तु &ldquo;दशतश् चाप्नुयाद् वरान्&rdquo; इति द्वितिया(?)बहुवचनं पठन्ति । गा अश्वान् वा तथा चैतद् दश पशव एव स्मृत्यन्तरे विशेषिताः &ldquo;दशकं पशूनां नैकशफद्विपदानाम्&rdquo; इति ॥ ९.११४ ॥</p>
</details>
</div>
<blockquote>
<p><strong>उद्धारो न दशस्व् अस्ति सं[पन्नानां स्व]कर्मसु ।</strong><br>
<strong>यत् किंचिद् एव देयं तु ज्यायसे मानवर्धनम्  ॥ ९.११५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/115_uddhAro_na.md">
<details open><summary><h4>भारुचिः ...{Loading}...</h4></summary>
<p>पूर्वश्लोके य उद्धारो ज्येष्ठस्योक्तः स निवर्त्यते । <strong>उद्धारो दशस्व्</strong> अपि पशुषु <strong>नास्ति</strong> ज्येष्ठस्य, प्राग् एवान्यत्र यथो[क्तधनजातादिषु । यन्]निमित्तेनायं ज्येष्ठांशापवादस् तं दर्शयति । <strong>संपन्नानां स्वकर्मसु</strong> तद्भ्रातॄणाम् । एवं वैषाम् अध्ययनविज्ञाने कर्मसंपद्वचनाद् अर्थगृहीते । एतद् अपि [ज्ञेयम्] । <strong>यत् किंचिद् एव देयं तु ज्यायसे मानवर्धनं</strong> नोद्धारः पूर्वः । तथा च समगुणेषु भ्रातृष्व् अयं विभागो विज्ञेयः । उद्धारग्रहणपक्षे चेदम् उच्यते ॥ ९.११५ ॥</p>
</details>
</div>
<blockquote>
<p><strong>एवं समुद्धृतोद्धारे समान् अंशान् प्रकल्पयेत् ।</strong><br>
<strong>उद्धारे ऽनुद्धृते त्व् एषाम् इयं स्याद् अंशकल्पना  ॥ ९.११६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/116_evaM_samuddhRtoddhAre.md">
<details open><summary><h4>भारुचिः ...{Loading}...</h4></summary>
<p>एवं यथोक्तन्यायाविरोधेनोद्धृत्य शिष्टस्य समो विभागः ॥ ९.११६ ॥</p>
</details>
</div>
<blockquote>
<p><strong>एकाधिकं हरेज् ज्येष्ठः पुत्रओ ऽध्यर्धं ततो ऽनुजः ।</strong><br>
<strong>अंशम् अंशं यवीयांस इति धर्मो व्यवस्थितः  ॥ ९.११७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/117_ekAdhikaM_harej.md">
<details open><summary><h4>भारुचिः ...{Loading}...</h4></summary>
<p>गुणाधिके ज्येष्ठे ईषद्प्रकृष्टगुणे च तदनन्तरजे तदवरेषु च ताभ्यां निकृष्टगुणेषु समेषु वायं विभागः सामर्थ्याद् विज्ञायते । &ldquo;समेत्य भ्रातरः सह&rdquo; इति वचनात् प्रतिषिद्धं भगिनीभ्यः पित्र्यधनांशदानम् । इष्यते च तासाम् अनूढतया निमित्तेन तत्प्राप्तिः । यत इदं तदपवादार्थम् आरभ्यते ॥ ९.११७ ॥</p>
</details>
</div>
<blockquote>
<p><strong>स्वेभ्यो ऽंशेभ्यस् तु कन्याभ्यः प्रदद्युर् भ्रातरः पृथक् ।</strong><br>
<strong>स्वात् स्वाद् अंशाच् चतुर्भागं पतिताः स्युर् अदित्सवः  ॥ ९.११८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/118_svebhyo.aMshebhyas.md">
<details open><summary><h4>भारुचिः ...{Loading}...</h4></summary>
<p>अनूढानां भगिनीनां नियमेन दानम् इदम् उच्यते, सान्तानिकादिदानवत् । &ldquo;पतिताः स्युर् अदित्सवः&rdquo; इति वचनात् । एतच् च स्वांशतो न समुदायतः । उद्वाहमात्रप्रयोजनं देयं स्वधर्मानुपरोधेन, न चतुर्भागो यथाश्रुतः । एवं हि बहुभ्रातृकाणाम् अल्पत्वाच् च कन्यानां धनं बहुतरम् आपद्येत, द्व्येकयोश् च भ्रात्रोर् बह्वीनां भगिनीनां दाने निर्धनत्वं प्रसज्येत । न चैतद् इष्टम्, &ldquo;धर्म्या पृथक्रिया&rdquo; इति वचनात् । अथ वा &ldquo;प्रदद्युर् भ्रातरः पृथक्&rdquo; इत्य् अत्र श्लोकपदे <strong>पृथग्</strong>वचनात् भिन्नमातृका एवैते सोदर्याभ्यो भगिनीभ्यः पूर्ववद् दद्युर् इति ॥ ९.११८ ॥</p>
</details>
</div>
<blockquote>
<p><strong>अजाविकं चैकशफं न जातु विषमं भजेत् ।</strong><br>
<strong>अजाविकं तु विषमं ज्येष्ठस्यैव विधीयते  ॥ ९.११९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/119_ajAvikaM_saikashapham.md">
<details open><summary><h4>भारुचिः ...{Loading}...</h4></summary>
<p>अजाविकं तु विभागकाले यदि विअमसंख्यया विभक्तुम् अशक्यं तज् जेष्ठस्यैव स्यात् । न तद् अन्यस्य द्रव्यांशपातेन समतां नयेत्, विरीय वा तन्मूल्यं खण्डयेत् ॥ ९.११९ ॥</p>
</details>
</div>
<blockquote>
<p><strong>यवीयाञ् ज्येष्ठभार्यायां पुत्रम् उत्पादयेद् यदि ।</strong><br>
<strong>समस् तत्र विभागः स्याद् इति धर्मो व्यवस्थितः  ॥ ९.१२० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/120_yavIyA~n_jyeShThabhAryAyAm.md">
<details open><summary><h4>भारुचिः ...{Loading}...</h4></summary>
<p>ज्येष्ठांशापवादार्थो ऽयम् आरम्भः । एवं च ज्येष्ठापत्यतया तदंशाधिको भागो न स्यात्, गुणवतो ऽपि कनीयसोत्पन्नत्वात् क्षेत्रजत्वाच् च । नाप्य् अर्धांशः, किं तर्हि &ldquo;समस् तत्र विभागः स्यात्&rdquo; । केन, पितृव्येन पितुः कनीयसोत्पादकेनेति । अयं च नियुक्तासुतः क्षेत्रजो विज्ञेयः । अनियुक्तासुतस्य त्व् अनंशार्हत्वम् एव वक्ष्यते । ज्येष्ठपुत्रस्य तु गुणवतः पितुर् इव सोद्धारो धणांश इत्य् एतद् अपि च सामर्थ्याद् गम्यते ॥ ९.१२० ॥</p>
</details>
</div>
<blockquote>
<p><strong>उपसर्जनं प्रधानस्य धर्मतो नोपपद्यते ।</strong><br>
<strong>पिता प्रधानः प्रजने तस्माद् धर्मेण तं भजेत्  ॥ ९.१२१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/121_upasarjanam_pradhAnasya.md">
<details open><summary><h4>भारुचिः ...{Loading}...</h4></summary>
<p>अयं पूर्वश्लोकार्थवादः । <strong>उपसर्जनम्</strong> अप्रधानं पितुः कनीयान् भ्राता क्षेत्रजस्योत्पादयिता, यस्माद् अतः <strong>प्रधानस्य</strong> ज्येष्ठस्य भ्रातुः समांशम् इत्य् एतद् <strong>धर्मतः</strong> शास्त्रतो <strong>नोपपद्यते</strong> । तथा चोक्तं ज्येष्ठस्यांशदानम् । एवं च सति <strong>पिता प्रधानो</strong> ऽपत्य<strong>प्रजने</strong> । तथा च वक्षत्य् औरसप्राधान्यम्, न चायं क्षेत्रजः पित्रा जातः । <strong>तस्माद् दर्मेण तं भजेत्</strong>- धर्म पूर्वश्लोकशास्त्रम्, &ldquo;समस् तत्र विभागः स्यात्&rdquo; इत्य् एतत् । केचिद् &ldquo;अर्धेन तं भजेत्&rdquo; इति पठन्ति । तद् अयुक्तम्, पूर्वोक्तव्याघातप्रसङ्गात् । न चात्र विकल्पो युक्तः, अविधित्वाद् अस्य । अविधित्वं च पूर्वश्लोकार्थवादत्वाद् इति । अथ <strong>वोपसर्जनं</strong> क्षेत्रजः <strong>प्रधान</strong>स्यौरसस्य् समांश इति एतद् <strong>धर्मतो नोपपद्यते</strong> । तथा च वक्ष्यति &ldquo;एक एवौरसः पुत्रः पित्र्यस्य वसुनः प्रभुः&rdquo; इति । यतश् च <strong>पिता प्रधानः प्रजने</strong> न चायं तेन जातः, तस्माद् अस्य समांशतैव युक्ता । पूर्वशास्त्र [समं] पितृदानं ततः । अथ <strong>वोपसर्जनं</strong> क्षेत्रजः <strong>प्रधानस्य</strong> क्षेत्रिणः समांशम् इत्य् एतद् <strong>धर्मतो नोपपद्यत</strong> इति । अन्यत् समानम् ॥ ९.१२१ ॥</p>
</details>
</div>
<blockquote>
<p><strong>पुत्रः कनिष्ठो ज्येष्ठायां कनिष्ठायां च पूर्वजः ।</strong><br>
<strong>[कथं तत्र विभागः स्या]द् इति चेत् संशयो भवेत्  ॥ ९.१२२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/122_putraH_kaniShTho.md">
<details open><summary><h4>भारुचिः ...{Loading}...</h4></summary>
<p>किं मातुर् उद्वाहक्रमेण ज्यैष्ठ्यम् उतापत्यजन्मक्रमेणेत्य् एवं [संशय], अयं निर्णयक्रमो विधीयते ॥ ९.१२२ ॥</p>
</details>
</div>
<blockquote>
<p><strong>एकं वृषभम् उद्धारं [संहरेत स पूर्वजः ।</strong><br>
<strong>ततो ऽपरे ऽज्येष्ठवृ]षास् तदूनानां स्वमातृतः  ॥ ९.१२३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/123_ekaM_vRShabham.md">
<details open><summary><h4>भारुचिः ...{Loading}...</h4></summary>
<p>पूर्वस्यां जातः <strong>पूर्वजः</strong> कनीयान् उच्यते न पूर्वजातः । एवं च सत्य् एतद् अत्र समञ्जसं ज्येष्ठग्रहणं भवति । ततो ऽपि <strong>अज्येष्ठ</strong>[<strong>वृषा</strong> एकशः] <strong>तदूनानाम्</strong> । तस्माद् ऊनास् तदूनाः न व्यस्तः, किं तर्हि स्वमातृतः । तथा च सति मातृतो ज्यैष्ठ्यम् अत्र पुत्राणाम्, न जन्मतः॥ ९.१२३ ॥</p>
</details>
</div>
<blockquote>
<p><strong>ज्येष्ठस् तु जातो ज्येष्ठायां हरेद् वृषभषोडशम् ।</strong><br>
<strong>ततः स्वमातृतः शेषा भजेरन्न् इति धारणा  ॥ ९.१२४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/124_jyeShThas_tu.md">
<details open><summary><h4>भारुचिः ...{Loading}...</h4></summary>
<p>ऋज्वर्थः श्लोकः । एतद् एकीयमतम्, मनुस् तु भगवान् आह ॥ ९.१२४ ॥</p>
</details>
</div>
<blockquote>
<p><strong>सदृशस्त्रीषु जातानां पुत्राणाम् अविशेषतः ।</strong><br>
<strong>न मातृतो ज्यैष्ठ्यम् अस्ति जन्मतो ज्यैष्ठ्यम् उच्यते  ॥ ९.१२५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/125_sadRshastrIShu_jAtAnAm.md">
<details open><summary><h4>भारुचिः ...{Loading}...</h4></summary>
<p>अस्यार्थवादः-</p>
</details>
</div>
<blockquote>
<p><strong>जन्मज्येष्ठेन चाह्वानं सुब्रह्मण्यास्व् अपि स्मृतम् ।</strong><br>
<strong>यमयोश् चैकगर्भे ऽपि जन्मतो ज्येष्ठता स्मृता॥ ९.१२६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/126_janmajyeShThena_chAhvAnam.md">
<details open><summary><h4>भारुचिः ...{Loading}...</h4></summary>
<p>एककालनिषिक्तयोर् अपि सतोः । अत्र कश्चित् &ldquo;सदृशस्त्री&rdquo; वचनात् पूर्वविधिम् असदृशस्त्रीविषयं मन्यते । तद् अयुक्तम्, येन विषमसमीकरणम् अन्याय्यम् । &ldquo;सदृशस्त्री&quot;ग्रहणं चात्र विध्यन्तरसंबन्धेनोच्यमानं न पूर्वविधेर् असदृशस्त्रीविxअयत्वं दर्शयितुं समर्थम् । यतश् च वक्ष्यति, &ldquo;एतद् विधानं विज्ञेयं विभागस्यैकयोनिषु, बह्वीषु चैकजातानां न्नास्त्रीषु नोबोधत&rdquo; इति । अतश् चेद् असमञ्जसं पौनरुक्त्याद् आपद्यते ॥ ९.१२६ ॥</p>
</details>
</div>
<blockquote>
<p><strong>अपुत्रो ऽनेन विधिना सुतां कुर्वीत पुत्रिकाम् ।</strong><br>
<strong>यद् अपत्यं भवेद् अस्यां तन् मम स्यात् स्वधाकरम्  ॥ ९.१२७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/127_aputro.anena.md">
<details open><summary><h4>भारुचिः ...{Loading}...</h4></summary>
<p>यथैवौरसाभावे क्षेत्रजाद्यभिधानं दायविभागप्रकरणे ऽंशप्राप्त्यर्थं तथैव पुत्रिकापुत्रविधानं विज्ञेयम् । अपुत्रस्यैवैतत् स्यात् पुत्रिकापुत्रविधानम् । अनया संविदा &ldquo;यद् अपत्यं भवेद् अस्यां तन् मम स्यात् स्वधाकरम्&rdquo; पिण्डोदकप्रदम् इत्य् अर्थः । अस्यार्थवादः परकृतिरूप उदाह्रियते ॥ ९.१२७ ॥</p>
</details>
</div>
<blockquote>
<p><strong>अनेन तु विधानेन पुरा चक्रे ऽथ पुत्रिकाः ।</strong><br>
<strong>विवृद्ध्यर्थं स्ववंशस्य स्वयं दक्षः प्रजापतिः  ॥ ९.१२८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/128_anena_tu.md">
<details open><summary><h4>भारुचिः ...{Loading}...</h4></summary>
<p>प्रजापतिर् हि प्रजाविधिज्ञः । यतः स एवोदाहृतः ॥ ९.१२८ ॥</p>
</details>
</div>
<blockquote>
<p><strong>ददौ स दश धर्माय काश्यपाय त्रयोदश ।</strong><br>
<strong>सोमाय राज्ञे सत्कृत्य प्रीतात्मा सप्तविंशतिम्  ॥ ९.१२९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/129_dadau_sa.md">
<details open><summary><h4>भारुचिः ...{Loading}...</h4></summary>
<p>सत्कारवचनं च सर्वार्थं लिङ्गम् अपरेषां पुत्रिकाकर्मणि ॥ ९.१२९ ॥</p>
</details>
</div>
<blockquote>
<p><strong>यथैवात्मा तथा पुत्रः पुत्रेण दुहिता समा ।</strong><br>
<strong>तस्याम् आत्मनि तिष्ठन्त्यां कथम् अन्यो धनं हरेत्  ॥ ९.१३० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/130_yathaivAtmA_tathA.md">
<details open><summary><h4>भारुचिः ...{Loading}...</h4></summary>
<p>पितरि प्रेते सपुत्रा अपुत्रा वा पुत्रिका धनं हरेत् तदीयम् ॥ ९.१३० ॥</p>
</details>
</div>
<blockquote>
<p><strong>मातुस् तु यौतकं यत् स्यात् कुमारीभाग एव सः ।</strong><br>
<strong>दौहित्र एव तु हरेद् अपुत्र्स्याखिलं धनम्  ॥ ९.१३१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/131_mAtus_tu.md">
<details open><summary><h4>भारुचिः ...{Loading}...</h4></summary>
<p>अस्येशिन्य् एव सा । पुत्रिकापुत्रस् त्व् अपुत्रे मातामहे प्रमीते ऽखिलं धनं हरेत्, पुत्रिका वा । यदा पुत्रिकायां कृतायां मातामहस्य तु पुत्रो जायते दैवात् कथंचित्, तदा भ्रात्रंशस्यैव पुत्रिकापुत्र ईशत इति । अथ तु पुत्रिका कृता तथापि प्राक् प्रयाणात् प्तुर् न पितू रिक्थभागिनी ॥ ९.१३१ ॥</p>
</details>
</div>
<blockquote>
<p><strong>दौहित्रो ह्य् अखिलं रिक्थम् अपुत्रस्य हरेद् यदि ।</strong><br>
<strong>स एव दद्यात् तत्पिण्डं पित्रे मातामहाय च  ॥ ९.१३२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/132_dauhitro_hy.md">
<details open><summary><h4>भारुचिः ...{Loading}...</h4></summary>
<p>यस्मिन् पक्षे ऽपुत्रो मातामहः पुत्रिकासुतश् चाखिलद्रव्यहारी, तस्मिन् पक्षे तस्य पिण्डदाननियमः । यदा तु मातामहः सपुत्रः संपद्यते दैवात् पुत्रिकापुत्रे सति, तदा पुत्रिकापुत्रो ऽपि सन् नैव पिण्डं मातामहाय दद्यात् । हरेद् यदि, यस्मिन् पक्ष इत्य् अर्थः । तच् च पिण्डदानं पितृमातामहयोः प्रथमम् । एवम् उत्तरयोर् अपि द्वयोर् द्वयोः पिण्डो देयः । यस्मात् ॥ ९.१३२ ॥</p>
</details>
</div>
<blockquote>
<p><strong>पौत्रदौहित्रयोर् लोके न विशेषो ऽस्ति धर्मतः ।</strong>
<strong>तयोर् हि मातापितरौ संभूतौ तस्य देहतः  ॥ ९.१३३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/133_pautra-dauhitrayor_loke.md">
<details open><summary><h4>भारुचिः ...{Loading}...</h4></summary>
<p>&gt; <strong>पौत्रदौहित्रयोर् लोके न विशेषो ऽस्ति धर्मतः ।</strong></p>
<p>कारणम् अत्र ब्रवीति, येन-</p>
<p>&gt; <strong>तयोर् हि मातापितरौ संभूतौ तस्य देहतः  ॥ ९.१३३ ॥</strong></p>
<p>पुत्रिकापुत्रस्तुतिः पूर्वविध्यर्था ॥ ९.१३३ ॥</p>
</details>
</div>
<blockquote>
<p><strong>पुत्रिकायां कृतायां तु यदि पुत्रो ऽनुजायते ।</strong><br>
<strong>समस् तत्र विभागः स्याज् ज्येष्ठता नास्ति हि स्त्रियाः  ॥ ९.१३४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/134_putrikAyA~N_kRtAyAm.md">
<details open><summary><h4>भारुचिः ...{Loading}...</h4></summary>
<p>एवं च सति पुत्रांशदानम् अज्येष्ठत्वान् नास्ति ॥ ९.१३४ ॥</p>
</details>
</div>
<blockquote>
<p><strong>अपुत्रायां मृतायां तु पुत्रिकायां कथंचन ।</strong><br>
<strong>धनं तत्पुत्रिकाभर्ता हरेतैवाविचारयन्  ॥ ९.१३५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/135_aputrAyAm_mRtAyAm.md">
<details open><summary><h4>भारुचिः ...{Loading}...</h4></summary>
<p>पुत्रिकायाः पितर्य् अपुत्रे उपरते, तद्धने च सर्वस्मिन् पुत्रिकया गृहीते, यद्य् अपुत्र्[आ पुत्रिका म्रियेत तदा तद्धनं] भर्तुः स्यात् । नासौ श्वशुरसपिण्डैर् ज्ञातिभिर् वानुयोज्यः ॥ ९.१३५ ॥</p>
</details>
</div>
<blockquote>
<p><strong>अकृता वा कृता वापि यं विन्देत् सदृशात् सुतम् ।</strong><br>
<strong>पौत्री मातामहस् तेन दद्यात् पिण्डं [हरेद् धनम्  ॥ ९.१३६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/136_akRtA_vA.md">
<details open><summary><h4>भारुचिः ...{Loading}...</h4></summary>
<p>धनग्रहणस्य पिण्ड]दाननिमित्तत्वात् नियमतो धनहरणं पिण्डदानं च । अकृतायां तु पुत्रिकायां दौहित्रस्येच्छासंनियोगशिष्यं पिण्डदानं धनहरणं च स्यात् । यद्य् अभ्युप[गम्यते विक]ल्पो नियमो वा भवत् । ततः पुत्रिकाविधिनार्थः स्यात् । तस्मात् कृतायां नियमः, अन्यत्र तु विकल्प इत्य् उक्तम् । यद् आह । ९.१३६ ॥</p>
</details>
</div>
<blockquote>
<p><strong>पुत्रेण लोकञ् जयति पौत्रेणानन्त्यम् अश्नुते ।</strong><br>
<strong>अथ पुत्रस्य पौत्रेण ब्रध्नस्याप्नोति विष्टपम्  ॥ ९.१३७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/137_putreNa_lokA~n.md">
<details open><summary><h4>भारुचिः ...{Loading}...</h4></summary>
<p>दौहित्रप्रशंसार्थः श्लोकः । कथम् । पौत्र एवायं दौहित्र इति कृत्वा स्तूयते मृतस्योपकारविशेषसंबन्धेन । कथम् । पुत्रिणो हि प्रमीताः पितृगणापन्नाः पितृवत् पूजार्हाः पुत्रपौत्रप्रपौत्रैर् विधिसामर्थ्याद् उपहृतस्य कव्यस्य प्रतिग्रहमात्रभोगाद् आ चतुर्थात् पुरुषात् संसारम् आपन्नाः तत्रासत इति । शास्त्रसामर्थ्याद् एतद् गम्यते । एवं हि पुत्रादिभिर् लोकादीञ् जयतीत्य् अयं संस्तव उपपद्यते । तथा च नामधेयनिर्वचनम् अत्र दर्शयति ॥ ९.१३७ ॥</p>
</details>
</div>
<blockquote>
<p><strong>पुंनाम्नो नरकाद् यस्मात् त्रायते पितरं सुतः ।</strong><br>
<strong>तस्मात् पुत्र इति प्रोक्तः स्वयम् एव स्वयंभुवा  ॥ ९.१३८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/138_puM-nAmno_narakAd.md">
<details open><summary><h4>भारुचिः ...{Loading}...</h4></summary>
<p>गम्यमानस्य नामधेयगतस्यार्थरूपस्यात्र प्रमाणभावो नामधेयनिर्वचनेन प्रदर्शितः । यतश् चैतद् एवम् अतः कार्यसामान्यात् ॥ ९.१३८ ॥</p>
</details>
</div>
<blockquote>
<p><strong>पौत्रदौहित्रयोर् लोके विशेषो नोपपद्यते ।</strong><br>
<strong>दौहित्रो ऽपि ह्य् अमुत्रैनं संतारयति पौत्रवत्  ॥ ९.१३९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/139_pautra-dauhitrayor_loke.md">
<details open><summary><h4>भारुचिः ...{Loading}...</h4></summary>
<p>उक्तार्थोपसंहारार्थः श्लोकः ॥ ९.१३९ ॥</p>
</details>
</div>
<blockquote>
<p><strong>मातुः प्रथमतः पिण्डं निर्वपेत् पुत्रिकासुतः ।</strong><br>
<strong>द्वितीयं तु पितुस् तस्यास् तृतीयं तु पितुः पितुः  ॥ ९.१४० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/140_mAtuH_prathamataH.md">
<details open><summary><h4>भारुचिः ...{Loading}...</h4></summary>
<p>&ldquo;स एव दद्यात् तत्पिण्डं पित्रे मातामहाय च&rdquo; इत्य् अत्रोक्तम् अपि सत् पुनर् उच्यते । किम् अर्थम् । कथं नाम पुनरुक्तिः । तत्र मातामहप्रक्रमात् पुत्रिकापुत्रदानं मातामहप्रक्रमं युक्तम् । तस्माद् अयम् अपरः कल्पः पुत्रिकापुत्रपिण्डदानस्य <strong>मातुः प्रथमतः पिण्डं निर्वपेत्</strong> इत्य् एवमादि । अन्येषां तु पाठो ऽर्थश् चास्य श्लोकस- &ldquo;मातुः प्रथमतः पिण्डं निर्वपेत् पुत्रिकासुतः, द्वितीयं तु पितुः स्वस्य&rdquo; इत्य् एवम्, अर्थश् च मातुः प्रथमं मामसंकीर्तनं ततः पितुः स्वस्य । ततो मातामहपितामहयोः यत्परयोश् चेति । तत् पुनर् युक्तायुक्ततया विचारणीयम् ॥ ९.१४० ॥</p>
</details>
</div>
<blockquote>
<p><strong>उपपन्नो गुणैः सर्वैः पुत्रो यस्य तु दत्त्रिमः ।</strong><br>
<strong>स हरेतैव तद्रिक्थं संप्राप्तो ऽप्य् अन्यगोत्रतः  ॥ ९.१४१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/141_upapanno_guNaiH.md">
<details open><summary><h4>भारुचिः ...{Loading}...</h4></summary>
<p>अपुत्राधिकाराद् अपुत्रस्य सतो दत्तको रिक्थं हरेत् । प्रदर्शनं चेदं कृत्रिमादीनां द्रष्टव्यम् । एवं च सर्व एव पुत्रप्रतिनिधयो ऽविशेषेणापुत्रस्य धनभाजो युक्ताः । यच् च कानीनादीनां षण्णाम् अदाय्[आद्]अत्वम् उच्यते पाक्षिकं तद्विज्ञेयम् । यद् औरस उत्तरकालम् उत्पन्नः उत्तरेभ्यः प्रजीवनमात्रं प्रयच्छति तदा कानीनादीनां विकल्पेन ददातीत्य् एवं कानीनादीनाम् अदायादत्वम् उच्यते ॥ ९.१४१ ॥</p>
</details>
</div>
<blockquote>
<p><strong>गोत्ररिक्थे जनयितुर् न हरेद् दत्त्रिमः सुतः ।</strong><br>
<strong>गोत्ररिक्थानुगः पिण्डो व्यपैति दधतः स्वधा  ॥ ९.१४२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/142_gotra-rikthe_janayitur.md">
<details open><summary><h4>भारुचिः ...{Loading}...</h4></summary>
<p>गोत्ररिक्थे पिण्डदानं च जनयितुर् दत्त्रिमो न गृह्णीयात् । यस्मै तु दीयते ऽसौ तदीये तस्य गोत्ररिक्थे स्याताम् । पिण्डदानं च तत्संनियोगेन । यस्माद् गोत्रानुगः पिण्डः । अत एतस्मात् कारणाद् <strong>व्यपैति दधतः स्वधा</strong> पिण्डदानोपलक्षणम् । <strong>स्वधा</strong> सा च <strong>व्यपैति जनयितुः</strong>, तेन तस्यान्यस्मै दत्तत्वात् । अन्यस् त्व् आह- &ldquo;गोत्ररिक्थे जनयितुर् न हरेद् अन्यस्मै दीयमानो ऽपि&rdquo; । तथा द्व्यामुष्यायणो ऽसौ संपद्यते । गौतमस् तं विसेषयित्वाह- &ldquo;पिण्डगोत्रर्षिस्[अंबन्धा रिक्थं भजेरन्&rdquo; इति स एव] गोत्ररिक्थे भजेतेति ॥ ९.१४२ ॥</p>
</details>
</div>
<blockquote>
<p><strong>अनियुक्तासुतश् चैव पुत्रिण्य् आप्तश् च देवरात् ।</strong><br>
<strong>उभौ तौ नार्हतो भागं जारजातककामजौ  ॥ ९.१४३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/143_aniyuktAsutash_chaiva.md">
<details open><summary><h4>भारुचिः ...{Loading}...</h4></summary>
<p><strong>अनियुक्तासुतश् चैवे</strong>[ति देवराज् जातो] ज्येष्ठभार्यायाम् इत्य् अर्थः । एवं च सति नियुक्तासुतस्य तत्र समांशत्वम् उक्तं विज्ञेयम् । <strong>पुत्रिण्य् आप्तश् च देवराद्</strong> इत्य् एतद् अनपत्याय्[आ एव देवरोत्पन्नस्य नान्योत्पन्नस्य भागहर]त्वम् । देवराद् अपि किम्, उतान्यस्माद् इत्य् &ldquo;अपि&quot;शब्दलोपः सामर्थ्याद् विज्ञेयः । <strong>देवर</strong>ग्रहणं चोभयविशेषः । अस्यार्थवादः यस्मात् तौ <strong>जारजात</strong>[<strong>ककामजौ</strong> इति] कथंचिन् निन्देयम् उभयोः, येन तन्निन्दावचनम् उभयत्र युज्यते, अविधिनोत्पन्नत्वाद् उभयोः ॥ ९.१४३ ॥</p>
</details>
</div>
<blockquote>
<p><strong>नियुक्तायाम् अपि पुमान् नार्यां जातो ऽविधानतः ।</strong><br>
<strong>नैवार्हः पैतृकं रिक्थं पतितोत्पादितो हि सः  ॥ ९.१४४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/144_niyuktAyAm_api.md">
<details open><summary><h4>भारुचिः ...{Loading}...</h4></summary>
<p><strong>नियुक्तायाम् अपि</strong> &ldquo;घृताक्तो वाग्यतः&rdquo; इति वचनाद् विध्यतिक्रमजातो न रिक्थभागः स्यात् । येन पतितेन पतिताभ्यां वासाव् उत्पादितः । उभयोर् नियमश्रवणात् तद्व्यतिक्रमनिन्दैषा वेदितस्या॥ ९.१४४ ॥</p>
</details>
</div>
<blockquote>
<p><strong>हरेद् एव नियुक्तायां पुत्रो जातो यथौरसः ।</strong><br>
<strong>क्षेत्रिकस्य तु तद् बीजं धर्मतः प्रसवश् च सः  ॥ ९.१४५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/145_haret_tatra.md">
<details open><summary><h4>भारुचिः ...{Loading}...</h4></summary>
<p><strong>जातो यथौरस</strong> इत्य् एतद्गुणवतः क्षेत्रजस्य पित्र्यांशप्राप्त्यर्थं वचनम् । एवं च सति पूर्वोक्तायास् समांशताया अयम् अपवादः गुणवदपत्यतयारम्भसामर्थ्याद् विज्ञेयः । इतरथा हि पूर्वश्लोकार्थपत्तिसिद्धत्वाद् अनारभ्यम् एतत् स्यात् । एवं चात्र स्तुत्यर्थं प्रशंसावचनम् उपपद्यते इदं <strong>क्षेत्रिकस्य तु तद्बीजं धर्मतः प्रसवश् च सः</strong> इति । न चाकस्मात् प्रशंसावचनम् इदं भवितुम् अर्हति । तथा च ॥ ९.१४५ ॥</p>
</details>
</div>
<blockquote>
<p><strong>[धनं यो बिभृयाद् भ्रातुर् मृतस्य स्त्रियम् एव च ।</strong><br>
<strong>सो ऽपत्यं भ्रातुर् उत्पाद्य दद्यात् तस्यैव तद्धनम्]  ॥ ९.१४६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/146_dhanaM_yo.md">
<details open><summary><h4>भारुचिः ...{Loading}...</h4></summary>
<p>दण्डापूपिकयौरसस्य । <strong>भ्रातुर् उत्पाद्येति</strong> नियोगादिविध्यप्केषितम् इदं वचनम् । अपरे त्व् आहुः- अनियुक्तायाम् अपि पित्र्यं दद्याद् इति । तत् त्व् इदं युक्तायुक्तत्वेन विचारणीयम् ॥ ९.१४६ ॥</p>
</details>
</div>
<blockquote>
<p><strong>या नियुक्तान्यतः पुत्रं देवराद् वाप्य् अवाप्नुयात् ।</strong><br>
<strong>तं कामजम् अरिक्थीयं निथ्योत्पन्नं प्रचक्षते  ॥ ९.१४७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/147_yA_niyuktAnyataH.md">
<details open><summary><h4>भारुचिः ...{Loading}...</h4></summary>
<p>विधिजातापत्यस्तुतिर् इयम्, अविधिजातापत्यनिन्दया, पितृधनांशप्राप्त्यर्थम् । अन्यस् त्व् आह- यद् उक्तं &ldquo;देवराद् वा सपिण्डाद् वा&rdquo; नियुक्तासुतो रिक्थभाग् इति [तस्या]यं प्रतिषेधः । उक्तनिषिद्धत्वाच् च विकल्पेन रिक्थभाक्त्वं विज्ञेयम् । गुणोपेक्षया चान्यतरम् अध्यवसितव्यम् ॥ ९.१४७ ॥</p>
</details>
</div>
<blockquote>
<p><strong>एतद् विधानं विज्ञेयं विभागस्यैकयोनिषु ।</strong><br>
<strong>बह्वीषु [चैकजातानां नाना]स्त्रीषु निबोधत  ॥ ९.१४८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/148_etad_vidhAnam.md">
<details open><summary><h4>भारुचिः ...{Loading}...</h4></summary>
<p>वक्ष्यमाणप्रकरणौपन्यासिकः श्लोकः ॥ ९.१४८ ॥</p>
</details>
</div>
<blockquote>
<p><strong>ब्राह्मणस्यानुपूर्व्येण चतस्रस् तु यदि स्त्रियः ।</strong><br>
<strong>तासां पुत्रेषु जातेषु विभागे ऽयं विधिः स्मृतः  ॥ ९.१४९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/149_brAhmaNasyA-nupUrvyeNa_chatasras.md">
<details open><summary><h4>भारुचिः ...{Loading}...</h4></summary>
<p><strong>आनुपूर्व्य</strong>ग्रहणम् [अनुवादार्थ]म् । <strong>यदि</strong>ग्रहणं चानित्यार्थम् । तथा चोक्तम् &ldquo;कामतस् तु प्रवृत्तानाम् इमाः स्युः क्रमशो ऽवराः&rdquo; इति ॥ ९.१४९ ॥</p>
</details>
</div>
<blockquote>
<p><strong>कीनाशो गोवृषो यानम् अलङ्करश् च वेश्म च ।</strong><br>
<strong>विप्रस्यौद्धारिकं देयम् एकांशस् च प्रधनतः  ॥ ९.१५० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/150_kInAsho_govRSho.md">
<details open><summary><h4>भारुचिः ...{Loading}...</h4></summary>
<p><strong>कीनाशः</strong> कर्षकः । तथा च मन्त्रः &ldquo;इन्द्र आसीत् सीरपतिः शतक्रतुः, कीनाशा आसन् मरुतस् सुदानवः&rdquo; इति । <strong>गोवृषस्</strong> सेक्ता गवाम् । <strong>यानं</strong> गन्त्र्यादि । <strong>अलंकारश् च</strong> पित्र्याङ्गुलीयकादि । एवं <strong>वेश्म</strong> । एकश् चांशो यः प्राधान्येन लक्ष्यते । एतद् <strong>विप्रस्योद्धारिकम्</strong> । एतद् उद्धृत्य मध्यकात् शिष्टस्यांशविभागो येन न्यायेन सो ऽयम् उच्यते ॥ ९.१५० ॥</p>
</details>
</div>
<blockquote>
<p><strong>त्र्यंशं दायाद् धरेद् विप्रो द्वाव् अंशौ क्षत्रियासुतः ।</strong><br>
<strong>वैश्याजो ऽध्यर्धम् एवांशं शूद्रापुत्रो ऽर्धम् एव तु  ॥ ९.१५१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/151_tryaMshan_dAyAd.md">
<details open><summary><h4>भारुचिः ...{Loading}...</h4></summary>
<p>निगदव्याख्यातांशप्रकॢप्तिः । द्विबहुष्व् अपि समसंख्येष्व् एवं विभज्य पश्चात् सजातयो विभजेरन् पूर्ववत् । विषमसंख्येषु तु शास्त्रलिङ्गाद् उत्प्रेक्ष्यांशकल्पनाः ॥ ९.१५१ ॥</p>
</details>
</div>
<blockquote>
<p><strong>सर्वं वा रिक्थजातं तद् दशधा परिकल्प्य च ।</strong><br>
<strong>धर्म्यं विभागं कुर्वीत विधिनानेन धर्मवित्  ॥ ९.१५२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/152_sarvaM_vA.md">
<details open><summary><h4>भारुचिः ...{Loading}...</h4></summary>
<p>धर्म्यवचनाद् अत्र सर्वेषु यथोक्तकारिष्व् अयं विभागः । सो ऽयम् उच्यते ॥ ९.१५२ ॥</p>
</details>
</div>
<blockquote>
<p><strong>चतुरो ऽंशान् हरेद् विप्रस् त्रीन् अंशान् क्षत्रियासुतः ।</strong><br>
<strong>वैश्यापुत्रो हरेद् द्व्यंशम् अंशं शूद्रासुतो हरेत्  ॥ ९.१५३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/153_chaturo.aMshAn.md">
<details open><summary><h4>भारुचिः ...{Loading}...</h4></summary>
<p>ऋज्वर्थांशकल्पना । अत्रापि पूर्ववत् समविषमसंख्येषु विभागो विज्ञेयः ॥ ९.१५३ ॥</p>
</details>
</div>
<blockquote>
<p><strong>यद्य् अपि स्यात् तु सत्पुत्रो यद्य् अपुत्रो ऽपि वा भवेत् ।</strong><br>
<strong>नाधिकं दशमाद् दद्याच् छूद्रापुत्राय धर्मतः  ॥ ९.१५४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/154_yady_api.md">
<details open><summary><h4>भारुचिः ...{Loading}...</h4></summary>
<p>सन्तः पुत्रा [द्विजात]यो यस्य सो ऽयं सत्पुत्रः । यद्य् अपुत्रो ऽपि वा भवेत् तद् अभावे केवलः शूद्रापुत्रः । एवम् अपि नाधिकं दशभागात् तस्मै देयम्, अन्यत् सपिण्डा हरेयुः । तदभावे तद्धनस्य [त एवाधिकारिणः स्युः] । एतस्माद् एव लिङ्गत् क्षत्रियस्याताम् । इतरथा हि शूद्रप्रतिषेधो ऽनर्थकः स्यात् ॥ ९.१५४ ॥</p>
</details>
</div>
<blockquote>
<p><strong>ब्राह्मणक्षत्रियवि[शां शूद्रापुत्रो न रिक्थभाक् ।</strong><br>
<strong>यद् एवा]स्य पिता दद्यात् तद् एवास्य धनं भवेत्  ॥ ९.१५५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/155_brAhmaNa-xatriya-vishAM_shUdrAputro.md">
<details open><summary><h4>भारुचिः ...{Loading}...</h4></summary>
<p>पित्रधीनो ऽस्यांश इत्य् अयम् अपरः कल्पो गुणसंबन्धापेक्षः पूर्वविधेः । एवं च सति पूर्वोत्तरयोर् विरोधाद् अनयोर् विकल्पो गुण[संबन्धापे]क्षः । अथ वा अनूढाशूद्रापुत्रस्यायं विधिर् ज्ञेयः । पूर्वस् तूढापुत्रस्य । तथा च गौतमः शूद्रप्रकरण आहापरिगृहीतास्व् अपि &ldquo;शुश्रूषुश् चेल् लभेत वृत्तिमूलम् अन्तेवासिविधिना&rdquo; ॥ ९.१५५ ॥</p>
</details>
</div>
<blockquote>
<p><strong>समवर्णासु वा जाताः सर्वे पुत्राः सुजन्मनाम् ।</strong><br>
<strong>उद्धारं ज्यायसे दत्त्वा भजेरन्न् इतरे समम्  ॥ ९.१५६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/156_sama-varNAsu_vA.md">
<details open><summary><h4>भारुचिः ...{Loading}...</h4></summary>
<p><strong>समवर्णासु वा जाता</strong> ज्यायसे मानवर्धनं यत् किंचिद् <strong>दत्वा भजेरन्न् इतरे समम्</strong> । हीनजातिगुणवत्तरेष्व् अयं विधिः सामर्थ्याद् विज्ञेयः ॥ ९.१५६ ॥</p>
</details>
</div>
<blockquote>
<p><strong>शूद्रस्य तु सवर्णैव नान्या भार्या विधीयते ।</strong><br>
<strong>तस्यां जाताः समांशाः स्युर् यदि पुत्रशतं भवेत्  ॥ ९.१५७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/157_shUdrasya_tu.md">
<details open><summary><h4>भारुचिः ...{Loading}...</h4></summary>
<p>शूद्रायां शुद्धायाम् इदम् उच्यते । अन्यासूत्कृष्टापकृष्टासु धर्माधर्मापेक्षेया (?) विभागः कल्पयितव्यः ॥ ९.१५७ ॥</p>
</details>
</div>
<blockquote>
<p><strong>पुत्रान् द्वादश यान् आह नृणां स्वायंभ्य्वो मनुः ।</strong><br>
<strong>तेषां षड् बन्ध्दायादाः षड् अदायादबान्धवाः  ॥ ९.१५८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/158_putrAn_dvAdasha.md">
<details open><summary><h4>भारुचिः ...{Loading}...</h4></summary>
<p>दायविभागप्रकरणापेक्षः पुत्राणाम् अयम् उपदेशो ऽत्र । सूत्रस्थानीयस्येदं भाष्यं तत्स्वरूपनिर्देशार्थं भवति ॥ ९.१५८ ॥</p>
</details>
</div>
<blockquote>
<p><strong>औरसः क्षेत्रजश् चैव दत्तः कृत्रिम एव च ।</strong><br>
<strong>गूढोत्पन्नो ऽपविद्धश् च दायादा बान्धवाश् च षट् ॥ ९.१५९ ॥</strong><br>
<strong>कानीनश् च सहोडश् च क्रीतः पौनर्भवस् तथा ।</strong><br>
<strong>स्वयंदत्तश् च शौद्रश् च षड् अदायादबान्धवाः  ॥ ९.१६० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/160_kAnInash_cha.md">
<details open><summary><h4>भारुचिः ...{Loading}...</h4></summary>
<p>कार्यार्थो ऽयं वर्गप्रविभागः पुत्राणाम्, तच् च वक्ष्यति । सहोपदेशाद् औरसेन साम्यं मा भूत् क्षेत्रजादीनाम् इति । अत इदम् उच्यते ॥ ९.१५९–६० ॥</p>
</details>
</div>
<blockquote>
<p><strong>यादृशं गुणम् आप्नोति क्प्लवैः सन्तरं जलम् ।</strong><br>
<strong>तादृशं गुणम् आप्नोति कुपुत्रैः सन्तरंस् तमः  ॥ ९.१६१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/161_yAdRsham_phalam.md">
<details open><summary><h4>भारुचिः ...{Loading}...</h4></summary>
<p>अनेन लिङ्गेन सर्वे क्षेत्रजादयो ऽपुत्रस्य पुत्रकार्याणि कुर्युः, सर्वे च दायं गृह्णीयुः । कानीनादीनाम् अदायादत्वम् उक्तं पाक्षिकं तद् इति व्याख्यातम् ॥ ९.१६२ ॥</p>
</details>
</div>
<blockquote>
<p><strong>यद्य् एकरिक्थिनौ स्याताम् औरसक्षेत्रजौ सुतौ ।</strong><br>
<strong>यस्य यत् पैतृकं रिक्थं स तद् गृह्णीत नेतरः  ॥ ९.१६२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/162_yady_ekarikthinau.md">
<details open><summary><h4>भारुचिः ...{Loading}...</h4></summary>
<p>[और]से सति क्षेत्रजो भव्तीति सामर्थात् वक्तव्यम्, क्षेत्रजे वा सत्य् औरस इति । एवं च सत्य् अनियुक्तासुत एवायं विज्ञेयो गुणतः । तथा हि [यदा पुत्रिण्यां क्षेत्रजो जायेत यदा वोत्पादिते क्षेत्रज औरसो जायेत तदा त]द्धनस्य तयोर् अयं विभागः । यद् यस्य पित्र्यम् इति । एतेन दर्शनेनानियुक्तासुतादय इतरत्रानंशार्हत्वाद् बीजिनो ऽंशं लभन्ते । अन्यस् त्व् आह यदि जातापत्यो ऽथर्वणपक्षक्रियया पुनः सर्वं कृत्वा पुत्रान् उत्पादयेत्, तयोश् च बीजिक्षेत्रिणोर् धनं स्त्रीगतं स्यात्, तयोर् एष विभागः ॥ ९.१६२ ॥</p>
</details>
</div>
<blockquote>
<p><strong>एक एवौरसः पुत्रः प्त्र्यस्य वसुनः प्रभुः ।</strong><br>
<strong>शेषाणाम् आनृशंस्यार्थं प्रदद्यात् तु प्रजीवनम्  ॥ ९.१६३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/163_eka_evA-urasaH.md">
<details open><summary><h4>भारुचिः ...{Loading}...</h4></summary>
<p>एवं क्षेत्रजादीनाम् औरसे सति पश्चाद् उत्पन्ने वानंशत्वे प्राप्ते विधिर् अयं विकल्पार्थम् उच्यते । इतरेभ्यः क्षेत्रजादिभ्यः <strong>प्रजीवन</strong>मात्रं देयम् इति ॥ ९.१६३ ॥</p>
</details>
</div>
<blockquote>
<p><strong>षष्ठं तु क्षेत्रजस्यांशं प्रदद्यात् पैतृकाद् धनात् ।</strong><br>
<strong>औरसो विभजन् दायं पित्र्यं पञ्चमम् एव वा  ॥ ९.१६४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/164_ShaShThan_tu.md">
<details open><summary><h4>भारुचिः ...{Loading}...</h4></summary>
<p>क्षेत्रजस्य तृतीयो ऽयं विकल्पो नियुक्तासुतस्य मुख्यत्वात् । षष्टपञ्चमभागविकल्पश् च गुणापेक्षः ॥ ९.१६४ ॥</p>
</details>
</div>
<blockquote>
<p><strong>औरसक्षेत्रजौ पुत्रौ पितृरिक्थस्य भागिनौ ।</strong><br>
<strong>दशापरे तु क्रमशो गोत्ररिक्थांशभागिनः  ॥ ९.१६५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/165_aurasa-xetrajau_putrau.md">
<details open><summary><h4>भारुचिः ...{Loading}...</h4></summary>
<p>एवं च पूर्वस्मिन् पूर्वस्मिन् सति उत्तरोत्तरः रजीवनमात्रेणांशेन युज्यते । एतस्माच् च यस्मात् पूर्वस्य पूर्वस्य ज्यायस्त्वं गोत्रभाक्त्वं च ज्ञातिकार्यं च कानीनादिभिर् अपि कार्यम् । एषाम् इदानीं लक्षणम् उच्यते ॥ ९.१६५ ॥</p>
</details>
</div>
<blockquote>
<p><strong>स्वे क्षेत्रे संस्कृतायां तु स्वयम् उत्पादयेद् धि यम् ।</strong><br>
<strong>तम् औरसं विजानीयात् पुत्रं प्रातमकल्पिकम्  ॥ ९.१६६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/166_svaxetre_saMskRtAyAm.md">
<details open><summary><h4>भारुचिः ...{Loading}...</h4></summary>
<p>या यस्य स्वर्णा सा तस्य <strong>क्षेत्रम्</strong> । तस्याम् उत्पन्नः <strong>प्राथमकल्पिक औरसो</strong> ऽपि <strong>विज्ञेयः</strong> । क्षत्रियवैश्ययोस् तु जाता न संपूर्णलक्षणा औरसाः सुताः । अतस् तेषाम् [विभा]गो न्यायविरोधेन कल्पयितव्यः । अपरे तु क्षत्रियवैश्याव् एवाउरसौ क्षेत्रजादिभ्यो ज्यायांसौ मन्यन्ते ॥ ९.१६६ ॥</p>
</details>
</div>
<blockquote>
<p><strong>यस् तल्पजः प्रमीतस्य क्लीबस्य व्याधितस्य वा ।</strong><br>
<strong>स्वधर्मे[ण नियुक्तायां स पुत्रः क्षेत्रजः स्मृतः]  ॥ ९.१६७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/167_yas_talpajaH.md">
<details open><summary><h4>भारुचिः ...{Loading}...</h4></summary>
<p>निगदव्याख्यातः श्लोकः ॥ ९.१६७ ॥</p>
</details>
</div>
<blockquote>
<p><strong>माता पिता च दद्यातां यम् अद्भिः पुत्रम् आपदि ।</strong><br>
<strong>सदृशं प्रीतिसंयुक्तं स ज्ञेयो दत्त्रिमः सुतः  ॥ ९.१६८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/168_mAtA_pitA.md">
<details open><summary><h4>भारुचिः ...{Loading}...</h4></summary>
<p>ये तु &ldquo;माता पिता वा दद्याताम्&rdquo; इति पठन्ति [तद् अयुक्त]म् उच्यते । समस्ताभ्यां दाननियमाद् अन्यतरापाये दत्तको न ग्राह्यः । &ldquo;माता पिता वा&rdquo; इत्य् अस्मिंस् तु विकल्पपक्षे समस्तयोर् दाननियमो नास्ति । <strong>सदृशं</strong> सवर्णम्, [जात्य्]आदितः ॥ ९.१६८ ॥</p>
</details>
</div>
<blockquote>
<p><strong>सदृशं तु प्रकुर्याद् यं गुणदोषविचक्षणम् ।</strong><br>
<strong>पुत्रं पुत्रगुणैर् युक्तं स विज्ञेयस् तु कृत्रिमः  ॥ ९.१६९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/169_sadRshan_tu.md">
<details open><summary><h4>भारुचिः ...{Loading}...</h4></summary>
<p>कृत्रिमो ऽपि सवर्ण एव पितृमातृविहीनश् च ॥ ९.१६९ ॥</p>
</details>
</div>
<blockquote>
<p><strong>उत्पाद्यते गृहे यस्य न च ज्ञायेत कस्य सः ।</strong><br>
<strong>स गृहे गूढम् उत्पन्नस् तस्य स्याद् यस्य तल्पजः  ॥ ९.१७० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/170_utpadyate_gRhe.md">
<details open><summary><h4>भारुचिः ...{Loading}...</h4></summary>
<p>अविज्ञातबीजिनो मातृजातीयो गूढोत्पन्नो विज्ञेयः । तथा च व्यासदर्शनम् ॥ ९.१७० ॥</p>
</details>
</div>
<blockquote>
<p><strong>मातापितृभ्याम् उत्सृष्टं तयोर् अन्यतरेण वा ।</strong><br>
<strong>यं पुत्रं परिगृह्णीयाद् अपविद्धः स उच्यते  ॥ ९.१७१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/171_mAtA-pitRbhyAm_utsRShTam.md">
<details open><summary><h4>भारुचिः ...{Loading}...</h4></summary>
<p>अन्यतरे प्रमीते ऽन्यतरोत्सर्ग उच्यते । इतरथा हि मातापित्रोर् जीवतोर् अन्यतरोत्सर्गे ऽपविद्धतास्य न युक्ता । अयम् अपि च सवर्ण एव ॥ ९.१७१ ॥</p>
</details>
</div>
<blockquote>
<p><strong>पितृवेश्मनि कन्या तु यं पुत्रं जनयेद् रहः ।</strong><br>
<strong>तं कानीनां वदेन् नाम्ना वोढुः कन्यासमुद्भवम्  ॥ ९.१७२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/172_pitRveshmani_kanyA.md">
<details open><summary><h4>भारुचिः ...{Loading}...</h4></summary>
<p>सवर्णार्थं सदृशोत्पन्नः । अपरे तु <strong>रह</strong> इति वचनाद् अत्र्[आपि बी]जिनो ऽविज्ञानात् कानीनं मातृजातीयम् एवाहुः ॥ ९.१७२ ॥</p>
</details>
</div>
<blockquote>
<p><strong>या गर्भिणी संस्क्रियते ज्ञाताज्ञातापि वा सती ।</strong><br>
<strong>वोढुः स गर्भो भवति सहोढ इति चोच्यते  ॥ ९.१७३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/173_yA_garbhiNI.md">
<details open><summary><h4>भारुचिः ...{Loading}...</h4></summary>
<p>अयम् अपि सहोढो मातृजातीयः ॥ ९.१७३ ॥</p>
</details>
</div>
<blockquote>
<p><strong>क्रीणीयाद् यस् त्व् अपत्यार्थे मातापित्रोर् यम् अन्तिकात् ।</strong><br>
<strong>स क्रीतकः सुतस् तस्य सदृशो ऽसदृशो ऽपि वा  ॥ ९.१७४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/174_krINIyAd_yas.md">
<details open><summary><h4>भारुचिः ...{Loading}...</h4></summary>
<p>अपरे त्व् आहुः क्रीतः सदृशो ऽसदृशो वेति गुणतः कल्प्यते । वर्णतो हि कल्पनायाम् असमवर्णग्रहणे न्यायविरोधः । अन्यस् तु ब्राह्मणविxअयम् एव न्यायविरोधम् आह ॥ ९.१७४ ॥</p>
</details>
</div>
<blockquote>
<p><strong>या पत्या वा परित्यक्ता विधवा स्वेच्छयात्मनः ।</strong><br>
<strong>उत्पादयेत् पुनर् भूत्वा स पौनर्भव उच्यते  ॥ ९.१७५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/175_yA_patyA.md">
<details open><summary><h4>भारुचिः ...{Loading}...</h4></summary>
<p>सवर्णः पौनर्बवो ऽसवर्णो ऽपि वा, असवर्णस् तु गुणतः ॥ ९.१७५ ॥</p>
</details>
</div>
<blockquote>
<p><strong>सा चेद् अक्षतयोनिः स्याद् गतप्रत्यागतापि वा ।</strong><br>
<strong>पौनर्भवेन भर्त्रा सा पुनस् संस्कारम् अर्हति  ॥ ९.१७६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/176_sA_ched.md">
<details open><summary><h4>भारुचिः ...{Loading}...</h4></summary>
<p>पाणिग्रहणमात्रेण दूषिता यद्य् अपि भर्तृगृहाद् गतप्रत्यागता भवेत् अक्षतयोनि[ः पुनः संस्कार्या ॥ ९.१७६ ॥</p>
</details>
</div>
<blockquote>
<p><strong>मा]तापितृविहीनो यस् त्यक्तो वा स्याद् अकारणे ।</strong><br>
<strong>आत्मानं स्पर्शयेद् यस्मै स्वयंदत्तस् तु स स्मृतः  ॥ ९.१७७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/177_mAtA-pitR-vihIno_yas.md">
<details open><summary><h4>भारुचिः ...{Loading}...</h4></summary>
<p>सवर्ण एव स्यात्, न तथेतरः ॥ ९.१७७ ॥</p>
</details>
</div>
<blockquote>
<p><strong>यं ब्राह्मणस् तु शूद्रायां कामाद् उत्पादयेत् सुतम् ।</strong><br>
<strong>स पारयन्न् एव शवस् तस्मात् पारशवः स्मृतः  ॥ ९.१७८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/178_yam_brAhmaNas.md">
<details open><summary><h4>भारुचिः ...{Loading}...</h4></summary>
<p>यः शौद्र इति प्राग् अभिहितः । <strong>यं ब्राह्मण</strong> इति क्षत्रियवैश्ययोर् अपि प्रदर्शनार्थम् । तथा च पारशवग्रहणवान् स <strong>पारयन्न् एव</strong> जीवन्न् एव <strong>शवः</strong> । पुरुषार्थप्रयोजनविशिष्टकर्मणानभिसंबन्धित्वात् तस्य <strong>पारशवः स्मृतः</strong> ॥ ९.१७८ ॥</p>
</details>
</div>
<blockquote>
<p><strong>दास्यां वा दासदास्यां वा शूद्रो यस्य सुतो भवेत् ।</strong><br>
<strong>सो ऽनुज्ञातो हरेद् अंशम् इति धर्मो व्यवस्थितः  ॥ ९.१७९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/179_dAsyAM_vA.md">
<details open><summary><h4>भारुचिः ...{Loading}...</h4></summary>
<p>शूद्रं प्रति पितुर् अनुज्ञावचनाद् ब्राह्मणादीनां स्नेहाद् रागाद् वा दायं प्रत्य् अनुज्ञानं नास्ति ॥ ९.१७९ ॥</p>
</details>
</div>
<blockquote>
<p><strong>क्षेत्रजादीन् सुतान् एतान् एकादश यथोदितान् ।</strong><br>
<strong>पुत्रप्रतिनिधीन् आहुः क्रियालोपान् मनीषिणः  ॥ ९.१८० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/180_xetrajAdIn_sutAn.md">
<details open><summary><h4>भारुचिः ...{Loading}...</h4></summary>
<p>एकादशानाम् अविशेषेण प्रतिनिधिवचनात् कानीनादयो ऽपि पूर्वैर् अविशिष्टाः प्रतीयन्ते । अतो यद् एषाम् अदायादबान्धवत्वम् उक्तं प्रजीवनविषये पाक्षिकदानार्थं तत् स्याद् इति व्याख्यातम्, किं अयं प्रधानेन विशिष्टकार्यप्रतिनिधिः यथा मीमांसका आहुर् इति । नेत्य् उच्यते, विषमसमीकरणस्यायुक्तत्वात् । तथा चोक्तम् &ldquo;तादृशं गुणम् आप्नोति कुपुत्रैः संतरंस् तमः&rdquo; इत्य् एवमादि । तथा चेदम् आहैषाम् निन्दावचनं समानबलत्वप्रतिषेधार्थम् ॥ ९.१८० ॥</p>
</details>
</div>
<blockquote>
<p><strong>य एते ऽभिहिताः पुत्राः प्रसङ्गाद् अन्यबीजजाः ।</strong><br>
<strong>यस्य ते बीजतो जातास् तस्य ते नेतरस्य तु  ॥ ९.१८१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/181_ya_ete.md">
<details open><summary><h4>भारुचिः ...{Loading}...</h4></summary>
<p>पौनर्भवशौद्रौ द्वौ परित्यज्य नव पुत्रा <strong>अन्यबीजजाः</strong> उच्यन्ते । तेषाम् औरसेनानिरस्तानां बीजिनां सति संभवे भागित्व[म् । येषां तु] बीजी न ज्ञायेत यथा गूढोत्पन्नकानीनसहोढानां तेषाम् उभयत्राभागित्वे केवलं प्रजीवनमात्रम् एभ्यो दीयते, तच् चानृशंसावचनात् सर्वेषाम् [अभ्यनु]ज्ञातम् । औरसप्रशंसार्थो ऽयं श्लोकः इत्य् अपरे, येन किंचिद् अपि न विधीयते प्रतिषिध्यते वा । अथ वा प्रतिनिध्[एः प्रध्]आनासमानकार्यत्वप्रदर्शनार्थो ऽयं श्लोकः ॥ ९.१८१ ॥</p>
</details>
</div>
<blockquote>
<p><strong>[ब्रातॄणाम् ए]कजातीनाम् एकश् चेत् पुत्रवान् भवेत् ।</strong><br>
<strong>सर्वांस् तांस् तेन पुत्रेण पुत्रिणो मनुर् अब्रवीत्  ॥ ९.१८२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/182_bhrAtRRNAm_ekajAtAnAm.md">
<details open><summary><h4>भारुचिः ...{Loading}...</h4></summary>
<p>सति भ्रातृपुत्र एते प्रतिनिधयः [न] कर्तव्याः इत्य् एवंपरम् एतत् । अथ वा [तत्पुत्रस्य] प्रथमं दत्तकादिन्यायेन प्रतिनिधित्वम् अनेन श्लोकेन विज्ञायते । अलभ्यमाने त्व् असति वा भ्रातृपुत्रे ऽन्ये कल्पा आश्रयणीया इति ॥ ९.१८२ ॥</p>
</details>
</div>
<blockquote>
<p><strong>बह्वीनाम् एकपत्नीनाम् एका चेत् पुत्रिणी भवेत् ।</strong><br>
<strong>सर्वास् तास् तेन पुत्रेण प्राह पुत्रवतीर् मनुः  ॥ ९.१८३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/183_sarvAsAm_eka-patnInAm.md">
<details open><summary><h4>भारुचिः ...{Loading}...</h4></summary>
<p>इयं न नियोक्तव्येत्य् एतस्माद् गम्यते । न चैतयैकाकिन्या दत्तकादिपुत्रग्रहणं कार्यम् ॥ ९.१८३ ॥</p>
</details>
</div>
<blockquote>
<p><strong>शेयसः श्रेयसो ऽभावे पापीयान् रिक्थम् अर्हति ।</strong><br>
<strong>बहवश् चेत् तु सदृशाः सर्वे रिक्थस्य भागिनः  ॥ ९.१८४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/184_shreyasaH_shreyaso.md">
<details open><summary><h4>भारुचिः ...{Loading}...</h4></summary>
<p>सर्वस्मिन् रिक्थविभाए बीजभूतो ऽयं श्लोकः । एवं च सत्य् अस्यानुरोधेन रिक्थविभागे ऽनागतो ऽतिक्रान्तश् च वर्णनीयः ॥ ९.१८४ ॥</p>
</details>
</div>
<blockquote>
<p><strong>न भ्रातरो न पितरः पुत्रा रिक्थहराः पितुः ।</strong><br>
<strong>पिता हरेद् अपुत्रस्य रिक्थं भ्रातर एव च  ॥ ९.१८५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/185_na_bhrAtaro.md">
<details open><summary><h4>भारुचिः ...{Loading}...</h4></summary>
<p>य एते औरसादयःपुत्राः प्रकृतास् त एव रिक्थहराः स्युः । क्षेत्रजादयो ऽप्य् औरसासंभवे । कुत एतत् । प्रकरणसामर्थ्यात् सत्य् अपि संनिकृष्टतरत्वे पितुर् भ्रातुश् च नैव रिक्थभाजः स्युः । <strong>अपुत्रस्य पिता हरेत्</strong>, तदभावे भ्रातरः । एवं चौरसस्य पितृधनप्राप्तौ सिद्धायां क्षेत्रजादिसुतप्राप्त्यर्थो ऽयम् आरम्भः । यथ्श् चेदम् आह ॥ ९.१८५ ॥</p>
</details>
</div>
<blockquote>
<p><strong>त्रयाणाम् उदकं कार्यं त्रिषु पिण्डः प्रवर्तते ।</strong><br>
<strong>चतुर्थः संप्रदातैषां पञ्चमो नोपपद्यते  ॥ ९.१८६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/186_trayANAm_udakam.md">
<details open><summary><h4>भारुचिः ...{Loading}...</h4></summary>
<p>प्रकृतस्य संनिकर्षस्य विभवनार्थो ऽयं श्लोकः ॥ ९.१८६ ॥</p>
</details>
</div>
<blockquote>
<p><strong>अनन्तरः सपिण्डाद् यस् तस्य तस्य धनं भवेत् ।</strong><br>
<strong>अत ऊर्ध्वं सकुल्याः स्युर् आचार्यः शिष्य एव वा  ॥ ९.१८७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/187_anantaraH_sapiNDAd.md">
<details open><summary><h4>भारुचिः ...{Loading}...</h4></summary>
<p>सकुल्यग्रहणेन समानोदका गृह्यन्ते । <strong>आचार्यः शिष्यो वा</strong> । तदभावे ॥ ९.१८७ ॥</p>
</details>
</div>
<blockquote>
<p><strong>सर्वेषाम् अप्य् अभावे तु ब्राह्मणा रिक्थभागिनः ।</strong><br>
<strong>त्रैविद्याः शुचयो दान्तास् तथा धर्मो न हीयते  ॥ ९.१८८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/188_sarveShAm_apy.md">
<details open><summary><h4>भारुचिः ...{Loading}...</h4></summary>
<p><strong>सर्वेषाम् अप्य् अभावे</strong> इत्य् एतस्माद् गम्यते तत्स्त्रीणाम् अप्य् अभावे यथोक्तगुणसंबन्ध [इति । तथा च] सति ॥ ९.१८८ ॥</p>
</details>
</div>
<blockquote>
<p><strong>अहार्यं ब्राह्मणद्रव्यं राज्ञा नित्यम् इति स्थितिः ।</strong><br>
<strong>इतरेषां तु वर्णानां सर्वाभावे हरेन् नृपः  ॥ ९.१८९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/189_ahAryam_brAhmaNadravyam.md">
<details open><summary><h4>भारुचिः ...{Loading}...</h4></summary>
<p>ऋज्वर्थः श्लोकः ॥ ९.१८९ ॥</p>
</details>
</div>
<blockquote>
<p><strong>संस्थितस्यानपत्यस्य सगोत्रात् पुत्रम् आहरेत् ।</strong><br>
<strong>तत्र यद् रिक्थजातं स्यात् तत् तस्मिन् प्रतिपादयेत्  ॥ ९.१९० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/190_saMsthitasyA-napatyasya_sagotrAt.md">
<details open><summary><h4>भारुचिः ...{Loading}...</h4></summary>
<p>क्षेत्रजस्य देवरसपिण्डाभ्याम् उक्तत्वाद् इह सगोत्रग्रहणं तदुत्पन्नस्यापि धनांशप्राप्त्यर्थम् । इतरथा हि &ldquo;देवराद् वा सपिण्डाद् वा&rdquo; इति वचनाद् अदेवरसपिण्डात् सगोत्रात् उत्पन्नस्य क्षेत्रजस्यानंशार्हता स्यात् । क्लीबकस्य दत्तकस्य तु दत्त्कृत्रिमस्वयंदत्ताः स्युः ॥ ९.१९० ॥</p>
</details>
</div>
<blockquote>
<p><strong>द्वौ तु यौ विवदेयातां द्वाभ्यां जातौ स्त्रिया धने ।</strong><br>
<strong>तयोर् यद्य् अस्य पित्र्यं स्यात् तत् संगृह्णीत नेतरः  ॥ ९.१९१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/191_dvau_tu.md">
<details open><summary><h4>भारुचिः ...{Loading}...</h4></summary>
<p>या पुनर्भूः सापत्या सधना च परस्मिन् पुरुषे पुनर् भवति तत्रायं विभागः । इदं च पुनर्भूपुत्रस्यांशहरत्वे दर्शनम् ॥ ९.१९१ ॥</p>
</details>
</div>
<blockquote>
<p><strong>जनन्यां संस्थितायां तु समं सर्वे सहोदराः ।</strong><br>
<strong>भजेरन् मातृकं रिक्थं भगिन्यश् च सनाभयः  ॥ ९.१९२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/192_jananyAM_saMsthitAyAm.md">
<details open><summary><h4>भारुचिः ...{Loading}...</h4></summary>
<p>समवचनान् नास्त्य् अत्र ज्येष्ठांशः । भगिन्यश् च सनाभय ऊढा अनूढाश् च गृह्यन्ते । अनूढा एवेति केचित् । बगिन्यभावे तु ॥ ९.१९२ ॥</p>
</details>
</div>
<blockquote>
<p><strong>यास् तासां स्युर् दुहितरस् तासाम् ऐ यथार्हतः ।</strong><br>
<strong>मातामह्या धनात् किंचित् प्रदेयं प्रीतिपूर्वकम्  ॥ ९.१९३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/193_yAs_tAsAm.md">
<details open><summary><h4>भारुचिः ...{Loading}...</h4></summary>
<p>ऊढानाम् अनूढानां चेति कृतविचारम् एतत् । <strong>प्रीतिपूर्वकम्</strong> इति वचनान् न नियतं दानम् इदं विज्ञायते ॥ ९.१९३ ॥</p>
</details>
</div>
<blockquote>
<p><strong>अध्यग्न्याध्यावाहनिकं दत्तं च प्रीतिकर्मणि ।</strong><br>
<strong>भ्रातृमातृपितृप्राप्तं षड्विधं स्त्रीधनं स्मृतम्  ॥ ९.१९४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/194_adhyagny-adhyAvAhanikan_dattam.md">
<details open><summary><h4>भारुचिः ...{Loading}...</h4></summary>
<p>षड्विधस्य नियमात् मैत्रलब्धस्य स्त्रीधनत्वं नास्ति । अध्यग्नीयम् अग्निसमीप उह्यमानायै दत्तम् । अध्यावाहनिकं पत्या स्वगृहम् आनीयमानायै दीयते ॥ ९.१९४ ॥</p>
</details>
</div>
<blockquote>
<p><strong>अन्वाधेयं च यद् दत्तं पत्या प्रीतेन चैव यत् ।</strong><br>
<strong>पत्यौ जीवति वृत्तायां प्रजायास् तद् धनं भवेत्  ॥ ९.१९५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/195_anvAdheya~n_cha.md">
<details open><summary><h4>भारुचिः ...{Loading}...</h4></summary>
<p>ऋज्वर्थः श्लोकः ॥ ९.१९५ ॥</p>
</details>
</div>
<blockquote>
<p><strong>ब्राह्मदैवार्षगान्धर्वप्राजापत्येषु यद् धनम् ।</strong><br>
<strong>अप्रजायाम् अतीतायां भर्तुर् एव तद् इष्यते  ॥ ९.१९६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/196_brAhma-daivArSha-gAndharva-_prAjApatyeShu.md">
<details open><summary><h4>भारुचिः ...{Loading}...</h4></summary>
<p>एतेषु पञ्चधेषु (?) भर्तुर् धनम् अभ्यनुज्ञायते ॥ ९.१९६ ॥</p>
</details>
</div>
<blockquote>
<p><strong>यत् त्व् अस्याः स्याद् धनं दत्तं विवाहेष्व् आसुरादिषु ।</strong><br>
<strong>अप्रजायाम् अतीतायां मातापित्रोस् तद् इष्यते  ॥ ९.१९७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/197_yat_tv.md">
<details open><summary><h4>भारुचिः ...{Loading}...</h4></summary>
<p>एतेष्व् आसुरादिषु कल्या[नेषु तयोः] प्रत्यर्पयितव्यं धनम् ॥ ९.१९७ ॥</p>
</details>
</div>
<blockquote>
<p><strong>स्त्रियां तु यद् भवेद् वित्तं पित्रा दत्तं कथंचन ।</strong><br>
<strong>ब्राह्मणी तद् धरेत् कन्या तदपत्यस्य वा भवेत्  ॥ ९.१९८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/198_striyAn_tu.md">
<details open><summary><h4>भारुचिः ...{Loading}...</h4></summary>
<p>षड्विधस्या[पि स्त्रीधन]स्यापुत्रायाम् [अतीतायां ग्रहणे न्याय्ये] सति <strong>पित्रा दत्तम्</strong> इत्य् एतद् अत्र निदर्शनार्थं सर्वस्त्रीधनानां विज्ञेयम् । [मृत]पुत्रायाश् च विभागं वक्ष्यति । <strong>ब्राह्मणी तद् धरेत् कन्या</strong> इति नियमात् क्षत्रियादिकन्यानाम् [अयं निय]मः । एतद् ब्राह्मणादीनाम् । ब्राह्मणीक्षत्रियावैश्यासूढास्व् असवर्णस्त्र्युपरमे ब्राह्मणादिकन्याभ्यो धनदानं विज्ञेयम् ॥ ९.१९८ ॥</p>
</details>
</div>
<blockquote>
<p><strong>न निर्हारं स्त्रियः कुर्युः कुटुम्बाद् बाहुमध्यगात् ।</strong><br>
<strong>स्वकाद् अपि च वित्ताद् धि स्वस्य भर्तुर् अनाज्ञया  ॥ ९.१९९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/199_na_nirhAram.md">
<details open><summary><h4>भारुचिः ...{Loading}...</h4></summary>
<p><strong>निर्हार</strong>प्रतिषेधाच् चैतत् विज्ञायते यदि काचिद् ईशत्वात् तद्धनं निर्हरेत्, ततस् तत्पुनरादाय भ्रातृभिर् विभक्तव्यम् एव ॥ ९.१९९ ॥</p>
</details>
</div>
<blockquote>
<p><strong>पत्यौ जीवति यः स्त्रीभिर् अलङ्कारो धृतो भवेत् ।</strong><br>
<strong>न तं भजेरन् दायादा भजमानाः पतन्ति ते  ॥ ९.२०० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/200_patyau_jIvati.md">
<details open><summary><h4>भारुचिः ...{Loading}...</h4></summary>
<p>दायादानाम् अयं प्रतिषेधः । आत्मीयानां त्व् औरसपुत्राणाम् अनुज्ञातो विभागः ॥ ९.२०० ॥</p>
</details>
</div>
<blockquote>
<p><strong>अनंशौ क्लीबपतितौ जात्यन्धबधिरौ तथा ।</strong><br>
<strong>उन्मत्तजडमूकाश् च ये च केचिन् निरिन्द्रियाः  ॥ ९.२०१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/201_anaMshau_klIba-patitau.md">
<details open><summary><h4>भारुचिः ...{Loading}...</h4></summary>
<p>इत्य् अनेन पीठसर्पिपंग्वादयो ऽपि गृह्यन्ते सामर्थ्यात् ॥ ९.२०१ ॥</p>
</details>
</div>
<blockquote>
<p><strong>सर्वेषाम् अपि तु न्याय्यं दातुं शक्त्या मनीषिणा ।</strong><br>
<strong>ग्रासाच्छादनम् अत्यन्तं पतितो ह्य् अददद् भवेत्  ॥ ९.२०२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/202_sarveShAm_api.md">
<details open><summary><h4>भारुचिः ...{Loading}...</h4></summary>
<p>प्रकरणात् क्लीबादीनाम् इदम् उच्यते ग्रासाच्छादनदानं यावज्जीवम् ॥ ९.२०२ ॥</p>
</details>
</div>
<blockquote>
<p><strong>यद्य् अर्थिता तु दारैः स्यात् क्लीबदीनां कथंचन ।</strong><br>
<strong>तेषाम् उत्पन्नतन्तूनाम् अपत्यं दायम् अर्हति  ॥ ९.२०३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/203_yady_arthitA.md">
<details open><summary><h4>भारुचिः ...{Loading}...</h4></summary>
<p><strong>क्लीबादीनाम्</strong> इति चात्र सामर्थ्यान् न बहुव्रीहौ तद्गुणसंविज्ञानं भवति । एवं च क्लीबाद् अपरे तु गृह्यन्ते । येन धर्मप्रजार्थं दाराणां संग्रहः यतस् तद् अभावात् क्लीबस्य नास्ति संग्रहः । अपुत्रस्यानधिकाराद् आधाने । अथ स्मार्तकर्मापेक्षो दारसंग्रहः । ततः क्लीबस्याप्य् अत्र ग्रहणं युक्तं तद्गुणसंविज्ञानबहुव्रीहिणा ॥ ९.२०३ ॥</p>
</details>
</div>
<blockquote>
<p><strong>यत् किंचित् पितरि प्रेते धनं [ज्येष्ठो] ऽधिगच्छति ।</strong><br>
<strong>भागो यवीयसां तत्र यदि विद्यानुपालिनः  ॥ ९.२०४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/204_yat_kim.md">
<details open><summary><h4>भारुचिः ...{Loading}...</h4></summary>
<p>ज्येष्ठलब्धस्य वैद्याः सन्तो भागिनो यवीयांसः, न तु कनिष्ठलब्धस्य ज्यायान् इत्य् एतद् अर्थाल् [लभ्यते] ॥ ९.२०४ ॥</p>
</details>
</div>
<blockquote>
<p><strong>अविद्यानां तु सर्वेषाम् ईहातश् चेद् धनं भवेत् ।</strong><br>
<strong>समस् तत्र विभागः स्याद् अपित्र्य इति धारणा  ॥ ९.२०५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/205_avidyAnAn_tu.md">
<details open><summary><h4>भारुचिः ...{Loading}...</h4></summary>
<p>ईहातः चेष्टातः कृष्यादित इत्य् अर्थः । सर्वे चेच् चेष्टन्ते समस् तत्र विभागः स्यात्, न तु गुणापेक्षः कश्चिद् विभागकल्प आश्रयितव्यः ॥ ९.२०५ ॥</p>
</details>
</div>
<blockquote>
<p><strong>विद्याधनं तु यद् यस्य तत् तस्यैव धनं भवेत् ।</strong><br>
<strong>मैत्रम् औद्वाहिकं चैव माधुपर्किकम् एव च  ॥ ९.२०६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/206_vidyAdhanan_tu.md">
<details open><summary><h4>भारुचिः ...{Loading}...</h4></summary>
<p><strong>औद्वाहिक</strong>ग्रहणेन सर्वं श्वशुरगृहाल् लब्धं गृह्यते ॥ ९.२०६ ॥</p>
</details>
</div>
<blockquote>
<p><strong>भ्रातॄणाम् यस् तु नेहेत धनं शक्तः स्वकर्मणा ।</strong><br>
<strong>स निर्भाज्यः स्वकाद् अंशात् किंचिद् दत्त्वोपजीवनम्  ॥ ९.२०७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/207_bhrAtRRNAM_yas.md">
<details open><summary><h4>भारुचिः ...{Loading}...</h4></summary>
<p>अददताम् अपि तु नैव विरोधो ऽस्ति ॥ ९.२०७ ॥</p>
</details>
</div>
<blockquote>
<p><strong>अनुपघ्नन् पितृद्रव्यं स्रमेण यद् उपार्जयेत् ।</strong><br>
<strong>स्वयम् ईहितलब्धं तन् नाकामो दातुम् अर्हति  ॥ ९.२०८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/208_anupaghnan_pitRdravyam.md">
<details open><summary><h4>भारुचिः ...{Loading}...</h4></summary>
<p>अर्थात् कामस्य दानम् अनुजानाति ॥ ९.२०८ ॥</p>
</details>
</div>
<blockquote>
<p><strong>पैतृकं तु पिता द्रव्यम् अनवाप्तं यद् आप्नुयात् ।</strong><br>
<strong>न तत् पुत्रैर् भजेत् सार्धम् अकामः स्वयम् अर्जितम्  ॥ ९.२०९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/209_paitRkan_tu.md">
<details open><summary><h4>भारुचिः ...{Loading}...</h4></summary>
<p>पितामहधनस्येतरे ऽपीशत इत्य् अनया शङ्कया प्रतिषेधः । अनेन च दर्शनेन सत्यां विभागप्रतिपत्तौ वित्तं सर्वं विभजनीयम् । पित्रा पुत्रविभागस्यैतद् दर्शनम् । जीवपितृकाणाम् अस्ति विभाग इत्य् एतद् दर्शयति ॥ ९.२०९ ॥</p>
</details>
</div>
<blockquote>
<p><strong>विभक्ताः सह जीवन्तो विभजेरन् पुनर् यदि ।</strong><br>
<strong>समस् तत्र विभागः स्याज् ज्यैष्ठ्यं तत्र न विद्यते  ॥ ९.२१० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/210_vibhaktAH_saha.md">
<details open><summary><h4>भारुचिः ...{Loading}...</h4></summary>
<p>संसृष्टानां यो ज्येष्ठः नासौ ज्येष्टांशं गृह्णीयात् । यत्र तु ज्येष्ठः सह ज्येष्ठांशेन संसृज्यते तत्र पुनर् अस्य ज्य्ष्ठांश उद्ध्रियते ॥ ९.२१० ॥</p>
</details>
</div>
<blockquote>
<p><strong>येषां ज्येष्ठः कनिष्ठो वा [हीयेतांशप्रदानतः ।</strong><br>
<strong>म्रि]येतान्यतरो वापि तस्य भागो न लुप्यते  ॥ ९.२११ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/211_yeShA~n_jyeShThaH.md">
<details open><summary><h4>भारुचिः ...{Loading}...</h4></summary>
<p>प्रोषितस्य मृतस्य वा भागम् उद्धृत्य ॥ ९.२११ ॥</p>
</details>
</div>
<blockquote>
<p><strong>सोदर्या विभजेरंस् तं समेत्य सहिताः समम् ।</strong><br>
<strong>भ्रातरो ये च संसृष्टा भगिन्यश् च सना[भयः  ॥ ९.२१२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/212_sodaryA_vibhajeraMs.md">
<details open><summary><h4>भारुचिः ...{Loading}...</h4></summary>
<p>असंसृष्टाणां सोद]राणांस् तं विभजेरन् न सापत्नाः, सति तु संसर्गे ये संसृष्टास् ते विभजेरन्, न सोदर्या अप्य् असंसृष्टाः ॥ ९.२१२ ॥</p>
</details>
</div>
<blockquote>
<p><strong>यो ज्येष्ठो विनिकुर्वीत लोभाद् भ्रातॄन् यवीयसः ।</strong><br>
<strong>[सो ऽज्येष्ठः स्या]द् अभागश् च नियन्तव्यश् च राजभिः  ॥ ९.२१३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/213_yo_jyeShTho.md">
<details open><summary><h4>भारुचिः ...{Loading}...</h4></summary>
<p>विनिकरणम् अन्यायेन यवीयसां न्यक्करणं धनोपयोगश् च तान् अतिसंधाय । अर्थाच् च कनिष्ठो ऽपि सुतरांनियन्तव्य इत्य् आपद्यते ॥ ९.२१३ ॥</p>
</details>
</div>
<blockquote>
<p><strong>सर्व एव विकर्मस्था नार्हन्ति भ्रातरो धनम् ।</strong><br>
<strong>न चादत्त्वा कनिष्ठेभ्यो ज्येष्ठः कुर्वीत यौतकम्  ॥ ९.२१४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/214_sarva_eva.md">
<details open><summary><h4>भारुचिः ...{Loading}...</h4></summary>
<p>ये कुटुम्बकार्य ऽव्युत्पन्नास् ते द्यूतादिना विकर्मस्थाः प्रकरणसामर्थ्याद् विज्ञायते । पतिताना[म् अ]नंशार्हतोक्ता ॥ ९.२१४ ॥</p>
</details>
</div>
<blockquote>
<p><strong>भ्रातॄणाम् अविभक्तानां यद्य् उत्थानं भवेत् सह ।</strong><br>
<strong>न तत्र भागं विषमं पिता दद्यात् कथंचन ॥ ९.२१५ ॥</strong><br>
<strong>ऊर्ध्वं विभागाज् जातस् तु पित्र्यम् एव हरेद् धनम् ।</strong><br>
<strong>संसृष्टास् तेन वा ये स्युर् विभजेत स तैः सह  ॥ ९.२१६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/216_UrdhvaM_vibhAgAj.md">
<details open><summary><h4>भारुचिः ...{Loading}...</h4></summary>
<p>ये ऽन्योन्योपार्जितधनाः पित्रा स्नेहेन गुणापेक्षया वा तेषां विषमो विभागो न कर्तव्यः । इदं च दर्शनं पितुर् अभिप्राये न सति । अपि तु पित्रभिप्रायेण विभागे वैकल्पिकं ग्रहणं तदभिप्रायेण स्यात्, नान्यथा ॥ ९.२१६ ॥</p>
</details>
</div>
<blockquote>
<p><strong>अनपत्यस्य पुत्रस्य माता दयाद्यम् आप्नुयात् ।</strong><br>
<strong>मातर्य् अपि च वृत्तायां पितुर् मात्रा हरेद् धनम्  ॥ ९.२१७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/217_anapatyasya_putrasya.md">
<details open><summary><h4>भारुचिः ...{Loading}...</h4></summary>
<p>जीवत्यां मातरि पितामह्यां च न सोदरा ईशन्ते ऽनपत्यस्य स्वधनस्य, नापि तत्पितासोदर्या वा भ्रातरः ॥ ९.२१७ ॥</p>
</details>
</div>
<blockquote>
<p><strong>ऋणे धने च सर्वस्मिन् प्रविभक्ते यथाविधि ।</strong><br>
<strong>पश्चाद् दृश्येत यत् किंचित् तत् सर्वं समतां नयेत्  ॥ ९.२१८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/218_RNe_dhane.md">
<details open><summary><h4>भारुचिः ...{Loading}...</h4></summary>
<p>द्रष्ट्रा न तद् ग्राह्यम् इत्य् एवमर्थं पुनर् उपदेशः, ज्येष्ठांशप्रतिषेधार्थो वा, द्व्यंशः पूर्वजः इत्य् एवम् उक्तं ज्येष्ठस्य तद् अत्र न स्यात् ॥ ९.२१८ ॥</p>
</details>
</div>
<blockquote>
<p><strong>वस्त्रं पत्रम् अलंकारं कृतान्नम् उदकं स्त्रियः ।</strong><br>
<strong>योगक्षेमप्रचारं च न विभाज्यं प्रचक्षते  ॥ ९.२१९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/219_vastram_patram.md">
<details open><summary><h4>भारुचिः ...{Loading}...</h4></summary>
<p>एतान् अपीच्छया विभजेतन् । &ldquo;नाकामो दातुम् अर्हति&rdquo; इत्य् एतद् अनुवादो ऽयं द्रष्टव्यः । सर्वत्रैवेच्छातो दानम् अयुक्तं प्रतिषेद्धुम् । सर्वत्र धनविभागे प्राप्ते- <strong>वस्त्रं</strong> [प्रसिद्धम् । <strong>पत्रं</strong>] पतत्य् अनेनेत्य् अश्वादिः । <strong>अलंकारं</strong> सामर्थ्यात् पितरि जीवति यद् येन परिगृहीतम् । <strong>कृतान्नं</strong> तण्डुलादि । <strong>उदकं</strong> तदाधारकूपादिः । <strong>स्त्रियः</strong> उपभोगदास्यः प्रतिनियताः । <strong>योगक्षेमप्रचारं च</strong> येन द्रव्येण योगक्षेमर्थं पर्चरन्ति । <strong>योगो</strong> ऽनुपात्तपरिलाभः, <strong>क्षेमम्</strong> उपात्तपरिपालनम् । <strong>योगक्षेमं</strong> वा तदर्थं राज्ञापि दीयमानं द्रष्टव्यम् । <strong>प्रचारं च</strong> प्रचरणभूमिजम् इन्धनकादि, <strong>न विभाज्यं प्रचक्षते</strong> ॥ ९.२१९ ॥</p>
</details>
</div>
<blockquote>
<p><strong>एष उक्तो विभागो वः पुत्राणां च क्रियाविधिः ।</strong><br>
<strong>क्रमसः क्षेत्रजादीनां द्यूतधर्मं निबोधत  ॥ ९.२२० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/220_ayam_ukto.md">
<details open><summary><h4>भारुचिः ...{Loading}...</h4></summary>
<p>उपसंहारोपन्यासार्थः स्लोकः ॥ ९.२२० ॥</p>
</details>
</div>
<blockquote>
<p><strong>द्यूतं समाह्वयं चैव राजा राष्ट्रान् निवारयेत् ।</strong><br>
<strong>राज्यान्तकरणाव् एतौ द्वौ दोषौ पृथिवीक्षिताम्  ॥ ९.२२१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/221_dyUtaM_samAhvayam.md">
<details open><summary><h4>भारुचिः ...{Loading}...</h4></summary>
<p>येन,</p>
</details>
</div>
<blockquote>
<p>प्<strong>रकाशम् एतत् तास्कर्यं यद् एवनसमाह्वयौ ।</strong>
<strong>तयोर् नित्यं प्रतीघाते नृपतिर् यत्नवान् भवेत्  ॥ ९.२२२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/222_prakAsham_etat.md">
<details open><summary><h4>भारुचिः ...{Loading}...</h4></summary>
<p>&gt; प्<strong>रकाशम् एतत् तास्कर्यं यद् एवनसमाह्वयौ ।</strong></p>
<p>अतः,</p>
<p>&gt; <strong>तयोर् नित्यं प्रतीघाते नृपतिर् यत्नवान् भवेत्  ॥ ९.२२२ ॥</strong></p>
</details>
</div>
<blockquote>
<p><strong>अप्राणिभिर् यत् क्रियते तल् लोके द्यूतम् उच्यते ।</strong><br>
<strong>प्राणिभिः क्रियते यस् तु स विज्ञेयः समाह्वयः ॥ ९.२२३ ॥</strong><br>
<strong>द्यूतं समाह्वयं चैव यः कुर्यत् कारयेत वा ।</strong><br>
<strong>तान् सर्वान् घातयेद् राजा शूद्रांश् च द्विजलिङ्गिनः  ॥ ९.२२४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/224_dyUtaM_samAhvayam.md">
<details open><summary><h4>भारुचिः ...{Loading}...</h4></summary>
<p>सभिका अपि कारयतो द्यूतं ताडयितव्याः न केवलं कर्तारः । प्रतिषेधपरत्वाच् च वधोपदेशस्यान्येनाप्य् उपायेन तेषां प्रतिषेधः कर्तव्यो राजतन्त्रविरोधिनाम् । येन न ह्य् अत्र धर्मातिक्रमः कश्चिद् अस्ति । एवं च सत्य् अत्र वधिस् ताडनार्थः एव विज्ञेयः । धर्मव्यवस्थाभेदिनस् तु शूद्रान् द्विजलिङ्गिनो घातयेद् एव । द्विजलिङ्गिनश् च शूद्रा यज्ञो[पवी]तपात्रधारिणो भोशब्दवादिनः परिव्राजकादिवेषधारिणश् च । व्याकरणाध्ययनम् अपि च द्विजलिङ्गम् इति शक्यं वक्तुम् ॥ ९.२२४ ॥</p>
</details>
</div>
<blockquote>
<p><strong>कितवान् कुशीलवान् क्रूरान् पाषण्डस्थांश् च मानवान् ।</strong><br>
<strong>[विकर्मस्थान् शौण्दि]कांश् च क्षिप्रं निर्वासयेत् पुरात्  ॥ ९.२२५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/225_kitavAn_kushIlavAn.md">
<details open><summary><h4>भारुचिः ...{Loading}...</h4></summary>
<p>क्रूराभिन्नदुष्टयोर् वर्णलोपेन गुणवृत्त्योच्यन्ते । &ldquo;केलान्&rdquo; इत्य् अपरः पाठः, ते चातिकामुकाः केलीजीवि[नः । &ldquo;कैलान्&rdquo; इत्य् अपरे] पठन्ति- सङ्केतकारिणः । <strong>पाषण्डस्थांश् च मानवान्</strong> श्रुतिस्मृतिबाह्येष्व् आश्रमलिङ्गेषु व्यवस्थितान् । [<strong>विकर्मस्थो</strong>] ऽधिकारविरोधेन कर्मस्थः [इति] शब्दस् सतन्त्रः, शौण्डिकविशेषणा[र्थो व(आ)] । सर्वान् एतान् <strong>निर्वासयेत् पुरात्</strong> । प्रवासनकार्यस्य चविशेषाद् राष्ट्राद् अप्य् एते ऽर्थतो निर्वास्याः । अत्र च कितवप्रसङ्गेन कुशीलवादीनाम् अपि प्रतिषेधः क्रियते । येन ॥ ९.२२५ ॥</p>
</details>
</div>
<blockquote>
<p><strong>एते राष्ट्रे वर्तमाना राज्ञः प्रच्छन्नतस्कराः ।</strong><br>
<strong>विकर्मक्रियया नित्यं बाधन्ते भद्रिकाः प्रजाः  ॥ ९.२२६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/226_ete_rAShTre.md">
<details open><summary><h4>भारुचिः ...{Loading}...</h4></summary>
<p>यस्माद् एते राजधान्याम् अवस्थिताः महतो ऽनर्थाय राज्ञः । अतश् चैषां राष्ट्राद् अपि निर्वासनम् उच्यते ॥ ९.२२६ ॥</p>
</details>
</div>
<blockquote>
<p><strong>द्यूतम् एतत् पुरा कल्पे दृष्टं वैरकं महत् ।</strong><br>
<strong>तस्माद् द्यूतं न सेवेत हास्यार्थम् अपि बुद्धिमान्  ॥ ९.२२७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/227_dyUtam_etat.md">
<details open><summary><h4>भारुचिः ...{Loading}...</h4></summary>
<p>युधिष्ठिरादयो ऽपरकालाः । देवासुरदृष्टं तु द्यूतं चिरवृत्तत्वाद् अत्रोदाह्रियते &ldquo;ते देवाः एकतः&rdquo; इति श्रुतेः । एवं चायं द्यूतनिन्दार्थवादो विज्ञेयः । यतश् चैतद् एवम् अतः ॥ ९.२२७ ॥</p>
</details>
</div>
<blockquote>
<p><strong>प्रच्छन्नं वा प्रकाशं वा तन् निषेवेत यो नरः ।</strong><br>
<strong>तस्य दण्डविकल्पः स्याद् यथेष्टं नृपतेस् तथा  ॥ ९.२२८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/228_prachChannaM_vA.md">
<details open><summary><h4>भारुचिः ...{Loading}...</h4></summary>
<p>एवं च सति येन येन दण्डप्रकारेण द्यूतनिवृत्तः स्यात् तं तं दण्डप्रकारं कल्पयेद् आत्मेच्छया ॥ ९.२२८ ॥</p>
</details>
</div>
<blockquote>
<p><strong>क्षत्रविट्शूद्रयोनिस् तु दण्डं दातुम् अशक्नुवन् ।</strong><br>
<strong>आनृण्यं कर्मणा गच्छेद् विप्रो दद्याच् छनैः शनिअः  ॥ ९.२२९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/229_xatra-viT-shUdrayonis_tu.md">
<details open><summary><h4>भारुचिः ...{Loading}...</h4></summary>
<p>यथोक्तं दण्डप्रकारम् अशक्नुवन्तो निर्धनत्वात् क्षत्रियादयो दण्डानुरूपाणि कर्माणि कुर्युः । ब्राह्मणस् तु स्वधर्मानुरोधेन <strong>शनैः शनैर्</strong> दण्डनीयः । तद् एतद् उक्तम् अप्य् अधुना पुनर् उच्यते दण्डविषयार्थम् । पूर्वं तु कुसीदप्रकरणे तद्गतम् ॥ ९.२२९ ॥</p>
</details>
</div>
<blockquote>
<p><strong>स्त्रीबालोन्मत्तवृद्धानां दरिद्रानाथरोगिणाम् ।</strong><br>
<strong>शिफाविदलरज्ज्वाद्यैर् विदध्यान् नृपतिर् दमम्  ॥ ९.२३० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/230_strI-bAlonmatta-vRddhAnAn_daridrANAm.md">
<details open><summary><h4>भारुचिः ...{Loading}...</h4></summary>
<p>विकर्मस्थानाम् एतद् अपराधानुरूपतः शिफादिभिस् ताडनम् । न पातकिनाम् अपि चापलता विज्ञेया ॥ ९.२३० ॥</p>
</details>
</div>
<blockquote>
<p><strong>ये नियुक्तास् तु कार्येषु हन्युः कार्याणि कार्यिणाम् ।</strong><br>
<strong>धनोष्मणा पच्यमानास् तान् निःस्वान् कारयेन् नृपः  ॥ ९.२३१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/231_ye_niyuktAs.md">
<details open><summary><h4>भारुचिः ...{Loading}...</h4></summary>
<p>धनोष्मणा कस्यचिद् व्यवहारतः साहाय्यं कुर्वन्ति । ते निःस्वाः कार्याः । अथ वा अधिकृताः सन्तो धनं गृहीत्वा ये ऽन्यथा कार्याणि कुर्युः ते निःस्वाः कार्या इति ॥ ९.२३१ ॥</p>
</details>
</div>
<blockquote>
<p><strong>कूटशासनकर्तॄंश् च प्रकृतीनां च दूषकान् ।</strong><br>
<strong>स्त्रीबालब्राह्मणघ्नांश् च हन्याद् द्विट्सेविनस् तथा  ॥ ९.२३२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/232_kUTashAsanakartRRMsh_cha.md">
<details open><summary><h4>भारुचिः ...{Loading}...</h4></summary>
<p>[ते]षां राज्यतन्त्रविरोधे वर्तमानानां नियमतो वधः । द्विट्सेविनश् छमागतिकाः ॥ ९.२३२ ॥</p>
</details>
</div>
<blockquote>
<p><strong>तीरितं चानुशिष्टं च यत्र क्वचन यद् भवेत् ।</strong><br>
<strong>कृतं तद्धर्मतो विद्यान् न तद् भूयो निवर्तयेत्  ॥ ९.२३३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/233_tIrita~n_chA-nushiShTam.md">
<details open><summary><h4>भारुचिः ...{Loading}...</h4></summary>
<p>एवं च सति मैत्र्या कारुण्येन वान्येन वा कारणान्तरेण न निवर्तयेत् । अर्थाद् अशास्त्रकृतं निवर्तयेत् । तथा च सति ॥ ९.२३३ ॥</p>
</details>
</div>
<blockquote>
<p><strong>अमात्यः प्राङ्विवाको वा यत् कुर्युः कार्यम् अन्यथा ।</strong><br>
<strong>तत् स्वयं नृपतिः कुर्यात् तान् सहस्रं च दण्डयेत्  ॥ ९.२३४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/234_amAtyAH_prADvivAko.md">
<details open><summary><h4>भारुचिः ...{Loading}...</h4></summary>
<p><strong>अमात्यो</strong> राज्ञा नियुक्तो ब्राह्मणः व्यवहाररक्षणे । तथा चोक्तम्- &ldquo;तदा नियुञ्ज्याद् विद्वांसं ब्राह्मणं कार्यदर्शने&rdquo; इति । <strong>प्राङ्विवाकास्</strong> तु पृथग् वेदशास्त्रज्ञातारः । तथा चोक्तम्- &ldquo;यस्मिन् देसे निषीदन्ति विप्रा वेदविदस् त्रयः&rdquo; इति । एते यत् कुर्युः कार्यम् अन्यथा रागादिभिः कारणैः, असंनिहिते राजनि, <strong>तत् स्वयं नृपतिः कुर्यात्</strong> । पुनस् <strong>तान् सहस्रं दण्डयेत्</strong> । पणानाम् इत्य् उक्तपरिभाषम् एतत् । समुदाये चैषां दण्डचोदना, यथा &ldquo;गार्ग्याश् शतं दण्ड्यन्ताम्&rdquo; इति ॥ ९.२३४ ॥</p>
</details>
</div>
<blockquote>
<p><strong>ब्रह्महा च सुरापश् च तस्करो गुरुतल्पगः ।</strong><br>
<strong>एते सर्वे पृथग् वेद्या महापातकिनो नराः  ॥ ९.२३५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/235_brahmahA_cha.md">
<details open><summary><h4>भारुचिः ...{Loading}...</h4></summary>
<p>अपरः पाठो ऽत्र श्लोके-</p>
<p>&gt; ब्राह्मणघ्नं सुरापं च तस्करं गुरुतल्पगम् ।<br>
&gt; एतान् विद्यात् पृथक् सर्वान् महापातकिनो नरान् ॥</p>
<p>अत्र पातकसंबन्धात् सुवर्णस्तेयकृत् तस्करो गृह्यते । ब्रह्महत्यायां सर्वेषां व्यतिक्रमः । सुरायां मधुरामद्यपाने च विशेषं वर्णाश्रयं वक्ष्यामः । चौर्ये च सर्ववर्णाधिकारः । स गुरुतल्पे ॥ ९.२३५ ॥</p>
</details>
</div>
<blockquote>
<p><strong>चतुर्णाम् अपि चैतेषां प्रायश्चित्तम् अकुर्वताम् ।</strong><br>
<strong>शरीरधनसंयुक्तं दण्डं धर्म्यं प्रकल्पयेत्  ॥ ९.२३६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/236_chaturNAm_api.md">
<details open><summary><h4>भारुचिः ...{Loading}...</h4></summary>
<p><strong>चतुर्णाम् अपीति</strong> वचनात् तत्संबन्धी पञ्चमो गृह्यते । स्त्रीबालब्राह्मणवधे [व]धदण्ड उक्तः । <strong>चतुर्णाम् अपि चैतेषाम्</strong> इत्य् अत्र श्लोक [अङ्क]न[ं] धनदण्डश् च । तद् एतत् पातकानुरूपं कार्यम् । शूद्रस्य तु ब्रह्महत्याप्रायश्चित्तम् अकुर्वतो दण्डद्वयम् ॥ ९.२३६ ॥</p>
</details>
</div>
<blockquote>
<p><strong>गुरुतल्पे भगः [कार्[यः सुरापाने सुरा]ध्वजः ।</strong><br>
<strong>स्तेये च श्वपदः कार्यो ब्रह्मनण्य् अशिराः पुमान्  ॥ ९.२३७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/237_gurutalpe_bhagaH.md">
<details open><summary><h4>भारुचिः ...{Loading}...</h4></summary>
<p>ललाटे ऽङ्कनप्रतिषेधविधौ ललाटग्रहणात् ॥ ९.२३७ ॥</p>
</details>
</div>
<blockquote>
<p><strong>असंभोग्या ह्य् असंयोज्या असंपाट्याविवाहिनः ।</strong><br>
<strong>चरेयुः पृथिवीं दीनाः सर्वधर्मबहिष्कृताः  ॥ ९.२३८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/238_asambhojyA_hy.md">
<details open><summary><h4>भारुचिः ...{Loading}...</h4></summary>
<p>एष एव तेषां त्यागो विज्ञेयः । तद् एव दर्शयति ॥ ९.२३८ ॥</p>
</details>
</div>
<blockquote>
<p><strong>ज्ञातिसंबन्धिभिस् त्व् एते त्यक्तव्याः कृतलक्षणाः ।</strong><br>
<strong>निर्दया निर्नमस्कारास् तन् मनोर् अनुशासनम्  ॥ ९.२३९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/239_jnAti-sambandhibhis_tv.md">
<details open><summary><h4>भारुचिः ...{Loading}...</h4></summary>
<p>नैते राज्ञा धृतदणा इति कृत्वा ज्ञातिसंबन्धिभिः परिग्राह्याः । एवं च सति व्याध्यादियोगे ऽप्य् एषु दया न कर्तव्या । ज्यैष्ठ्यादिगुणयोगे च नैते नमस्कार्याः, प्रत्युत्थानादिभिः । एष एव चात्र वचनसामर्थ्याद् धर्मो विज्ञेयः । न तु स्वातन्त्र्येण दया विनयो वा पूर्वोपदिष्ट इति ॥ ९.२३९ ॥</p>
</details>
</div>
<blockquote>
<p><strong>प्रायस्चित्तं तु कुर्वाणाः पूर्वे वर्णा यथोदिताः ।</strong><br>
<strong>नाङ्क्या राज्ञा ललाटेषु दाप्यास् तूत्तमसाहसम्  ॥ ९.२४० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/240_prAyashchittan_tu.md">
<details open><summary><h4>भारुचिः ...{Loading}...</h4></summary>
<p>पूर्वे वर्णाः ब्राह्मणादयः । प्रमादवधे च पञ्चशतो दण्ड इत्य् एतद् अर्थाद् गम्यते ॥ ९.२४० ॥</p>
</details>
</div>
<blockquote>
<p><strong>आगस्सु ब्राह्मणस्यैषु कार्यो मध्यमसाहसः ।</strong><br>
<strong>विवास्यो वा भवेद् राष्ट्रात् सद्रव्यः सपरिच्छदः  ॥ ९.२४१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/241_AgaHsu_brAhmaNasyaiva.md">
<details open><summary><h4>भारुचिः ...{Loading}...</h4></summary>
<p>अकामत इत्य् उत्तरश्लोके वक्ष्यति । तद् इहापि विज्ञेयम् । एवं च सत्य् एतेष्व् एवागस्सु ब्राह्मणो मध्यमसाहसं दण्ड्यः । कामं विवास्यो राष्ट्रात् । एवं निग्रहद्वयं विकल्पेनास्य स्यात्, वृत्तस्वाध्यायापेक्षया ॥ ९.२४१ ॥</p>
</details>
</div>
<blockquote>
<p><strong>इतरे क्ष्तवन्तस् तु पापान्य् एतान्य् अकामतः ।</strong><br>
<strong>सर्वस्वहारम् अर्हन्ति कामतस् तु प्रवासनम्  ॥ ९.२४२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/242_itare_kRtavantas.md">
<details open><summary><h4>भारुचिः ...{Loading}...</h4></summary>
<p>एतान्य् एव महापातकानि कृतवन्तः क्षत्रियादयो ऽकामतः सर्वस्वहरणं कार्याः पूर्वोक्तं वोत्तमसाहसं दण्ड्याः । एवं ब्राह्मणस्य प्रायश्चित्तम् अकु[र्व]तो ऽकामतो मध्यमसाहसो दण्डः, कामतो विवासनम् । क्षत्रियवैश्ययोर् अकामत उत्तमसाहसः सर्वस्वहरणं वा । कामतश् च वधः । शूद्रस्य त्व् अकामतः सर्वस्वहरणम् अङ्कनं च । कामतस् तु वधः ॥ ९.२४२ ॥</p>
</details>
</div>
<blockquote>
<p><strong>नाददीत न्र्पः साधुर् महापातकिनां धनम् ।</strong><br>
<strong>आददानस् तु तल् लोभात् तेन दोषेण तप्यते  ॥ ९.२४३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/243_nAdadIta_nRpaH.md">
<details open><summary><h4>भारुचिः ...{Loading}...</h4></summary>
<p>यत एतद् एवम् अतः ।</p>
</details>
</div>
<blockquote>
<p><strong>अप्सु प्रवेश्य तं दण्डं वरुणायोपपादयेत् ।</strong><br>
<strong>श्रुतवृत्तोपपन्ने वा ब्राह्मणे प्रतिपादयेत्  ॥ ९.२४४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/244_apsu_praveshya.md">
<details open><summary><h4>भारुचिः ...{Loading}...</h4></summary>
<p>अत्र प्रतिपत्तिविधौ कारणं वक्ति, यस्मात् ।</p>
</details>
</div>
<blockquote>
<p><strong>ईशो दण्डस्य वरुणो राज्ञां दण्डधरो हि सः ।</strong><br>
<strong>ईशः सर्वस्य जगतो ब्राह्मणो वेदपारगः  ॥ ९.२४५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/245_Isho_daNDasya.md">
<details open><summary><h4>भारुचिः ...{Loading}...</h4></summary>
<p>तस्मात् तद् धनं राज्ञा न ग्राह्यम् । किं चान्यत् ॥ ९.२४५ ॥</p>
</details>
</div>
<blockquote>
<p><strong>यत्र वर्जयते राजा पापकृद्भ्यो धनागमम् ।</strong><br>
<strong>तत्र कालेन जायन्ते मानवा दीर्घजीविनः ॥ ९.२४६ ॥</strong><br>
<strong>निष्पद्यन्ते च सस्यानि यथोक्तानि विशां पृथक् ।</strong><br>
<strong>बालाश् च न प्रमीयन्ते विकृतं च न जायते  ॥ ९.२४७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/247_niShpadyante_cha.md">
<details open><summary><h4>भारुचिः ...{Loading}...</h4></summary>
<p>दण्डविनियोगस्तुतिश्लोकौ ॥ ९.२४६–४७ ॥</p>
</details>
</div>
<blockquote>
<p><strong>ब्राह्मणात् बाधमानं तु कामाद् अवरवर्णजम् ।</strong><br>
<strong>हन्याच् चित्रैर् वधोपायैर् उद्वेजनकरैर् नृपः  ॥ ९.२४८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/248_brAhmaNAn_bAdhamAnam.md">
<details open><summary><h4>भारुचिः ...{Loading}...</h4></summary>
<p>अत्र चित्रैर् वधोपायैर् वध एव नियमेन प्रायश्चित्तम् अकुर्वतो ऽस्य शुद्धय उपदिश्यते । यथापराधं ताडनबन्धनादिभिः शूद्रस्य । त्रयाणां चैके, यस्मात् ॥ ९.२४८ ॥</p>
</details>
</div>
<blockquote>
<p><strong>यावान् अवध्यस्य वधे तावान् वध्यस्य मोक्षणे ।</strong><br>
<strong>अधर्मो नृपतेर् दृष्टो धर्मस् तु विनियच्छतः  ॥ ९.२४९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/249_yAvAn_avadhyasya.md">
<details open><summary><h4>भारुचिः ...{Loading}...</h4></summary>
<p>युक्तश् च तद्रक्षणाद् अधिकृतस्य राज्ञो वध्यमोक्षणे प्रत्यवायः । विशेषेण तु बलिषड्भागहारिणः शास्त्रप्रत्ययाद् दोषनिर्हारणस्य यथाश्रुतैर् एवोपायैर् दोषनिर्हरणं युक्तम् । प्रायश्चित्तवत् । तथा च शास्त्रलक्षणैव धर्माधर्मव्यवस्थेत्य् उक्तम् । एवं च तदुत्पत्तिप्रामाण्यवत् पापक्षये ऽस्य प्रामाण्यं स्यात् । अदृष्टार्थेषु तावद् एवम् । दृष्टार्थेषु तु राज्यतन्त्रविध्यर्थ उपदेशे यद् वधश्रवणं यथा &ldquo;द्विट्सेविनश् च हन्यात्&rdquo; इत्य् उक्तं त[त्र दृष्टप्र]योजनार्थत्वाद् उपदेशस्य न नियतो वधः । एवं च सत्य् उपायान्तरेणापि बन्धनादिना विनियच्छतो न दोषः ॥ ९.२४९ ॥</p>
</details>
</div>
<blockquote>
<p><strong>उदितो ऽयं विस्तरशो मिथो विवदमानयोः ।</strong><br>
<strong>अष्टादशसु मार्गेषु व्यवहारस्य निर्णयः  ॥ ९.२५० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/250_udito.ayam.md">
<details open><summary><h4>भारुचिः ...{Loading}...</h4></summary>
<p>सर्वव्यवहारोपसंहरार्थश्लोकः ॥ ९.२५० ॥</p>
</details>
</div>
<blockquote>
<p><strong>एवं कार्याणि सर्वाणि कुर्वन् सम्यङ् महीपतिः ।</strong><br>
<strong>देशान् अलब्धांल् लिप्सेत लब्धांश् च परिपालयेत्  ॥ ९.२५१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/251_evan_dharmyANi.md">
<details open><summary><h4>भारुचिः ...{Loading}...</h4></summary>
<p>येन चोपायेन [प्रजापरिपालनं राज्ञो भवति स इदानीम् उच्यते । एवमर्थश् च पूर्व उपसंहारो विज्ञेयः ॥ ९.२५१ ॥</p>
</details>
</div>
<blockquote>
<p><strong>सम्यङ् निविष्टदेशस् तु कृतदुर्गश् च शास्त्रतः ।</strong><br>
<strong>कण्टकओद्धरणे नित्यम् आति[ष्ठेद् यत्न]म् उत्तमम्  ॥ ९.२५२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/252_samya~N_niviShTa-deshas.md">
<details open><summary><h4>भारुचिः ...{Loading}...</h4></summary>
<p>अस्य प्रशंसार्थवादः फलविधिरूपः ॥ ९.२५२ ॥</p>
</details>
</div>
<blockquote>
<p><strong>रक्षणाद् आर्यवृत्तानां कण्टकानां च शोधनात् ।</strong><br>
<strong>नरेन्द्रास् त्रिदिवं यान्ति प्रजापालनतत्पराः  ॥ ९.२५३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/253_raxanAd_AryavRttAnAm.md">
<details open><summary><h4>भारुचिः ...{Loading}...</h4></summary>
<p>उभयानुग्रहाद् युक्तं राज्ञां त्रिदिवगमनं रक्षताम् । अतः संरक्षणीयधर्मापक्षम् अपि चैतद् युक्तम् । एवं चावश्यं रक्षणीयाः । वृत्तिसंरक्षणाच् च । न चासति फलसंबन्धे इयती स्तुतिर् उपलभ्यते । शास्त्रलक्षणत्वाच् च धर्माधर्मयोर् उत्पत्तिवत् फलारम्भो ऽपि फलाच् छ्रद्दधनीयः । यतश् चैतद् एवम् अतः ॥ ९.२५३ ॥</p>
</details>
</div>
<blockquote>
<p><strong>अशासंस् तस्करान् यस् तु बलिं गृह्णाति पार्थिवः ।</strong><br>
<strong>तस्य प्रक्षुभ्यते राष्ट्रं स्वर्गाच् च परिहीयते ॥ ९.२५४ ॥</strong><br>
<strong>निर्भयं तु भवेद् यस्य राष्ट्रं बाहुभलास्रितम् ।</strong><br>
<strong>तस्य तद् वर्धते नित्यं सिच्यमान इव द्रुमः  ॥ ९.२५५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/255_nirbhayan_tu.md">
<details open><summary><h4>भारुचिः ...{Loading}...</h4></summary>
<p>दृष्टार्थसंबन्धेनेयम् अदृष्टफलस्तुतिः ॥ ९.२५४–५५ ॥</p>
</details>
</div>
<blockquote>
<p><strong>द्विविधांस् तस्करान् विद्यत् परद्रव्यापहारिणः ।</strong><br>
<strong>प्रकाशांश् चाप्रकाशांश् च चारचक्षुर् महीपतिः  ॥ ९.२५६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/256_dvividhAMs_taskarAn.md">
<details open><summary><h4>भारुचिः ...{Loading}...</h4></summary>
<p>चारचक्षुर्भिः पार्थिवैः परद्रव्यनिर्हरतां तास्कर्यं विज्ञेयम् । आदरार्थं चायम् उपदेशः आदाव् एषां विज्ञेयः ॥ ९.२५६ ॥</p>
</details>
</div>
<blockquote>
<p><strong>प्रकाशवञ्चकास् त्व् एषां नानापण्योपजीविनः ।</strong><br>
<strong>प्रच्छन्नवञ्चकास् त्व् एते स्तेनाटव्यादयो जनाः  ॥ ९.२५७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/257_prakAshavanchakAs_teShAm.md">
<details open><summary><h4>भारुचिः ...{Loading}...</h4></summary>
<p>तत्र ये क्रये विक्रये मानतुलादिविशेषेण मुष्णन्ति द्रव्याणाम् आगमस्थाननिर्गमान् अनवेक्ष्य ते <strong>प्रकाशा वञ्चकाः</strong> । प्रच्छन्नास् तु रात्रिसत्त्रास्, तस्करा इत्य् अर्थः । न च केवलम् अत एव किं तर्हीमे चान्ये यान् इत ऊर्ध्वं वक्ष्यामः ॥ ९.२५७ ॥</p>
</details>
</div>
<blockquote>
<p><strong>उत्कोचका औपधिका वञ्चकाः कितवास् तथा ।</strong><br>
<strong>मङ्गलादेशवृत्ताश् च भद्राश् चैक्षणिकैस् सह ॥ ९.२५८ ॥</strong><br>
<strong>असम्यक् कारिणश् चैव महामात्राश् चिकित्सकाः ।</strong><br>
<strong>शिल्पोपचारयुक्ताश् च निपुणाः पण्ययोषितः ॥ ९.२५९ ॥</strong><br>
<strong>एवमाद्यान् विजानीयात् प्रकाशांल् लोककण्टकान् ।</strong><br>
<strong>निगूढचारिणश् चान्यान् अनार्यान् आर्यलिङ्गिनः ॥ ९.२६० ॥</strong><br>
<strong>तान् विदित्वा सुचरितैर् गूढैस् तत्कर्मकारिभिः ।</strong><br>
<strong>चारैश् चानेकसंस्थानैः प्रोत्साह्य वशम् आनयेत् ॥ ९.२६१ ॥</strong><br>
<strong>तेषां दोषान् अभिख्याप्य स्वे स्वे कर्मणि तत्त्वतः ।</strong><br>
<strong>कुर्वीत शासनं राजा सम्यक् सारापराधतः  ॥ ९.२६२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/262_teShAn_doShAn.md">
<details open><summary><h4>भारुचिः ...{Loading}...</h4></summary>
<p>कस्य पुनर् हेतोस् तत्र दण्डानुष्ठानं राज्ञः शिष्यते। येन,</p>
</details>
</div>
<blockquote>
<p><strong>न हि दण्डाद् ऋते शक्यः कर्तुं पापविनिग्रहः ।</strong><br>
<strong>स्तेनानां पापबुद्धीनां निभृतं चरतां क्षितौ  ॥ ९.२६३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/263_na_hi.md">
<details open><summary><h4>भारुचिः ...{Loading}...</h4></summary>
<p>जनपदकण्टकानाम् एतल् लक्षणम् उक्तं तन् निग्रहार्थम् । कण्टकातुत्यौपमित एषाम् एष शब्दो विज्ञेयः । तद्ग्रहणोपाय इदानीम् उच्यते ॥ ९.२६३ ॥</p>
</details>
</div>
<blockquote>
<p><strong>सभाप्रपापूगशालावेशमद्यान्नविक्रयाः ।</strong><br>
<strong>चतुष्पथाश् चैत्यवृक्षाः समाजाः रक्षणानि च ॥ ९.२६४ ॥</strong><br>
<strong>जीर्णोद्यानान्य् अरण्यानि कारुकावेशनानि च ।</strong><br>
<strong>शून्यानि चाप्य् अगाराणि वनान्य् उपवनानि च ॥ ९.२६५ ॥</strong><br>
<strong>एवंविधान् नृपो देशान् गुल्मैः स्थावरजङ्गमैः ।</strong><br>
<strong>तस्करप्रतिषेधार्थं चारैश् चाप्य् अनुचारयेत् ॥ ९.२६६ ॥</strong><br>
<strong>तान् सहायैस् त्व् अनुगतैर् नानाकर्मप्रवेदिभिः ।</strong><br>
<strong>विद्याद् उत्साहयेच् चैव निपुणैः पूर्वतस्करैः ॥ ९.२६७ ॥</strong><br>
<strong>भक्ष्यभोज्यापदेशैश् च</strong> <strong>ब्राह्मणानां च दर्शनैः ।</strong>
<strong>शौर्यकर्मापदेशैश् च तेषां कुर्यात् समागमम्  ॥ ९.२६८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/268_bhaxya-bhojyopadeshaish_cha.md">
<details open><summary><h4>भारुचिः ...{Loading}...</h4></summary>
<p>&gt; <strong>भक्ष्यभोज्यापदेशैश् च</strong></p>
<p>चण्डिकादियागात् सर्वनिमित्त्म्,</p>
<p>&gt; <strong>ब्राह्मणानां च दर्शनैः ।</strong></p>
<p>विद्यागतागतयोगज्ञानाम्, यद्बलात् सुकरं महाफलं चौर्यं भवति यथेष्टम्,</p>
<p>&gt; <strong>शौर्यकर्मापदेशैश् च तेषां कुर्यात् समागमम्  ॥ ९.२६८ ॥</strong></p>
<p>तच्छीलिनां बलातिशयव्यवहारिणाम् । एवं च सति ।</p>
</details>
</div>
<blockquote>
<p><strong>ये तत्र नोपसर्पेयुर् मूलप्रणिहिताश् च ये ।</strong><br>
<strong>तान् प्रसह्य नृपो हन्यात् समित्रज्ञातिबान्धवान्  ॥ ९.२६९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/269_ye_tatra.md">
<details open><summary><h4>भारुचिः ...{Loading}...</h4></summary>
<p>एवं च सति ।
<strong>ये</strong> तस्कराः प्रकरणे नोपगच्छन्ति राजशासनान्, <strong>ये च मूलप्रणिहितास्</strong> तस्करा नोपगच्छन्ति चण्डिका[यागा]दिषु । तांश् च तेभ्य एवागमय्य <strong>हन्यात्</strong> । एवम् अपि च वर्तमानश् चोरनिग्रहे ॥ ९.२६९ ॥</p>
</details>
</div>
<blockquote>
<p><strong>न होढेन विना चोरं घातयेद् धार्मिको नृपः ।</strong><br>
<strong>सहोढं सोपकरणं हन्याद् एवाविचारयन्  ॥ ९.२७० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/270_na_hoDhena.md">
<details open><summary><h4>भारुचिः ...{Loading}...</h4></summary>
<p>होढो [लोप्त्रम् । सह] तेन ग्रस्तः स्यात्, नान्यथा । यदि तावल् लोप्त्रं दर्शनविचार्यमानं प्रमाणतः शुद्धं भवति । एवम् उपकरणं विवरसाधनादि विज्ञेयम् ॥ ९.२७० ॥</p>
</details>
</div>
<blockquote>
<p><strong>ग्रामेष्व् अपि च ये केचिच् चोराणां भक्तदायकाः ।</strong><br>
<strong>भाण्डावकाशदाश् चैव सर्वांस् तान् अपि घातयेत्  ॥ ९.२७१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/271_grAmeShv_api.md">
<details open><summary><h4>भारुचिः ...{Loading}...</h4></summary>
<p>विचार्य प्रत्यक्षागमानुमानैः प्रमाणैः । येनाविज्ञानाद् अपि ह्य् एतत् सर्वं भवति ॥ ९.२७१ ॥</p>
</details>
</div>
<blockquote>
<p><strong>राष्ट्रेषु रक्षाधिकृतान् सामन्तांश् चैव चोदितान् ।</strong><br>
<strong>अभ्याघातेषु मध्यस्थाञ् छिष्याच् चौरान् इव द्रुतम्  ॥ ९.२७२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/272_rAShTreShu_raxAdhikRtAn.md">
<details open><summary><h4>भारुचिः ...{Loading}...</h4></summary>
<p>आत्ययिकेष्व् एतान् अननुधातताञ् चोरसंवादेन प्रमादाद् वा चोरवच् छिष्यात् । निमित्तभेदाच् चानुशासनभेदो विज्ञेयः ॥ ९.२७२ ॥</p>
</details>
</div>
<blockquote>
<p><strong>यश् चापि धर्मसमयात् प्रच्युतो धर्मजीवनः ।</strong><br>
<strong>दण्डेनैव तम् अप्य् ओषेत् स्वकाद् धर्माद् धि विच्युतम्  ॥ ९.२७३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/273_yash_chA-pi.md">
<details open><summary><h4>भारुचिः ...{Loading}...</h4></summary>
<p>ब्राह्मणो <strong>धर्मजीवनः</strong> । स ह्य् अनुपकृत्य जीवति । यतस् तस्यापि स्वधर्मस्थापनार्थं दण्डो ऽपराधानुरूपः प्रणेयः ॥ ९.२७३ ॥</p>
</details>
</div>
<blockquote>
<p><strong>ग्रामघाते हिडाभङ्गे पथि चोरादिदर्शने ।</strong><br>
<strong>शक्तास् त्व् अनभिधावन्तो निर्वास्याः सपरिच्छदाः  ॥ ९.२७४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/274_grAmaghAte_hitAbhange.md">
<details open><summary><h4>भारुचिः ...{Loading}...</h4></summary>
<p>आलस्येनानभिधावन्तो निर्वास्याः, ये तु च्रोपक्षेपान् नानुधावन्ति ते चोरवधेन वध्याः ॥ ९.२७४ ॥</p>
</details>
</div>
<blockquote>
<p><strong>राजकोशापहर्तॄंश् च प्रातिकूलेषु च स्थितान् ।</strong><br>
<strong>अरीणाम् उपजप्तॄंश् च घातयेद् विविधैर् वधैः  ॥ ९.२७५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/275_rAjnaH_koshApahartRRMsh.md">
<details open><summary><h4>भारुचिः ...{Loading}...</h4></summary>
<p>अपराधानुरूपतः स्वतन्त्रपीडापेक्षया एषां निग्रहः स्यात् ॥ ९.२७५ ॥</p>
</details>
</div>
<blockquote>
<p><strong>संधिं छित्वा तु ये चर्यं रात्रौ कुर्वन्ति तस्कराः ।</strong><br>
<strong>तेषां छित्वा नृपो हस्तौ तीक्ष्णे शूले निवेशयेत्  ॥ ९.२७६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/276_rAtrau_kurvanti.md">
<details open><summary><h4>भारुचिः ...{Loading}...</h4></summary>
<p>चौर्योपलक्षणार्थं च <strong>संधि</strong>ग्रहणम् । एवं चास्कन्धावार एव प्रविश्य चौर्यं कुर्वतो ऽयम् एव निग्रहः स्यात् । हस्तयोश् छेदनं शुले वा निवेशम् । एकस्यैवेत्य् अपरे । एतच् च वर्णविसेषापक्षया उभयम् अत्रास्य प्रयोजनानुबन्धापेक्षया कल्प्यम्, न यथाश्रुतम् । तथा च दर्शयति ॥ ९.२७६ ॥</p>
</details>
</div>
<blockquote>
<p><strong>अङ्गुलीर् ग्रन्थिभेदस्य छेदयेत् प्रथमे ग्रहे ।</strong><br>
<strong>द्वितीये हस्तचरणौ तृतीये वधम् अर्हति  ॥ ९.२७७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/277_angulIr_granthibhedasya.md">
<details open><summary><h4>भारुचिः ...{Loading}...</h4></summary>
<p>कृतनिग्रहस्यापि निग्रहोपदेशश् छिन्नहस्तचरणो ऽपि पुनः केनचिद् उपायान्तरेण चौर्यम् आसेवतः ॥ ९.२७७ ॥</p>
</details>
</div>
<blockquote>
<p><strong>अग्निदान् भक्तदांश् चैव तथा शस्त्रावकाशदान् ।</strong><br>
<strong>संनिधातॄंश् च मोषस्य शिष्याच् चोरान् इवेश्वरः  ॥ ९.२७८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/278_agnidAn_bhaktadAMsh.md">
<details open><summary><h4>भारुचिः ...{Loading}...</h4></summary>
<p>विज्ञाय चोरांस् तत्साहाय्येनाइतानि कुर्वतां चोरवच् छिष्टिस् ताडनबन्धनपरिभाषणादिरूपा । न तु वराङ्गच्छेदो ऽर्थदण्डनं वा शिष्टिः । प्रथमम् एवानुक्तापि चौर्यं वर्णानां चोरवच् छिष्टिर् अल्पेष्व् अपराधेषु चोरस्यापि स्यात् ॥ ९.२७८ ॥</p>
</details>
</div>
<blockquote>
<p><strong>तटाकभेदकं हन्याद् अप्सु शुद्धवधेन वा ।</strong><br>
<strong>यद् वापि प्रतिसंस्कुर्याद् दद्याच् चोत्तमसाहसम्  ॥ ९.२७९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/279_taDAgabhedakaM_hanyAd.md">
<details open><summary><h4>भारुचिः ...{Loading}...</h4></summary>
<p>वप्रं तटाकस्य भित्वोदकं हरतो वधो ऽप्स्व् अन्यत्र वा स्थले ऽशक्तस्य प्रतिसंस्कारे, शक्तस्यापि दण्डनम् । पुण्यानुबन्ध एवोभयोर् अप्य् अनुग्रहः कल्पितो भवति, तटाकस्वामिनः तटाकभेदकस्य च । प्रतिसंस्कारपक्षे चास्योत्तमसाहसः पणसहस्रम् ॥ ९.२७९ ॥</p>
</details>
</div>
<blockquote>
<p><strong>कोष्ठागारायुधागारदेवतागारभेदकान् ।</strong><br>
<strong>हस्त्यश्वरथहरॄंश् च हन्याद् एवाविचारयन्  ॥ ९.२८० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/280_koShThAgArAyudhAgAra-_devatAgAra-bhedakAn.md">
<details open><summary><h4>भारुचिः ...{Loading}...</h4></summary>
<p>देवतागारभेदकाद् ऋते इतरेषां स्वतन्त्ररक्षणप्रयोजनत्वाद् वधोपदेशस्य न नियमेन वधः क्रियते । प्रतिप्रसवभावाच् च निवृत्ताव् अपि नाभ्युदयः । देवतागारभेदकस्यापि प्रतिकर्तुं दण्डं च दातुम् अशक्तस्य वधः स्यात् । तथा चोक्तं पूर्वश्लोके । एवं चाधिकाराद् उत्तमसाहसो दण्डः । &ldquo;सङ्क्रमद्वजयष्टीनाम्&rdquo; इत्य् अस्मिन् वक्ष्यमाणश्लोके देवताप्रतिमाभेदकस्यापि दण्डं वक्ष्यति वधरहितम् । एवं च सति यदि देवतागारभेदकस्य नियोगतो वध उच्यते, ततो न्यायविरोध्ययुक्तरूप उपदेशः । अतः पाक्षिको वधो विज्ञेयः ॥ ९.२८० ॥</p>
</details>
</div>
<blockquote>
<p><strong>यस् तु पूर्वनिविष्टस्य तटाकस्योदकं हरेत् ।</strong><br>
<strong>आगमं वाप्य् अपां भिन्द्यात् स दाप्यः पूर्वसाहसम्  ॥ ९.२८१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/281_yas_tu.md">
<details open><summary><h4>भारुचिः ...{Loading}...</h4></summary>
<p>देवताघातकत्वात् पूर्वनिवेश उच्यते । इतरथा वा । तत्र यद् उक्तम्- सस्यसकार्यं <strong>यो हरेत्</strong> अनागत एवोदकस्य्[आलादि]न्<strong>आगमं</strong> <strong>वा भिन्द्यात् स</strong> दण्ड्यः <strong>पूर्वसाहसम्</strong> । एवं च सति यद् उक्तम्, दण्डं दातुम् अशक्ताः क्षत्रियादयः &ldquo;आनृण्यं कर्मणा&rdquo; गच्छेयुर् इति, तत्कार्यसामान्याद् अत्र सर्वत्र प्रत्येतव्यम् ॥ ९.२८१ ॥</p>
</details>
</div>
<blockquote>
<p><strong>समुत्सृजेद् राजमार्गे [यस् त्व् अमे]ध्यम् अनापदि ।</strong><br>
<strong>स द्वौ कार्षापणौ दद्याद् अमेध्यं चासु शोधयेत्  ॥ ९.२८२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/282_samutsRjed_rAjamArge.md">
<details open><summary><h4>भारुचिः ...{Loading}...</h4></summary>
<p>कार्षापणपरिमाणं व्याख्यातम् ॥ ९.२८२ ॥</p>
</details>
</div>
<blockquote>
<p><strong>आपद्गतो ऽथ वा वृद्धो गर्भिणी बाल एव वा ।</strong><br>
<strong>परिभाषणम् अर्हन्ति तच् च शोध्यम् इति स्थितिः  ॥ ९.२८३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/283_Apadgato.atha.md">
<details open><summary><h4>भारुचिः ...{Loading}...</h4></summary>
<p><strong>आप्</strong>[<strong>अद्गत</strong> इति सहोप]देशाद् अत्यन्त<strong>वृद्धो</strong>, <strong>गर्भिणी</strong>, <strong>बालो</strong> वेदितव्यः ॥ ९.२८३ ॥</p>
</details>
</div>
<blockquote>
<p><strong>चिकित्सकानां सर्वेषां मिथ्या प्रचरतां दमः ।</strong><br>
<strong>अमानुषेषु प्रथमो मानुषेषु तु मध्यमः  ॥ ९.२८४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/284_chikitsakAnAM_sarveShAm.md">
<details open><summary><h4>भारुचिः ...{Loading}...</h4></summary>
<p>प्रथममध्यमौ साहसोत्तरपदाव् एतौ द्रष्टव्यौ । विना शास्त्रेण । [अथ]वा सति शास्त्राध्ययने मिथ्या ये चिकित्सायां वर्तन्ते मानुषामानुषेषु तेषाम् एष दमः ॥ ९.२८४ ॥</p>
</details>
</div>
<blockquote>
<p><strong>संक्रमध्वजयष्टीनां प्रतिमानां च भेदकः ।</strong><br>
<strong>प्रतिकुर्याच् च तत् सर्वं पञ्च दद्याच् छतानि च  ॥ ९.२८५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/285_sankrama-dhvaja-yaShTInAm_pratimAnAm.md">
<details open><summary><h4>भारुचिः ...{Loading}...</h4></summary>
<p>नदीगर्तादिषु यैः संक्रामन्ति ते संक्रमाः । ध्वजो राज्ञां देवतायतनेषु वा, यष्टिर् नागायतने, बलियष्टिर् वा ग्रामेषु । अयं च विचारितो ऽर्थः । पूर्वश्लोके व्कल्पार्थं वधदण्डस्य केनचिद् अत्रानुबन्धादिना कारणेन प्रतिमाभेदकस्येहोपदेशः ॥ ९.२८५ ॥</p>
</details>
</div>
<blockquote>
<p><strong>अदूषितानां द्रव्यानां दूषणे भेदने तथा ।</strong><br>
<strong>मणीनाम् अप्य् अवेधे च दण्डः प्रथमसाहसः  ॥ ९.२८६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/286_adUShitAnAn_dravyANAm.md">
<details open><summary><h4>भारुचिः ...{Loading}...</h4></summary>
<p>कुंकुमादिद्रव्याणां तत् सदृशेन मायाकुसुम्भादिना दूषणम् । भेदनं तु मणिभिः संबध्यते । मणीनां भेदने विनाशे ऽवेधे ऽस्थानवेधे च मणीनाम् एव सारानुरूपो दण्डः । एवं च सति प्रथमसाहसग्रहणं प्रदर्शनार्थं विज्ञेयम् । येन मणयो हि काकणिकमूल्या अपि सन्ति अनेकसाहस्राश् च । अतो नाविशेषेण युक्तो ऽत्र दण्ड इति । एतस्मात् कारणात् प्रथमसाहसग्रहणस्य प्रदर्शनार्थता कल्प्यते ॥ ९.२८६ ॥</p>
</details>
</div>
<blockquote>
<p><strong>समैश् च विषमं यश् च प्रकरेन् मूल्यतो ऽपि वा ।</strong><br>
<strong>स प्राप्नुयाद् दमं पूर्वं नरो मध्यमम् एव वा  ॥ ९.२८७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/287_samair_hi.md">
<details open><summary><h4>भारुचिः ...{Loading}...</h4></summary>
<p>अपरिच्छिन्नार्धानां द्रव्याणाम् अज्ञाततया कार्यवत्तां वावेद्क्ष्य क्रेतुर् यो ऽन्यथा विक्रीणीते भावदोषेण तस्य [वि]क्रेतुर् द्रव्यापेक्षया प्रथममध्यमौ कल्प्यौ । अथ वा क्रेतरि प्रथमः कार्यः विक्रेतुर् मध्यमः ॥ ९.२८७ ॥</p>
</details>
</div>
<blockquote>
<p><strong>बन्धनानि च सर्वाणि राजमार्गे निवेशयेत् ।</strong><br>
<strong>दुःखिता यत्र दृश्येरन् व्कृताः पापकारिणः  ॥ ९.२८८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/288_bandhanAni_cha.md">
<details open><summary><h4>भारुचिः ...{Loading}...</h4></summary>
<p>पृथग्जनस्य पापनिवृत्त्युपायोपदेशः ॥ ९.२८८ ॥</p>
</details>
</div>
<blockquote>
<p><strong>प्राकारस्य च भेत्तारं परिखाणांच पूरकम् ।</strong><br>
<strong>द्वाराणां चैव भङ्क्तारं क्षिप्रम् एव प्रवासयेत्  ॥ ९.२८९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/289_prAkArasya_cha.md">
<details open><summary><h4>भारुचिः ...{Loading}...</h4></summary>
<p>पुरस्य राजकुलस्य दुर्गस्य वा । प्रवासनम् अत्रोभयथा राजकार्यविरोधापेक्षया विज्ञेयम् । एवं च सत्य् अत्र राज्ञः स्वतन्त्रसंरक्षणत्वाद् उपदेशस्य न नियोगेन व्यतिक्रमकारिणां वध उपदिश्यते ॥ ९.२८९ ॥</p>
</details>
</div>
<blockquote>
<p><strong>अभिचारेषु सर्वेषु कर्तव्यो द्विशतो दमः ।</strong><br>
<strong>मूलकर्मणि चानाप्तैः कृत्यासु विविधासु च  ॥ ९.२९० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/290_abhichAreShu_sarveShu.md">
<details open><summary><h4>भारुचिः ...{Loading}...</h4></summary>
<p>श्रुतिस्मृतिबाह्येष्व् अभिचारेषु खादिरसूचीनिखननपदपांशुग्रहणादिष्व् इदम् उच्यते । अत्राभिचारार्हस्यायं दण्डो न विद्यते । तथायं प्रायश्चित्तं वक्ष्यत्य् अनभिचरणीयस्याभिचारे &ldquo;अभिचारम् अहीनं च त्रिभिः कृच्छ्रैर् व्यपोहति&rdquo; इति । <strong>मूलकर्मणि चानाप्तैः</strong> क्रियमाणे । न मातृभगिन्यादिभिः, अधिकारात् तासाम् । <strong>कृत्यासु</strong> च वैताऌआद्यासु भूततन्त्रविहितास्व् असंबन्धकृतास्व् एव । अपरे तु <strong>सर्व</strong>ग्रहणसामर्थ्यात् सर्वाभिचारेष्व् एतद् दण्डम् आहुः ॥ ९.२९० ॥</p>
</details>
</div>
<blockquote>
<p><strong>अबीजविक्रयी यश् च बीजोत्कृष्टं तथैव च ।</strong><br>
<strong>मर्यादाभेदकश् चैव विकृतं प्राप्नुयाद् वधम्  ॥ ९.२९१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/291_abIjavikrayI_chaiva.md">
<details open><summary><h4>भारुचिः ...{Loading}...</h4></summary>
<p>बीजम् इति कृत्वाबीजं यो विक्रीणीते ऽर्थिनश् च क्रेतॄन् दृष्ट्वा बीजमूल्यत उत्कर्षं नयति । <strong>मर्यादाश्</strong> च क्षेत्रकेदारगता यो भिनत्ति, न ग्रामदेशसङ्घमर्यादाः, बीजक्रयविक्रयादिसाहचर्यात् । स कर्णनासाच्छेदनाख्यं <strong>विकृत</strong>त्वकारणम् अर्हति । अपराधसमुच्चयेन सानुबन्धेन च मारणम्, येन न हि दृष्टप्रयोजन इतीयान् निग्रह उपपद्यते । अयम् अपि दण्डो न नियमतः स्याद् एतेष्व् एवापराधेषु, दृष्टार्थत्वाद् अस्य निग्रहोपदेशस्य ॥ ९.२९१ ॥</p>
</details>
</div>
<blockquote>
<p><strong>सर्वकण्टकपापिष्ठं हेमकारं तु पार्थिवः ।</strong><br>
<strong>प्रवर्तमानम् अन्याये छेद्येल् लवशः क्षुरैः  ॥ ९.२९२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/292_sarvakaNTakapApiShThaM_hemakAram.md">
<details open><summary><h4>भारुचिः ...{Loading}...</h4></summary>
<p>सर्ववर्णेभ्यः सुवर्णापहारप्रवृत्ते ब्राह्मणसुवर्णापहरणे वा महापातकाभ्यासशीलस्येदम् उच्यते । तं निकषपरिवर्तनतुलासंचरणादिषु अन्यायेषु प्रवृत्तम् &ldquo;येन येन यथाङ्गेन&rdquo; इत्य् अनया परिभाषया जिह्वाहस्तपादशिरश्चक्षुरादिना सुवर्णगुप्तिं कुर्वन्तं <strong>लवशो</strong> घातयेत्, अपराद्धाभ्यासानुबन्धेन । अपरे त्व् आहुः- सर्ववर्णसुवर्णापहरण एतद् उच्यते । हेमकर्तुर् बहुत्वाल्पत्वापेक्षयायं छेदनोपदेशः प्रदर्शनार्थः । अपरे तु सुवर्णकारस्यापीदं न शोधनम् इत्य् उपदिशन्ति, रक्षितापहरणे ऽपि सुराप्रायश्चित्तवत् ॥ ९.२९२ ॥</p>
</details>
</div>
<blockquote>
<p><strong>सीताद्रव्यापहरणे शस्त्राणाम् औषधस्य च ।</strong><br>
<strong>कालम् आसाद्य कार्यं च राजा दण्डं प्रकल्पयेत्  ॥ ९.२९३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/293_sItA-dravyApaharaNe_shastrANAm.md">
<details open><summary><h4>भारुचिः ...{Loading}...</h4></summary>
<p><strong>सीताद्रव्याणि</strong> कलयुग, प्रतोदादीनि । <strong>शस्त्राणि</strong> फलदात्रादीनि तत्साहचर्यात् । <strong>औषधं</strong> तद्गतं लशुनादि । अथ वा [ओ]षधयो सामान्येन ग्रहणं युक्तम्, समानत्वाद् अपराधस्य । <strong>कालम् आसाद्य</strong> <strong>कार्यं</strong> च तेषां <strong>दण्डं राजा</strong> यथेष्टं कुर्यात् । तद् अपराधनिवृत्तिहेतुम् अन्येषाम् अपि ॥ ९.२९३ ॥</p>
</details>
</div>
<blockquote>
<p><strong>स्वाम्यमात्यौ पुरं राष्ट्रं कोशदण्डौ तथा सुहृत् ।</strong><br>
<strong>सप्त प्रकृतयो ह्य् एताः समस्तं राज्यम् उच्यते ॥ ९.२९४ ॥</strong><br>
<strong>सप्तानां प्रकृतीनांतु राज्यस्यासां यथाक्रमम् ।</strong><br>
<strong>पूर्वं पूर्वं गुरुतरं जानीयाद् व्यसने नृपः  ॥ ९.२९५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/295_saptAnAm_prakRtInAm.md">
<details open><summary><h4>भारुचिः ...{Loading}...</h4></summary>
<p>अस्योपदेशप्रयोजनं <strong>स्वाम्य्</strong>आदीनां <strong>पूर्वस्मिन् पूर्वस्मिन् व्यसनं गुरुतरं</strong> राज्यतन्त्रविनाशकरणं परिज्ञाय परिहरेन् <strong>नृप</strong> इति ॥ ९.२९४–९५ ॥</p>
</details>
</div>
<blockquote>
<p><strong>सप्ताङ्गस्यास्य राज्यस्य विष्टब्धस्य त्रिदण्डवत् ।</strong><br>
<strong>अन्योन्यगुणवैशेष्यान् न किंचिद् अतिरिच्यते  ॥ ९.२९६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/296_saptAngasyeha_rAjyasya.md">
<details open><summary><h4>भारुचिः ...{Loading}...</h4></summary>
<p>यस्मात्,</p>
</details>
</div>
<blockquote>
<p><strong>तेषु तेषु हि कार्येषु तत् तद् अङ्गं विशिष्यते ।</strong></p></blockquote>
<p>स्वविषयनियमाद् इन्द्रियवत् । एवं च सति,</p>
<blockquote>
<p><strong>येन यत् साध्यते कार्यं तत् तस्मिञ् छ्रेष्ठम् उच्यते  ॥ ९.२९७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/297_teShu_teShu.md">
<details open><summary><h4>भारुचिः ...{Loading}...</h4></summary>
<p>भवति हि तत् कार्यं राज्ञो, यत्र लघीयान् अपि प्रकृति पदार्थो गरीयान् भवति । तस्मात् सर्व एवैते सर्वदा समीक्षितव्याः तत्पुरुषाश् च । एवमर्थश् चायं पुनर् इहोपदेशो राजप्रकृतीनाम्, यस्मात् प्रायेण हि राज्यकण्टका अमात्यादिप्रकृतिसंश्रया एव भवन्ति । राजवल्लभामात्यमहिषीकुमाराद्याश्रितास् ते हि राजोष्मणा निःशङ्का सन्तः सुतरां जनपदं मुष्णन्ति ॥ ९.२९७ ॥</p>
</details>
</div>
<blockquote>
<p><strong>[चारेणोत्साहयोगेन क्रिययैव च कर्मणाम् ।</strong><br>
<strong>स्वशक्तिं परशक्तिं च नित्यं विद्यान् महीपतिः]  ॥ ९.२९८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/298_chAreNotsAhayogena_kriyayaiva.md">
<details open><summary><h4>भारुचिः ...{Loading}...</h4></summary>
<p>अत एषां पुनर् इहोपदेशः कण्टकोद्धरणप्रकरणे । यथैतत्संश्रयाद् इदम् उपदिश्यते <strong>नित्य</strong>ग्रहणम् । एवं च परचक्रसंरक्षणवज् जनपदः स्वचक्रपीडातो ऽपि रक्षणीयः । सैषा कण्टकोद्धरणादरार्था पुनर् इह राजधर्मोक्तिर् विज्ञेया ॥ ९.२९८ ॥</p>
</details>
</div>
<blockquote>
<p><strong>पीडनानि च सर्वाणि व्यसनानि तथैव च ।</strong><br>
<strong>गुरुलाघवतो ज्ञात्वा ततः कार्यं समाचरेत्  ॥ ९.२९९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/299_pIDanAni_cha.md">
<details open><summary><h4>भारुचिः ...{Loading}...</h4></summary>
<p><strong>पीडनानि</strong> जगताम् अशनिपातदुर्भिक्षादीनि । स्वकृतानि <strong>व्यसनानि</strong> त्रयाणि देहदैवात्मगतानि क्षयहेतूनि । <strong>ज्ञात्वा</strong> लोकस्य <strong>गुरुलाघ्वतः</strong>, ततो दण्डगुरुत्वलघुत्वं <strong>समाचरेत्</strong> नृपतिर् नाविशेषेण । एवं च राजधर्मेषु वर्तमानो यावज्जीवम् ॥ ९.२९९ ॥</p>
</details>
</div>
<blockquote>
<p><strong>आरभेतैव कर्माणि श्रान्तः श्रान्तः पुनः पुनः ।</strong><br>
<strong>कर्माण्य् आरभमानं हि पुरुषं स्रीर् निषेवते  ॥ ९.३०० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/300_Arabhetaiva_karmANi.md">
<details open><summary><h4>भारुचिः ...{Loading}...</h4></summary>
<p>एवं च श्रमाद् अलसत्वाद् न कर्मारम्भान् निवर्तितव्यम् । मा माइवं गृह्णीयाद् युगानुरूपम् मया वर्तितव्यम् इति, यस्मात् ।</p>
</details>
</div>
<blockquote>
<p><strong>कृतं त्रेतायुगं चैव द्वापरं कलिर् एव च ।</strong><br>
<strong>राज्ञो वृत्तानि सर्वाणि राजा हि युगम् उच्यते  ॥ ९.३०१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/301_kRtan_tretAyugam.md">
<details open><summary><h4>भारुचिः ...{Loading}...</h4></summary>
<p>तथा च कलियुगम् इति कृत्वा नोदासीनः स्यात् । येन च राजवृत्तेनायं कलियुगादिभिर् व्यपदिश्यते राजा। तद् दर्शयति ॥ ९.३०१ ॥</p>
</details>
</div>
<blockquote>
<p><strong>कलिः प्रसुप्तो भवति स जाग्रद् द्वापरं युगम् ।</strong><br>
<strong>कर्मस्व् अभ्युदितस् त्रेता विचरंस् तु कृतं युगम्  ॥ ९.३०२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/302_kaliH_prasupto.md">
<details open><summary><h4>भारुचिः ...{Loading}...</h4></summary>
<p>अनुत्थानशीलः <strong>प्रसुप्तो भवति</strong>, यो जानानश् चोत्कर्षोपायम् अनुतिष्ठेत् <strong>स जाग्रद्</strong> भवति । व्यवसितकर्मप्रयोगस् <strong>त्रेता</strong>युगं भवति । अनुतिष्ठंश् च सर्वकर्माणि यथाशास्त्रं कर्मफलसंपदा <strong>कृतयुगं</strong> भवति । एवं च राजनिमित्तत्वात् सर्वारम्भाणां युक्ता तद्वृत्तस्तुतिः ॥ ९.३०२ ॥</p>
</details>
</div>
<blockquote>
<p><strong>इन्द्रस्यार्कस्य वातस्य यमस्य वरुणस्य च ।</strong><br>
<strong>चन्द्रस्याग्नेः पृथिव्याश् च तेजोवृत्तं नृपश् चरेत्  ॥ ९.३०३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/303_indrasyA-rkasya_vAyosh.md">
<details open><summary><h4>भारुचिः ...{Loading}...</h4></summary>
<p>एवंवृत्तो हि राजा कण्टकोद्धारणेन प्रतापानुरागाव् आत्मन्य् उत्पादयन् सकलमहीमण्डलाधिपत्येनान्त्येन युज्यते । <strong>इन्द्रा</strong>दिलोकपालवृत्ततां राज्ञः केनचित् सामान्येन प्रदर्श्यते ॥ ९.३०३ ॥</p>
</details>
</div>
<blockquote>
<p><strong>वार्षिकांश् चतुरो मासान् यथेन्द्रो ऽभिप्रवर्षति ।</strong><br>
<strong>तथाभिवर्षेत् स्वं राष्ट्रं कामैर् इन्द्रव्रतं चरन् ॥ ९.३०४ ॥</strong><br>
<strong>अष्टौ मासान् यथादित्यस् तोयं हरति रश्मिभिः ।</strong><br>
<strong>तथा हरेत् करं राष्ट्रान् नित्यम् अर्कव्रतं हित् तत् ॥ ९.३०५ ॥</strong><br>
<strong>प्रविश्य सर्वभूतानि यथा चरति मारुतः ।</strong><br>
<strong>तथा चारैः प्रवेष्टव्यं व्रतम् एतद् धि मारुतम् ॥ ९.३०६ ॥</strong><br>
<strong>यथा यमः प्रियद्वेष्यौ प्राप्ते काले नियच्छति ।</strong><br>
<strong>तथा राज्ञा नियन्तव्याः प्रजास् तद् धि यमव्रतम् ॥ ९.३०७ ॥</strong><br>
<strong>वरुणेन यथा पाशैर् बद्ध एव हि दृश्यते ।</strong><br>
<strong>तथा पापान् निबध्नीयाद् व्रतम् एतद् धि वारुणम् ॥ ९.३०८ ॥</strong><br>
<strong>पर्पूर्णं यथा चन्द्रं दृष्ट्वा हृष्यन्ति मानवाः ।</strong><br>
<strong>तथा प्रकृतयो यस्मिन् स चान्द्रव्रतिको नृपः ॥ ९.३०९ ॥</strong><br>
<strong>प्रतापयुक्तस् तेजस्वी नित्यं स्यात् पापकर्मसु ।</strong><br>
<strong>दुष्टसामन्तहिंस्रश् च तद् आग्नेयं व्रतं स्मृतम् ॥ ९.३१० ॥</strong><br>
<strong>यथा सर्वाणि भूतानि धरा धारयते समम् ।</strong><br>
<strong>तथा सर्वाणि भूतानि बिभ्रतः पार्थिवं व्रतम् ॥ ९.३११ ॥</strong><br>
<strong>एतैर् उपायैर् अन्यैश् च युक्तो नित्यम् अतन्द्रितः ।</strong><br>
<strong>स्तेनान् राजा निगृह्णीयात् स्वराष्ट्रे पर एव च  ॥ ९.३१२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/312_etair_upAyair.md">
<details open><summary><h4>भारुचिः ...{Loading}...</h4></summary>
<p>अष्टाभिः श्लोकैर् उक्तम् अपि राजवृत्तम् अर्थनिर्मलत्वाय पुनर् उक्तम् । दण्ड्येषु दण्डपातनं यथापराधं कुर्वन् लोकपालवत् समः प्रजासु यथा स्याद् इति दण्डप्रकरणे पुनर् आदरार्थम् उच्यत इति ॥ ९.३०४–१२ ॥</p>
</details>
</div>
<blockquote>
<p><strong>पराम् अप्य् आपदं प्राप्तो ब्राह्मणान् न प्रकोपयेत् ।</strong><br>
<strong>ते ह्य् एनं कुपिता हन्युः सद्यः सबलवाहनम्  ॥ ९.३१३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/313_parAm_apy.md">
<details open><summary><h4>भारुचिः ...{Loading}...</h4></summary>
<p>अभिचाराभिशापाभ्याम् । तथा च तत्प्रतापं दर्शयति ॥ ९.३१३ ॥</p>
</details>
</div>
<blockquote>
<p><strong>यैः कृतः सर्वभक्षो ऽग्निर् अपेयश् च महोदधिः ।</strong><br>
<strong>क्षयी चाप्यायितः सोमः को न नश्येत् प्रकोप्य तान्  ॥ ९.३१४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/314_yaiH_kRtaH.md">
<details open><summary><h4>भारुचिः ...{Loading}...</h4></summary>
<p>किं च,</p>
</details>
</div>
<blockquote>
<p><strong>लोकान् अन्यान् सृजेयुर् ये लोकपालांश् च कोपिताः ।</strong><br>
<strong>देवान् कुर्युर् अदेवांश् च कः क्षिण्वंस् तान् समृध्नुयात् ॥ ९.३१५ ॥</strong><br>
<strong>यान् समाश्रित्य त्ष्ठन्ति लोका देवाश् च सर्वदा ।</strong><br>
<strong>ब्रह्म चैव धनं येषां को हिंस्यात् ताञ् जिजीविषुः  ॥ ९.३१६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/316_yAn_upAshritya.md">
<details open><summary><h4>भारुचिः ...{Loading}...</h4></summary>
<p>न चाविद्वान् इति परिभवनीयो ऽसौ, यस्मात् ।</p>
</details>
</div>
<blockquote>
<p><strong>अविद्वांश् चैव विद्वांश् च ब्राह्मणो दैवतं महत् ।</strong><br>
<strong>[प्रणीतश् चाप्रणीतश् च यथाग्निर् दैवतं महत् ॥ ९.३१७ ॥</strong><br>
<strong>श्मशानेष्व् अपि तेजस्वी पावको नैव दुष्यति ।</strong><br>
<strong>हूयमानस् च यज्ञेषु भूय एवाभिवर्धते ॥ ९.३१८ ॥</strong><br>
<strong>एवं यद्य् अप्य् अनिष्टेषु वर्तन्ते सर्वकर्मसु ।</strong><br>
<strong>सर्वथा ब्राह्मणाः पूज्याः परमं दैवतं हि तत्] ॥ ९.३१९ ॥</strong><br>
<strong>क्षत्रस्यातिप्रवृद्धस्य ब्राह्मणान् प्रति सर्वतः ।</strong><br>
<strong>ब्रह्मैव संनियन्तृ स्यात् क्षत्रं हिम् ब्रह्मसंभवम् ॥ ९.३२० ॥</strong><br>
<strong>अद्भ्यो ऽग्निर् ब्रह्मतः क्षत्रम् अश्मनो लोहम् उत्थितम् ।</strong><br>
<strong>तेषां सर्वत्रगं तेजः स्वासु योनिषु शाम्यति ॥ ९.३२१ ॥</strong><br>
<strong>नाब्रह्म क्षत्रम् ऋध्नोति नाक्षत्रं ब्रह्म वर्धते ।</strong><br>
<strong>ब्रह्मक्षत्रे च संपृक्ते इह चामुत्र ऋध्नुतः  ॥ ९.३२२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/322_nA-brahma_xatram.md">
<details open><summary><h4>भारुचिः ...{Loading}...</h4></summary>
<p>दशभिः श्लोकैर् दण्ड्यनिग्रहप्रकरणे ब्राह्मणाः प्रशस्यन्ते । सत्य् अपि शास्त्रे तदपेक्षयाइषां क्षान्तिम् आश्रित्य मृदूपक्रमो निग्रहो यथा स्यात् स्ववृत्तस्थापनार्थम् इत्य् एवमर्थम् इदम् ॥ ९.३१३–२२ ॥</p>
</details>
</div>
<blockquote>
<p><strong>दत्वा धनं तु विप्रेभ्यः सर्वदण्डसमुत्थितम् ।</strong><br>
<strong>पुत्रे सर्वं समासृज्य कुर्वीत प्रायणं रणे  ॥ ९.३२३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/323_dattvA_dhanam.md">
<details open><summary><h4>भारुचिः ...{Loading}...</h4></summary>
<p>प्रायणं च राज्ञः प्रथमकल्पः । अतस् तदभाव इतरे कल्पा यथा स्युः स्वकामप्रायणाविरोधश् चास्य व्याख्यातः ॥ ९.३२३ ॥</p>
</details>
</div>
<blockquote>
<p><strong>एवं चरन् सदा युक्तो राजधर्मेषु पार्थिवः ।</strong><br>
<strong>हितेषु चैव लोकस्य सर्वभृत्यान् नियोजयेत् ॥ ९.३२४ ॥</strong><br>
<strong>एषो ऽखिलः कर्मविधिर् उक्तो राज्ञः सनातनः ।</strong><br>
<strong>इमं कर्मविधिं विद्यात् क्रमशो वैश्यशूद्रयोः  ॥ ९.३२५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/325_eSho.akhilaH.md">
<details open><summary><h4>भारुचिः ...{Loading}...</h4></summary>
<p>श्लोकद्वयेन राजधर्मोपसंहारो [वैश्य]शूद्रवृत्तिधर्मोपक्षेपविशेषार्थो विज्ञेयः । तथा च तं विशेषं प्रदर्शयति- यत्कृतो ऽस्य पुनरारम्भः ॥ ९.३२४–२५ ॥</p>
</details>
</div>
<blockquote>
<p><strong>वैश्यस् तु कृतसंस्कारः कृत्वा दारपरिग्रहम् ।</strong><br>
<strong>वार्तायां नित्ययुक्तः स्यात् पशूनां चैव रक्षणे  ॥ ९.३२६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/326_vaishyas_tu.md">
<details open><summary><h4>भारुचिः ...{Loading}...</h4></summary>
<p>आनन्तर्यार्थो विशेषार्थश् चायम् उपदेशः । अस्यार्थवादः ॥ ९.३२६ ॥</p>
</details>
</div>
<blockquote>
<p><strong>प्रजापतिर् हि वैश्याय सृष्ट्वा परिददे पशून् ।</strong><br>
<strong>ब्राह्मणाय च राज्ञे च सर्वाः परददे प्रजाः ॥ ९.३२७ ॥</strong><br>
<strong>न च वैश्यस्य कामः स्यान् न रक्षेयं पशून् इति ।</strong><br>
<strong>वैश्ये चेच्छति नान्येन रक्षितव्याः कथंचन  ॥ ९.३२८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/328_na_cha.md">
<details open><summary><h4>भारुचिः ...{Loading}...</h4></summary>
<p>राज्ञो ऽयम् उपदेशः, तथान्यमनुष्यस्य ब्राह्मणादेः । इदं चान्यद् वैशेषिकं वैष्यस्य वृत्तिकर्मणा ॥ ९.३२७–२८ ॥</p>
</details>
</div>
<blockquote>
<p><strong>मणिमुक्ताप्रवाऌआनां लोहानां तान्तवस्य च ।</strong><br>
<strong>गन्धानां च रसानां च विद्याद् अर्घबलाबलम् ॥ ९.३२९ ॥</strong><br>
<strong>बीजानाम् उप्तिविच् च स्यात् क्षेत्रबीजगुणस्य च ।</strong><br>
<strong>मानयोगं च जानीयात् तुलायोगांश् च सर्वशः ॥ ९.३३० ॥</strong><br>
<strong>सारासारं च भाण्डानां देशानां च गुणागुणम् ।</strong><br>
<strong>लाभालाभं च पण्यानां पशूनां च विवर्धनम् ॥ ९.३३१ ॥</strong><br>
<strong>भृत्यानां च भृतिं विद्याद् भाषाश् च विविधा नृणाम् ।</strong><br>
<strong>द्रव्याणां स्थानयोगांश् च क्रयं विक्रयम् एव च ॥ ९.३३२ ॥</strong><br>
<strong>धर्मेण च द्रव्यवृद्धाव् आतिष्ठेद् यत्नम् उत्तमम् ।</strong><br>
<strong>दद्याच् च सर्वभूतानाम् अन्नम् एव प्रयत्नतः  ॥ ९.३३३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/333_dharmeNa_cha.md">
<details open><summary><h4>भारुचिः ...{Loading}...</h4></summary>
<p>अष्टाभिः श्लोकैर् उक्तापि सती वैश्यवृत्तिर् विशेषार्थं पुनर् अभिधीयते । स च विशेषो ऽयम्- <strong>न च वैश्यस्य कामः स्यान् न रक्षेयं पशून्</strong> इति । एवं च सत्य् अस्यान्याभ्यो वृत्तिभ्यः पशुरक्षणवृत्तिर् एव धर्म्येति विज्ञायते । <strong>मणिमुक्ता</strong>दिग्रहणं च सर्वद्रव्यदर्शनार्थम् । तथा च सति नास्य किंचिद् अपि अक्रेयम् इति गम्यते । अन्यच् च हिरण्यादिदानं परिहाप्यान्नं विशेषतो दद्यात्, <strong>सर्वभूतानाम्</strong> इति वचनाति । न केवलं गुणवद्ब्राह्मणेभ्यः । शूद्रस्या[पि वृत्तिर् इदान्]ईम् उच्यते धर्म्या च ॥ ९.३२९–३३ ॥</p>
</details>
</div>
<blockquote>
<p><strong>विप्राणां वेदविदुषां गृहस्थानां यशस्विनाम् ।</strong><br>
<strong>शुश्रूषैव तु शूद्रस्य धर्मो नैःश्रेयसः परः  ॥ ९.३३४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/334_viprANAM_vedaviduShAm.md">
<details open><summary><h4>भारुचिः ...{Loading}...</h4></summary>
<p>शूद्रो विशेषतः इत्थंभूतगुणवतां ब्राह्मणानां [शुश्रूषया निःश्रेयसं लभते] ॥ ९.३३४ ॥</p>
</details>
</div>
<blockquote>
<p><strong>शुचिर् उत्कृष्टशुश्रूषुर् मृदुवाग् अनहंकृतः ।</strong></p></blockquote>
<p>तद् एवंवृत्तह्,</p>
<blockquote>
<p><strong>ब्राह्मणापाश्रयो नित्यम् उत्सृष्टां जातिम् अश्नुते  ॥ ९.३३५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/335_shuchir_utkRShTashushrUShur.md">
<details open><summary><h4>भारुचिः ...{Loading}...</h4></summary>
<p>ब्राह्मणापाश्रितशूद्रस्य तदाश्रयफलार्थवादो ऽयम् । फलविधिर् वायं न्यायशास्त्राविरोधाद् युक्तः ॥ ९.३३५ ॥</p>
</details>
</div>
<blockquote>
<p><strong>एषो ऽनापदि वर्णानाम् उक्तो धर्मवृत्तिः शुभः ।</strong><br>
<strong>आपद्य् अपि च यस् त्व् एषाम् [क्रमशस् तन् निबोधत]  ॥ ९.३३६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/09/336_eSho.anApadi.md">
<details open><summary><h4>भारुचिः ...{Loading}...</h4></summary>
<p><strong>वृत्तिः धर्मश्</strong> चेति सिद्ध्यर्थं द्वैविध्यम् ॥ ९.३३६ ॥</p>
<p><strong>इति भारुचिकृते मनुशास्त्रविवरणे नवमो ऽध्यायः ॥</strong></p>
</details>
</div>

  </div>
</article>


        

        



    <aside class="card border noPrint" id="section-tree-item-dharmaH_smRtiH_manuH_bhAruchiH_09_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/smRtiH/manuH/bhAruchiH/09/">०९ </a>
            <a data-toggle="collapse" href="#section-tree-item-body-dharmaH_smRtiH_manuH_bhAruchiH_09_md" role="button" aria-expanded="false" aria-controls="section-tree-item-body-dharmaH_smRtiH_manuH_bhAruchiH_09_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_smRtiH_manuH_bhAruchiH_09_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०९</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
