<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ०७</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/smRtiH/manuH/bhAruchiH/07/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/smRtiH/manuH/bhAruchiH/07/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/smRtiH/manuH/bhAruchiH/07/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="०७">
  <meta property="og:description" content="सप्तमो ऽध्यायः
एवम् एकाश्रम्यं चातुराश्रम्यं च सविकल्पं प्रसाध्य तत्संरक्षणार्थम् इदानीम् ।
राजधर्मान् प्रवक्ष्यामि यथा वृत्तो भवेन् नृपः ।
संभवश् च यथा तस्य सिद्धिश् च परमा यथा ॥ ७.१ ॥
भारुचिः ...{Loading}... सिद्धिस् तु परमा राज्ञः स्वीकृतसर्वराजमण्डलस्यानन्तरं सकलमहीमण्डलाधिपत्ये सति निरतिशया धर्मार्थसुखत्रिवर्गाभ्युदयप्राप्तिर् अपरामात्यादिप्रकृतिसम्पत् ॥ ७.१ ॥
तत्र सिद्धिम् अवेक्ष्येदम् उच्यते ।
ब्राह्मं प्राप्तेन संस्कारं क्षत्रियेण यथाविधि ।
सर्वस्यास्य यथान्यायं कर्तव्यं परिरक्षणम् ॥ ७.२ ॥
भारुचिः ...{Loading}... ब्रह्मणे ब्रह्मणो वा संस्कारो ब्राह्मम् उपनयनादिः स्नानान्तस्, तं प्राप्तेन क्षत्रियेण, नान्यवर्णेन । यथाविधि यथाशस्त्रम् । सर्वस्यास्येत्य् अनेनाभिनयेन वर्णाश्रमौ निर्दिशति । यथान्यायं यथोपदेशं कर्तव्यं परिरक्षणम् इति अन्यवृत्तिपरिसंख्येयं नियमो वा ।">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="०७">
  <meta itemprop="description" content="सप्तमो ऽध्यायः
एवम् एकाश्रम्यं चातुराश्रम्यं च सविकल्पं प्रसाध्य तत्संरक्षणार्थम् इदानीम् ।
राजधर्मान् प्रवक्ष्यामि यथा वृत्तो भवेन् नृपः ।
संभवश् च यथा तस्य सिद्धिश् च परमा यथा ॥ ७.१ ॥
भारुचिः ...{Loading}... सिद्धिस् तु परमा राज्ञः स्वीकृतसर्वराजमण्डलस्यानन्तरं सकलमहीमण्डलाधिपत्ये सति निरतिशया धर्मार्थसुखत्रिवर्गाभ्युदयप्राप्तिर् अपरामात्यादिप्रकृतिसम्पत् ॥ ७.१ ॥
तत्र सिद्धिम् अवेक्ष्येदम् उच्यते ।
ब्राह्मं प्राप्तेन संस्कारं क्षत्रियेण यथाविधि ।
सर्वस्यास्य यथान्यायं कर्तव्यं परिरक्षणम् ॥ ७.२ ॥
भारुचिः ...{Loading}... ब्रह्मणे ब्रह्मणो वा संस्कारो ब्राह्मम् उपनयनादिः स्नानान्तस्, तं प्राप्तेन क्षत्रियेण, नान्यवर्णेन । यथाविधि यथाशस्त्रम् । सर्वस्यास्येत्य् अनेनाभिनयेन वर्णाश्रमौ निर्दिशति । यथान्यायं यथोपदेशं कर्तव्यं परिरक्षणम् इति अन्यवृत्तिपरिसंख्येयं नियमो वा ।">
  <meta itemprop="wordCount" content="9820">
  <meta name="twitter:card" content="summary">
  <meta name="twitter:title" content="०७">
  <meta name="twitter:description" content="सप्तमो ऽध्यायः
एवम् एकाश्रम्यं चातुराश्रम्यं च सविकल्पं प्रसाध्य तत्संरक्षणार्थम् इदानीम् ।
राजधर्मान् प्रवक्ष्यामि यथा वृत्तो भवेन् नृपः ।
संभवश् च यथा तस्य सिद्धिश् च परमा यथा ॥ ७.१ ॥
भारुचिः ...{Loading}... सिद्धिस् तु परमा राज्ञः स्वीकृतसर्वराजमण्डलस्यानन्तरं सकलमहीमण्डलाधिपत्ये सति निरतिशया धर्मार्थसुखत्रिवर्गाभ्युदयप्राप्तिर् अपरामात्यादिप्रकृतिसम्पत् ॥ ७.१ ॥
तत्र सिद्धिम् अवेक्ष्येदम् उच्यते ।
ब्राह्मं प्राप्तेन संस्कारं क्षत्रियेण यथाविधि ।
सर्वस्यास्य यथान्यायं कर्तव्यं परिरक्षणम् ॥ ७.२ ॥
भारुचिः ...{Loading}... ब्रह्मणे ब्रह्मणो वा संस्कारो ब्राह्मम् उपनयनादिः स्नानान्तस्, तं प्राप्तेन क्षत्रियेण, नान्यवर्णेन । यथाविधि यथाशस्त्रम् । सर्वस्यास्येत्य् अनेनाभिनयेन वर्णाश्रमौ निर्दिशति । यथान्यायं यथोपदेशं कर्तव्यं परिरक्षणम् इति अन्यवृत्तिपरिसंख्येयं नियमो वा ।">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/smRtiH\/manuH\/bhAruchiH\/07\/".replace(basePath, "/");
  pageVars.pageParams = {};
  pageVars.pageSource = "dharmaH\/smRtiH\/manuH\/bhAruchiH\/07.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/smRtiH/manuH/bhAruchiH/07/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ०७</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०७">०७</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/smRtiH/manuH/bhAruchiH/07.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>सप्तमो ऽध्यायः</strong></p>
<p>एवम् एकाश्रम्यं चातुराश्रम्यं च सविकल्पं प्रसाध्य तत्संरक्षणार्थम् इदानीम् ।</p>
<blockquote>
<p><strong>राजधर्मान् प्रवक्ष्यामि यथा वृत्तो भवेन् नृपः ।</strong><br>
<strong>संभवश् च यथा तस्य सिद्धिश् च परमा यथा  ॥ ७.१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/001_rAjadharmAn_pravaxyAmi.md">
<details open><summary><h4>भारुचिः ...{Loading}...</h4></summary>
<p><strong>सिद्धिस्</strong> तु <strong>परमा</strong> राज्ञः स्वीकृतसर्वराजमण्डलस्यानन्तरं सकलमहीमण्डलाधिपत्ये सति निरतिशया धर्मार्थसुखत्रिवर्गाभ्युदयप्राप्तिर् अपरामात्यादिप्रकृतिसम्पत् ॥ ७.१ ॥</p>
<p><em>तत्र सिद्धिम् अवेक्ष्येदम् उच्यते ।</em></p>
</details>
</div>
<blockquote>
<p><strong>ब्राह्मं प्राप्तेन संस्कारं क्षत्रियेण यथाविधि ।</strong><br>
<strong>सर्वस्यास्य यथान्यायं कर्तव्यं परिरक्षणम्  ॥ ७.२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/002_brAhmam_prAptena.md">
<details open><summary><h4>भारुचिः ...{Loading}...</h4></summary>
<p>ब्रह्मणे ब्रह्मणो वा संस्कारो <strong>ब्राह्मम्</strong> उपनयनादिः स्नानान्तस्, तं <strong>प्राप्तेन क्षत्रियेण</strong>, नान्यवर्णेन । <strong>यथाविधि</strong> यथाशस्त्रम् । <strong>सर्वस्यास्येत्य्</strong> अनेनाभिनयेन वर्णाश्रमौ निर्दिशति । <strong>यथान्यायं</strong> यथोपदेशं <strong>कर्तव्यं परिरक्षणम्</strong> इति अन्यवृत्तिपरिसंख्येयं नियमो वा ।</p>
<p>एके तु दृष्टार्थत्वाद् उपदेशं वृत्त्यर्थं मन्यन्ते । तथा च सति पित्र्ये धने निध्यधिगमे ऽन्यथा प्राप्तौ न नियोगतः क्षत्रियो राज्यम् आतिष्ठेद् इति ।<br>
तद् अयुक्तम्, &ldquo;वेदाभ्यासो ब्राह्मणस्य क्षत्रियस्य तु रक्षणम्, वार्ताकर्मैव वैश्यस्य विशिष्टानि स्वकर्मसु&rdquo; इत्य् उक्तत्वाद् विशिष्टत्वं चैषां दृष्टादृष्टसंबन्धेन युक्तम् । नियमाश्रयश् चादृष्टसंबन्धः । वृत्तिदाश् चानाथा दीनाश् च राज्ञा रक्ष्यन्ते, यतो न दृष्टार्थम् एव रक्षणम् ॥ ७.२ ॥</p>
</details>
</div>
<p><em>अराज्ञो ऽपि च क्षत्रियस्य ग्रामादिसंरक्षणे ऽप्य् एतदर्थवन्नियमशास्त्रस्तुत्यास्य भयो धारणम् अधुनोच्यते ।</em></p>
<blockquote>
<p><strong>अराजके हि लोके ऽस्मिन् सर्वतो विद्रुते भयात् ।</strong><br>
<strong>रक्षार्थम् अस्य सर्वस्य राजानम् असृजत् प्रभुः  ॥ ७.३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/003_arAjake_hi.md">
<details open><summary><h4>भारुचिः ...{Loading}...</h4></summary>
<p><em>अराज्ञो ऽपि च क्षत्रियस्य ग्रामादिसंरक्षणे ऽप्य् एतदर्थवन्नियमशास्त्रस्तुत्यास्य भयो धारणम् अधुनोच्यते ।</em></p>
<p>हिरण्यगर्भः मात्स्यन्यायो मा भूत् । प्रजानाम् इति [रक्षाय] राजोत्पत्तिर् अनेन प्रदर्श्यते । पूर्वविधिस्तुतिर् इयम् ॥ ७.३ ॥</p>
</details>
</div>
<blockquote>
<p><strong>इन्द्रानिलयमार्काणाम् अग्नेश् च वरुणस्य च ।</strong><br>
<strong>चन्द्रवित्तेशयोश् चैव मात्रा निर्हृत्य शाश्वतीः॥ ७.४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/004_indrAnila-yamArkANAm_agnesh.md">
<details open><summary><h4>भारुचिः ...{Loading}...</h4></summary>
<p>&ldquo;बालो ऽपि नावमन्तव्यः&rdquo; (म्ध् ७.८) इत्य् अस्य विधेर् वक्ष्यमाणस्येमे दश श्लोकाः शेषतया विज्ञेयाः । एवम् इन्रादीनां स्वविषये येन चेष्टाः करोति तेन तेषां मात्राभ्यो निर्मित इत्य् उच्यते ॥ ७.४ ॥</p>
</details>
</div>
<blockquote>
<p><strong>यस्माद् ēषां सुरेन्द्राणां मात्राभ्यो निर्मितो नृपः ।</strong><br>
<strong>तस्माद् अभिभवत्य् एष सर्वभूतानि तेजसा  ॥ ७.५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/005_yasmAd_eShAm.md">
<details open><summary><h4>भारुचिः ...{Loading}...</h4></summary>
<p>कार्येणैतद् अर्थं दर्शयति । यस्माद् आधिपत्यैश्वर्यात् <strong>सर्वभूतान्य् अभिभवति</strong> स्वेन <strong>तेजसा</strong> अत इन्द्रादिदेवता<strong>मात्राभ्यो</strong> <strong>निर्मित</strong> इति स्तूयते ॥ ७.५ ॥</p>
<p><em>यतश् च ।</em></p>
</details>
</div>
<blockquote>
<p><strong>तपत्य् आदित्यवच् चैव चक्षूंषि च मनांसि च ।</strong><br>
<strong>न चैनं भुवि शक्नोति कश्चिद् अप्य् अभिवीक्षितुम्  ॥ ७.६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/006_tapaty_Adityavach.md">
<details open><summary><h4>भारुचिः ...{Loading}...</h4></summary>
<p>महाराजलिङ्गेन चामरच्छत्रभृङ्गादिना युक्तो दीप्तिमत्त्वाच् <strong>चक्षूंष्य् आदित्यवत्</strong> <strong>तापयति</strong>, <strong>मनांसि</strong> दण्डपातनाद् । यस्माद् अतो <strong>न कश्चिद् एनं शक्नोत्य् अभिवीक्षितुम्</strong> अपि, किं पुनर् अपकर्तुम् । पूर्ववद् अयम् अपि स्तुत्यै ॥ ७.६ ॥</p>
<p><em>एवं च सति तासु तास्व् अवस्थासु कार्यार्थम् ।</em></p>
</details>
</div>
<blockquote>
<p><strong>सो ऽग्निर् भवति वायुश् च सो ऽर्कः सोमः स धर्मराट् ।</strong><br>
<strong>स कुबेरः स वरुणः स महेन्द्रः प्रभावतः  ॥ ७.७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/007_so.agnir.md">
<details open><summary><h4>भारुचिः ...{Loading}...</h4></summary>
<p>एवं चेमे लोकपाला यैर् अयं राजा तथैव व्यपदिश्यते ॥ ७.७ ॥</p>
<p><em>यतश् चैतद् एवम् अतः ।</em></p>
</details>
</div>
<blockquote>
<p><strong>बालो ऽपि नावमन्तव्यो मनुष्य इति भूमिपः ।</strong><br>
<strong>महती देवता ह्य् एषा नररूपेण तिष्ठति  ॥ ७.८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/008_bAlo.api.md">
<details open><summary><h4>भारुचिः ...{Loading}...</h4></summary>
<p>शक्नोति ह्य् अयं बालो ऽप्य् अमात्यादिभिर् अकार्यकारिणो निवर्तयितुम् ॥ ७.८ ॥</p>
<p><em>किं चान्यत् ।</em></p>
</details>
</div>
<blockquote>
<p><strong>एकम् एव दहत्य् अग्निर् नरं दुरुपसर्पिणम् ।</strong><br>
<strong>कुलं दहति राजाग्निः सपशुद्रव्यसंचयम्  ॥ ७.९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/009_ekam_eva.md">
<details open><summary><h4>भारुचिः ...{Loading}...</h4></summary>
<p>यस्माद् अकार्यकारिणां तत्सहायानां तदपराधसंबन्धानां च <strong>कुलं दहति</strong> । अतो ऽप्य् असौ नावमन्तव्यः ॥ ७.९॥</p>
<p><em>यतश् च-</em></p>
</details>
</div>
<blockquote>
<p><strong>कार्यं स ऽवेक्ष्य शक्तिं च देशकालौ च तत्त्वतः ।</strong><br>
<strong>कुरुते धर्मसिद्ध्यर्थं विश्वरूपं पुनः पुनः  ॥ ७.१० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/010_kAryaM_so.md">
<details open><summary><h4>भारुचिः ...{Loading}...</h4></summary>
<p>अतश् चासौ वाल्लभ्यान् मैत्र्यात् स्वाजन्यद्वारेण वा नावमन्तव्यः ॥ ७.१० ॥</p>
<p><em>यतश् च तस्य सम्यग् उपचरितस्य-</em></p>
</details>
</div>
<blockquote>
<p><strong>[यस्य] प्रसादे पद्मा श्रीर् विजयश् च पराक्रमे ।</strong><br>
<strong>मृत्युश् च वसति क्रोधे सर्वतेजोमयो हि सः  ॥ ७.११ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/011_yasya_prasAde.md">
<details open><summary><h4>भारुचिः ...{Loading}...</h4></summary>
<p>अतो न केवलम् असौ भयात् प्रत्यवायपरिहारार्थम् आराध्यः, अभ्युदयो ऽपि हि तस्मात् सम्यग् उपचरिताद् विशिष्टो भवति ॥ ७.११ ॥</p>
<p><em>अतश् चैवं च सति-</em></p>
</details>
</div>
<blockquote>
<p><strong>तं यस् तु द्वेष्टि संमोहात् स विनश्यत्य् असंशयम् ।</strong></p></blockquote>
<p>यथोक्तम् उपदेशम् अपरिगणय्य पौनह्पुन्यन । यतस् तं न द्विष्याद् अन्यार्थापराधम्, येन-</p>
<blockquote>
<p><strong>तस्य ह्य् आशु विनाशाय राजा प्रकुरुते मनः  ॥ ७.१२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/012_taM_yas.md">
<details open><summary><h4>भारुचिः ...{Loading}...</h4></summary>
<p>अनयस् तु द्विष्यमाणः कदाचिद् धर्मापेक्षयाशक्त्या वा सहेत, राज्ञः पुनः सहमानस्य स्वतन्त्रविरोदो यतो ऽशक्तश् चासौ निग्रहणं कर्तुम् इति । अतः सदानुवर्तितव्यो निरुपधैस् सद्भिः ॥ ७.१२ ॥</p>
</details>
</div>
<blockquote>
<p><strong>तस्मात् धर्मं यम् इष्टेषु व्यवस्यति नराधिपः ।</strong><br>
<strong>अनिष्टं चाप्य् अनिष्टेषु तद्धर्मं न विचारयेत्  ॥ ७.१३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/013_tasmAd_dharmam.md">
<details open><summary><h4>भारुचिः ...{Loading}...</h4></summary>
<p>न हि राजा वर्णाश्रमधर्मप्रवृत्तौ हेतुः, शास्त्रलक्षणत्वाद् धर्माधर्मयोः । अव्यवस्था चैवं स्यात् । व्यवस्थाकारिणा च शास्त्रेण भवितव्यम् । तथा च बहुकृत्वस् तदुक्तिः, तद्विरोधश् चान्याय्यः । यतः प्रकरणाद् राजस्तुतिपरम् एतत् प्रत्यवगन्तव्यम् । लौकिकधर्मापेक्षया वेदं विज्ञेयं शास्त्रम् । समाप्ता राजोत्पत्तिः ॥ ७.१३ ॥</p>
<p><em>अधुना तत्सहकारी दण्डो व्याक्रियते-</em></p>
</details>
</div>
<blockquote>
<p><strong>तस्यार्थे सर्वभूतानां गोप्तारं धर्मम् आत्मजम् ।</strong><br>
<strong>ब्रह्मतेजोमयं दण्डम् असृजत् पूर्वम् ईश्वरः  ॥ ७.१४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/014_tasyArthe_sarvabhUtAnAm.md">
<details open><summary><h4>भारुचिः ...{Loading}...</h4></summary>
<p>इदम् आरभ्य द्वादशश्लोकाः दण्डोत्पत्त्यर्थाः । दण्डनामानं <strong>तेजोमयं सर्वभूतगोप्तारं धर्मम् आत्मजम् असृजत् पूर्वं</strong> राजोत्पत्तेः । एतद् उक्तं भवति &ldquo;दण्डाद् ऋते राजसत्वं नाभिवर्तते तस्मान् नैव दण्डोत्सर्जनेन राजा प्रजा रक्षिष्यति&rdquo; इति ॥ ७.१४ ॥</p>
<p><em>यतश् च-</em></p>
</details>
</div>
<blockquote>
<p><strong>तस्य सर्वाणि भूतानि स्थावराणि चराणि च ।</strong><br>
<strong>भयाद् भोगाय कल्पन्ते स्वधर्मान् न चलन्ति च  ॥ ७.१५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/015_tasya_sarvANi.md">
<details open><summary><h4>भारुचिः ...{Loading}...</h4></summary>
<p>जातश् चासौ युक्तो राजसाहाय्ये यस्य भयात् <strong>स्थावराणि</strong> फलच्छायादिभिर् <strong>भोगाय कल्पन्ते</strong>, किं पुनर् अन्ये । यो हि स्थावरो वृक्षो न <strong>भोगाय</strong> कल्पते नियतं तस्य परिशोधनाद्य् आरभते, यतश् च न परिशुद्ध्यते हित्वासाव् अङ्गारीक्रियते, यश् च प्रतिकूलं वर्तते तस्य छेदनमूलोत्पाटनादिभिर् दण्डः प्रणीयते एव । यथा राजमार्गादिजातस्य बीरणस्तंबादेः॥ ७.१५ ॥</p>
</details>
</div>
<blockquote>
<p><strong>तं देशकालौ शक्तिं च विद्यां चावेक्ष्य तत्त्वतः ।</strong><br>
<strong>यथार्हतः संप्रणयेन् नरेष्व् अन्यायवृत्तिषु  ॥ ७.१६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/016_tan_desha-kAlau.md">
<details open><summary><h4>भारुचिः ...{Loading}...</h4></summary>
<p>ग्रामारण्यबाह्याभ्यन्तररथ्यादिर् <strong>देशः</strong> । दिवा नक्तं बालो युवा स्थविर इति <strong>कालः</strong> । <strong>शक्तिः</strong> शरीरगतार्थगता च । <strong>विद्या</strong> त्रयी शाङ्गोपाङ्गा । एतदपेक्षया दण्डः प्रणेयः । अन्यथा प्रणीतो ऽनर्थम् उत्पादयति, अर्थं च न करोतीति दण्डस्तुत्यर्थो ऽयम् अनुवादः । दण्डपातनविधिं तूपरिष्टाद् वक्ष्यत्य् अपराधं प्रतिज्ञायेति ॥ ७.१६ ॥</p>
</details>
</div>
<blockquote>
<p><strong>स राजा पुरुषो दण्डः स नेता शासिता च सः ।</strong><br>
<strong>चतुर्णाम् आश्रमाणां च धर्मस्य प्रतिभूः स्मृतः  ॥ ७.१७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/017_sa_rAjA.md">
<details open><summary><h4>भारुचिः ...{Loading}...</h4></summary>
<p><strong>दण्ड</strong> एव <strong>राजा</strong>, तन्निमित्तत्वाद् राजत्वस्य । स एव <strong>पुरुषः</strong>, येन बलीयसो ऽपि पुरुषान् स्त्रीवन् न्यक्क्र्त्वा वशम् आनयति । स नेता यस्मात् तद्भयाद् एव कार्याणि सम्याङ् नीयन्ते । स एव <strong>शासिता</strong> येन तदपेक्षयैव वासना शासनीभवति । स एव <strong>पतिभूर्</strong> वर्णाश्रमव्यतिक्रमे प्रतिभूर् इव प्रतिभूः ॥ ७.१७ ॥</p>
<p><em>यतश् चैवम् अतः-</em></p>
</details>
</div>
<blockquote>
<p><strong>दण्डः शास्ति प्रजाः सर्वा दण्ड एवाभिरक्षति ।</strong><br>
<strong>दण्डः सुप्तेषु जागर्ति दण्डं धर्मं विदुर् बुधाः  ॥ ७.१८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/018_daNDaH_shAsti.md">
<details open><summary><h4>भारुचिः ...{Loading}...</h4></summary>
<p>न शास्त्रं राजा वा शास्ति । सत्य् अपि च शास्त्रे राजनि च <strong>दण्ड</strong>भयाद् एव शासनम् अनुवर्तन्ते वर्णाश्रमिणः । एवं च स <strong>एवाभिरक्षति</strong>, अकार्यकारिभ्य इतरान् । सुप्तेष्व् अपि राजपुरुषेष्व् ऐहिकभयात् परलोकभयाद् वा न यथाकामं प्रवर्तते लोकः ॥ ७.१८ ॥</p>
</details>
</div>
<blockquote>
<p><strong>समीक्ष्य स धृतः सम्यक् सर्वा रञ्जयति प्रजाः ।</strong><br>
<strong>असमीक्ष्य प्रणीतस् तु विनाशयति सर्वतः  ॥ ७.१९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/019_samIxya_sa.md">
<details open><summary><h4>भारुचिः ...{Loading}...</h4></summary>
<p>नैतावता मुच्यामहे, असम्यग्धृतः कार्यं न करोतीति । यथैव सम्यग्धृतो <strong>रञ्जयति प्रजाः</strong>, एवम् असम्यग्धृतः सर्वम् एव <strong>विनाशयति</strong> ॥ ७.१९ ॥</p>
</details>
</div>
<blockquote>
<p><strong>यदि न प्रणयेद् राजा दण्डं दण्ड्येष्व् अतन्द्रितः ।</strong><br>
<strong>शूले मत्यान् एवापक्ष्यन् दुर्बलान् बलवत्तराः  ॥ ७.२० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/020_yadi_na.md">
<details open><summary><h4>भारुचिः ...{Loading}...</h4></summary>
<p>न केवलं दण्डप्रणीतौ गुणावाप्तिः, अप्रणीतौ मत्स्यस्य न्यायः प्रवर्तते ॥ ७.२० ॥</p>
</details>
</div>
<blockquote>
<p><strong>अद्यात् काकः पुरोषाशं श्वावलिह्याद् धविस् तथा ।</strong><br>
<strong>स्वाम्यं च न स्यात् कस्मिंश्चित् प्रवर्तेताधरोत्तरम्  ॥ ७.२१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/021_adyAt_kAkaH.md">
<details open><summary><h4>भारुचिः ...{Loading}...</h4></summary>
<p>सर्वा धर्माण् (?) । काकश्वादयः ऋद्धिमद्भिः सर्वोत्तमैर् अपि देवैर् दण्डाद् ऋते न शक्यन्ते प्रतिवारयितुम् । किं पुनर् अन्यः । सुहृन्मित्रस्वजनवचनाद् इति ॥ ७.२१ ॥</p>
<p><em>एवं च सति-</em></p>
</details>
</div>
<blockquote>
<p><strong>सर्वो दण्डजितो लोको दुर्लभो हि शुचिर् नरः ।</strong><br>
<strong>दण्डस्य हि भयात् सर्वं जगद् भोगाय कल्पते  ॥ ७.२२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/022_sarvo_daNDajito.md">
<details open><summary><h4>भारुचिः ...{Loading}...</h4></summary>
<p>प्रायण <strong>सर्वो दण्डजित</strong> एव <strong>लोकः</strong>, येन <strong>दुर्लभः</strong> स्वभावशुद्धः, शासनानुवर्ती । तद् एतद् दण्डपातनं यद्य् अपि दुःखोत्पादनं तथापि प्रकल्प्यते शास्त्रेण, येनान्य उपायो धर्मस्थितेर् नास्तीति ॥ ७.२२ ॥</p>
</details>
</div>
<blockquote>
<p><strong>देवदानवगन्धर्वा रक्षांसि पतगोरगाः ।</strong><br>
<strong>ते ऽपि भोगाय कल्पन्ते दण्डेनैव निपीडिताः  ॥ ७.२३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/023_deva-dAnava-gandharvA_raxAMsi.md">
<details open><summary><h4>भारुचिः ...{Loading}...</h4></summary>
<p>एवम् ईश्वरा अपि सन्तो देवादयो ऽनुग्रहोपघाताभ्याम् । दण्डभयाद् एवानुग्राह्यान् अनुगृह्णन्ति, उपघात्यांश् चोपघ्नन्ति । यदि च दण्डान् न बिभुर् ऐश्वर्याद् यथाकामम् अभिप्रवर्तेरन्, न च प्रवर्तन्ते । अतो मन्यामहे देवादयो ऽपि दण्डभयाद् एव सत्य् अप्य् ऐश्वर्ये यथा कर्मानुग्रहोपघाताभ्यां वर्तन्ते न यथाकामम् इति अतिशयवचनेनैषा दण्डस्तुतिः ॥ ७.२३ ॥</p>
<p><em>तथा च-</em></p>
</details>
</div>
<blockquote>
<p><strong>दुष्येयुः सर्ववर्णाश् च भिद्येरन् सर्वसेतवः ।</strong><br>
<strong>सर्वलोकप्रकोपश् च भवेद् दण्डस्य विभ्रमात्  ॥ ७.२४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/024_duShyeyuH_sarvavarNAsh.md">
<details open><summary><h4>भारुचिः ...{Loading}...</h4></summary>
<p>अधार्यमाणे न्यायन् दण्डे वर्णनिमित्ता धर्मा <strong>दुष्येयुः</strong> । ये च धर्मार्थकाम<strong>सेतवः</strong> ते च <strong>भुद्येरन्</strong> । किं बहुना, कः शक्नोति भगवन्तं दण्डं धर्मनामानं व्यवस्थाकारिणं बहुगुणत्वात् स्तोतुम् ॥ ७.२४ ॥</p>
</details>
</div>
<blockquote>
<p><strong>यत्र श्यामो लोहिताक्षो दण्डश् चरति पापहा ।</strong><br>
<strong>प्रजास् तत्र न मुह्यन्ते मेता चेत् साधु पश्यति  ॥ ७.२५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/025_yatra_shyAmo.md">
<details open><summary><h4>भारुचिः ...{Loading}...</h4></summary>
<p>एतद्रूपं मनुष्याणां प्रशस्तम् अभीष्टं चातस् तेनासता रूपकं कृत्वा स्तौति । अथ वा द्विरूपो दण्डः कुःखदो भयदश् चेति । यतस् तस्य द्वाभ्यां रूपाभ्यां स्तूयते भयहेतुत्वं श्यामतया दुःखहेतुत्वं च लोहिताक्षत्वेनेति, देवतारूपं वेदं शास्त्रप्रत्यक्षं यथाभूतम् अनेनानूद्यते । समाप्ता दण्डस्तुतिः ॥ ७.२५ ॥</p>
</details>
</div>
<blockquote>
<p><strong>तस्याहुः संप्रणेतारं राजानं सत्यवादिनम् ।</strong><br>
<strong>समीक्ष्य कारिणं प्राज्ञं धर्मकामार्थकोविदम्  ॥ ७.२६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/026_tasyAhuH_sampraNetAram.md">
<details open><summary><h4>भारुचिः ...{Loading}...</h4></summary>
<p><strong>तस्य</strong> दण्डस्य प्रणेता जात्या क्षत्रियो ऽभिषेकाद् आधिपत्यप्रभावगुणयुक्तः । <strong>सत्यवादि</strong> नानवस्थितं दण्डं प्रीत्या प्रापयति, द्वेषेण वा वर्धयति । <strong>समीक्ष्य कारी</strong> दण्डावधारेण देशाध्यपेक्षया <strong>प्राज्ञो</strong> देशादीनाम् उत्सर्गापवाददर्शने । <strong>धर्मकामार्थेषु</strong> च पण्डितः तेषाम् अवस्थाविशेषज्ञः समचित्तः । तम् एवंविधं दण्डस्य प्रेणेतारम् आहुः ॥ ७.२६ ॥</p>
<p><em>एवंविधश् च-</em></p>
</details>
</div>
<blockquote>
<p><strong>तं राजा प्रणयन् सम्यक् त्रिवर्गेणाभिवर्धते ।</strong><br>
<strong>कामात्मा विषमः क्षुद्रो दण्डेनैव निहन्यते  ॥ ७.२७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/027_taM_rAjA.md">
<details open><summary><h4>भारुचिः ...{Loading}...</h4></summary>
<p>अदृष्टम् उत्सृज्य दृष्टेन चैनं प्रगुणीकरोति । येन <strong>सम्यक्</strong> प्रणीत एष त्रिवर्गेण प्रणेतारं वर्धयति । कामादिदिषैश् च <strong>दण्डेनैव निहन्यते</strong> ॥ ७.२७ ॥</p>
<p><em>यस्माद्-</em></p>
</details>
</div>
<blockquote>
<p><strong>दण्डो हि सुमहत्तेजो दुर्धरश् चाकृतात्मभिः ।</strong><br>
<strong>धर्माद् धि चलितं हन्ति नृपम् एव सबान्धवम्  ॥ ७.२८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/028_daNDo_hi.md">
<details open><summary><h4>भारुचिः ...{Loading}...</h4></summary>
<p>येषां स्वाभाविको विद्योपनीतश् च विनयस् ते कृतात्मानः । तैर् अयम् शको धारयितुम् । व्परीतं तस्माच् <strong>चलितं दण्द एव सबान्धवं हन्ति</strong> ॥ ७.२८ ॥</p>
</details>
</div>
<blockquote>
<p><strong>ततो दुर्गं च राष्ट्रं च लोकं च सचराचरम् ।</strong><br>
<strong>अन्तरिक्षगतांश् चैव मुनीन् देवांश् च पीडयेत्  ॥ ७.२९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/029_tato_durgam.md">
<details open><summary><h4>भारुचिः ...{Loading}...</h4></summary>
<p>यदि नृपं सबान्धवं हत्वावतिष्ठेत दण्डः किं न लब्धं भवेत् । येन तु नैतावतावतिष्ठेत दण्डः किं न लब्धं भवेत् । येन तु नैतावतावतिष्ठते दुर्गादीन् अपि हन्ति । <strong>अन्तरिक्षगतान्</strong> द्युलोकगतांश् च देवादीन् अपि हन्ति । यस्माद् इतः प्रदानजीवना देवा मुनयश् चैतस्माद् असम्यक्प्रणयनाद् देशादिविप्लवे तदिज्याविच्छेदेन हता एव देवादयो भवन्ति, येभ्यो न प्रदीयते । तथा च पौराणिकाः-</p>
<p>&gt; वर्णाश्रमेभ्यस् त्व् इज्या तु लोके ऽस्मिन् या प्रवर्तते ।<br>
&gt; सर्वासां देवयोनीनां स्थितिहेतुः स वै स्मृतः ॥ इति ।</p>
</details>
</div>
<blockquote>
<p><strong>सो ऽसहायेन् मूढेन लुब्धेनाकृतबुद्धिना ।</strong><br>
<strong>न शक्यो न्यायतो नेतुं सक्तेन विषयेषु च  ॥ ७.३० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/030_so.asahAyena.md">
<details open><summary><h4>भारुचिः ...{Loading}...</h4></summary>
<p>यस्माद् दण्डो दुष्प्रणीतो दृष्टम् अदृष्टं च हन्ति, अतो <strong>ऽसहायेन मूढेन लुब्धेनाकृतबुद्धिना</strong> विषयातिसेविनेति पञ्चभिर् एतैर् दोषैर् युक्तेन्<strong>आशक्यो नेतुम्</strong> । ॥ ७.३० ॥</p>
<p><em>एतद् विपरीतैश् च पञ्चभिर् गुणैर् युक्तेनासौ शक्यो नेतुम्, यतस् तत्प्रदर्शनायेदम् उच्यते-</em></p>
</details>
</div>
<blockquote>
<p><strong>शुचिना सत्यसंधेन यथाशास्त्रानुसारिणा ।</strong><br>
<strong>दण्डः प्रणयितुं शक्यस् सुसहायेन धीमता  ॥ ७.३१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/031_shuchinA_satyasandhena.md">
<details open><summary><h4>भारुचिः ...{Loading}...</h4></summary>
<p><strong>शुचिना</strong> जितेन्द्रियेण, <strong>सत्यसंधेन</strong> प्रकरणाद् अलुब्धेन, <strong>यथाशस्त्रानुसारिणा</strong> अमूढेन, <strong>सुसहायेन</strong> नासहायेन मूर्खसहायेन वा, <strong>धीमता</strong> कृतशास्त्रप्रज्ञेन स्मृतिमता वा ॥ ७.३१ ॥</p>
<p><em>एवंविधश् च सन् राजा-</em></p>
</details>
</div>
<blockquote>
<p><strong>स्वराष्ट्रे न्यायवृत्तः स्याद् भृशदण्डश् च शत्रुषु ।</strong><br>
<strong>सुहृत्स्व् अजिह्मः स्निग्धेषु ब्राह्मणेषु क्षमान्वितः  ॥ ७.३२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/032_svarAShTre_nyAyavRttaH.md">
<details open><summary><h4>भारुचिः ...{Loading}...</h4></summary>
<p>परराष्ट्रे तीक्ष्णदण्डतोच्यते, शौर्यप्रज्ञापनार्थम् । समानाभ्युदयप्रत्यवायः <strong>सुहृद्</strong>, यस्य कार्यानपेक्षं सुहृत्त्वं स <strong>स्निग्धः</strong> । तस्मिन् न कुटिलवृत्तिर्, अन्यस्मिंस् तु कार्यापेक्षया कुटिलवृत्तिर् अपि स्यात् । <strong>ब्राह्मणेषु क्षमान्वितः</strong> नियच्छन्न् अपि दण्डेन ब्राह्मणान् अकार्यकारिणः क्षमापूर्वं नियच्छेन् न तु क्रोधेन सहसैव च ॥ ७.३२ ॥</p>
</details>
</div>
<blockquote>
<p><strong>एवंवृत्तस्य नृपतेः शिलोच्छेनापि (?) जीवतः ।</strong><br>
<strong>विस्तीर्यते यशो लोके तैलबिन्दुर् इवाम्भसि  ॥ ७.३३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/033_evaMvRttasya_nRpateH.md">
<details open><summary><h4>भारुचिः ...{Loading}...</h4></summary>
<p><strong>एवंवृत्तस्य</strong> राज्ञो ऽन्तरेणापि कोशं केवलेनैव सम्यग्दण्डप्रणयनेन <strong>विस्तीर्यते</strong> राजयशः, येन शक्नोति परराष्ट्राण्य् अप्य् आत्मीकर्तुं परिपालयितुं च ॥ ७.३३ ॥</p>
</details>
</div>
<blockquote>
<p><strong>अतस् तु विपरीतस्य नृपतेर् अजितात्मनः ।</strong><br>
<strong>संक्षिप्यते यशो लोके घृतबिन्दुर् इवाम्भसि  ॥ ७.३४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/034_atas_tu.md">
<details open><summary><h4>भारुचिः ...{Loading}...</h4></summary>
<p><strong>अतो विपरीतस्य</strong> राष्ट्रम् अपि संकुचति निर्गुणत्वात्, कुतो ऽन्यद् भविष्यति । सैषा दण्डप्रणयनस्तुतिः समाप्ता ॥ ७.३४ ॥</p>
<p><em>कस्मात् पुनर् एतद् एवम् । यद्माद् एवंगुण एव-</em></p>
</details>
</div>
<blockquote>
<p><strong>स्वे स्वे धर्मे निविष्टानां सर्वेषाम् अनुपूर्वशः ।</strong><br>
<strong>वर्णानाम् आश्रमाणां च राजा सृष्टो ऽभिरक्षिता  ॥ ७.३५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/035_sve_sve.md">
<details open><summary><h4>भारुचिः ...{Loading}...</h4></summary>
<p>उपन्यासार्थम् उत्तरविवक्षार्थं चेदम् उक्तम् अप् सद् उच्यते ॥ ७.३५ ॥</p>
</details>
</div>
<blockquote>
<p><strong>तेन यद् यत् सभृत्येन कर्तव्यं रक्षता प्रजाः ।</strong><br>
<strong>तत् तद् वो ऽहं प्रवक्ष्यामि यथावद् अनुपूर्वशः  ॥ ७.३६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/036_tena_yad.md">
<details open><summary><h4>भारुचिः ...{Loading}...</h4></summary>
<p>श्रोतॄणाम् अवधानार्थः श्लोकः ॥ ७.३६ ॥</p>
</details>
</div>
<blockquote>
<p><strong>ब्राह्मणान् पर्युपासीत प्रातर् उत्थाय पार्थिवः ।</strong><br>
<strong>त्रैविद्यवृद्धान् विदुषस् तिष्ठेत् तेषां च शासने  ॥ ७.३७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/037_brAhmaNAn_paryupAsIta.md">
<details open><summary><h4>भारुचिः ...{Loading}...</h4></summary>
<p>त्रयो ऽवयवा अस्येति त्रयी । तस्यां ग्रन्थार्थयोर् वृद्धास् ते <strong>त्रैविद्यवृद्धाः</strong>, तान् । अथ वा त्रैविद्याध्यायिनस् त्रैविद्यवृद्धाश् च वयस्थप्रज्ञया च त्रैविद्यवृद्धा, ये आन्वीक्षिक्यां दण्डनीत्यां च स्वभिविनीतास् ते विद्वांसः तान् <strong>विदुषः प्रातर् उत्थायोपासीता</strong>नन्यचित्तः । यच् च ते ब्रूयुस् तच् चाविशङ्कितं कुर्यान् न हि ते किंचिद् अहितं राज्ञो वक्ष्यन्ति परमधार्मिकत्वात् ॥ ७.३७ ॥</p>
</details>
</div>
<blockquote>
<p><strong>वृद्धांश् च नित्यं सेवेत विप्रान् वेदविदः शुचीन् ।</strong><br>
<strong>वृद्धसेवी हि सततं रक्षोभिर् अपि पूज्यते  ॥ ७.३८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/038_vRddhAMsh_cha.md">
<details open><summary><h4>भारुचिः ...{Loading}...</h4></summary>
<p>इमान् अपरान् विद्यावृद्धान् ब्राह्मणान् धर्मायैव केवलाय सेवेत । येन <strong>वृद्धसेवी</strong> न केवलं धर्मेण युज्यते, लोके ऽपि च विश्वसनीयतमो भवति । अतश् च <strong>रक्षोभिर् अपि पूज्यते</strong> इत्य् उच्यते ॥ ७.३८ ॥</p>
</details>
</div>
<blockquote>
<p><strong>तेभ्यो ऽधिगच्छेद् विनयं विनीतात्मापि नित्यशः ।</strong><br>
<strong>विनीतात्मा हि नृपतिर् न विनश्यति कर्हिचित्  ॥ ७.३९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/039_tebhyo.adhigachChed.md">
<details open><summary><h4>भारुचिः ...{Loading}...</h4></summary>
<p>विनयो हि द्विविधः- वाभाविकः आधेयश् च । शुश्रूषादिगुणयुक्तं च विद्या विनयति । अतो यद्य् अपि स्वभावतो विनीतात्मा भवेत्, तथाप्य् अभ्यासेन पाटवं जनयेत् । कस्मात् । पुनर् इयान् विनयाधाने यत्न आस्थीयते ॥ ७.३९ ॥</p>
<p><em>येन-</em></p>
</details>
</div>
<blockquote>
<p><strong>बहवो ऽविनयान् नष्टा राजानः सुपरिग्रहाः ।</strong><br>
<strong>वनस्थाश् चैव राज्यानि विनयात् प्रतिपेदिरे  ॥ ७.४० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/040_bahavo.avinayAn.md">
<details open><summary><h4>भारुचिः ...{Loading}...</h4></summary>
<p>उभयतोपदेशो हि विनयाधानादरार्थः ॥ ७.४० ॥</p>
<p><em>तानिदानीं (?) दर्शयति-</em></p>
</details>
</div>
<blockquote>
<p><strong>वेनो विनष्टो ऽविनयान् नहुषश् चैव पर्थिवः ।</strong><br>
<strong>सुदाः पैजवनश् चैव सुमुखि निमिर् एव च ॥ ७.४१ ॥</strong><br>
<strong>पृथुस् तु विनयाद् राज्यं प्राप्तवान् मनुर् एव च ।</strong><br>
<strong>कुबेरश् च धनैश्वर्यं ब्राह्मण्यं चैव गाधिजः  ॥ ७.४२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/042_pRthus_tu.md">
<details open><summary><h4>भारुचिः ...{Loading}...</h4></summary>
<p>त्रिभिः शॢओकैर् विनयस्य प्रत्यक्षफलतां वेनादिदृष्टान्तैर् दर्शयति विनयाधानप्ररोचनाय ॥ ७.४२ ॥</p>
<p><em>एवं च सत्य् आहितविनयो राजा-</em></p>
</details>
</div>
<blockquote>
<p><strong>त्रैविद्येभ्यस् त्रयीं विद्यां दण्डनीतिं च शास्वतीम् ।</strong><br>
<strong>आन्वीक्षिकीं चात्मविद्यां वार्तारंभांश् च लोकतः  ॥ ७.४३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/043_traividyebhyas_trayIm.md">
<details open><summary><h4>भारुचिः ...{Loading}...</h4></summary>
<p>अधिगच्छेद् इति वर्तते । <strong>त्रैविद्येभ्यो</strong> वेदाधिगमस्योक्तत्वाद् ब्रह्मचार्यवस्थायाम् एव तदर्थाधिगमार्थो ऽयं पुनर् आरम्भः सामर्थ्याद् वेदितव्यः । अनधिगताधिगमार्थो वा व्रतस्नातकपक्षे दण्डनीत्युपदिदिक्षया वा पुनर् अस्योपदेशो दृष्टान्तार्थवादार्थः । एवं दण्डनीतिविद्भ्यो <strong>दण्डनीतिम्</strong> अधिगच्छेत् । <strong>शाश्वतीम्</strong> इति स्तुतिपरम् एतत् । दन्डनीतेर् वेदवद् [आनन्त्यं नास्ति] । यद्य् अपि च दण्डनीत्याश्रयं सर्वं शक्यते लोकतो ग्रहीतुम्, दृष्टोपायसाध्यत्वात् तस्य, तथाप्य् अबुद्धा न प्रतिपद्येरन्, बुद्धाश् च दण्डपातने नियमेन वर्तेरन् । लोभान् परित्यज्यादृष्टम् अस्याङ्कनम् अस्य विवासनम् । इयांश् च पुनर् अयम् अस्य दण्ड इतीष्यते च नियमो, दृष्टप्रयोजनत्वान् नियमस्मृतेः । अतो राज्ञा <strong>दण्डनीतिर्</strong> अवश्यम् अध्येतव्या । <strong>आन्वीक्षिकीं चात्मविदां</strong> तद्विद्भ्यः । एवं च सत्य् अयं तयाहिततत्त्वविज्ञानो ऽभ्युदयोपनिपातापक्रमकालेषु हर्षविषादविकारोपशमप्रयोजनम् अध्यात्मप्रसंख्यानम् अवाप्य न राज्यतन्त्रं परिहापयिष्यति । प्रज्ञावाक्यक्रियावैशारद्यं चास्या जायते, आन्वीक्षिक्यधिगमे तच् चास्यागमिके विधौ सामन्तदूतसंवादादिषु सप्रयोजनं भवति । <strong>वार्तारंभांश् च</strong> कोशोपचयहेतून् <strong>लोकतो</strong> <strong>ऽधिगच्छेद्</strong> इति वर्तते ॥ ७.४३ ॥</p>
<p><em>आहितविद्याविनयश् चायं राजा प्रयत्नतः,</em></p>
</details>
</div>
<blockquote>
<p><strong>इन्द्रियाणां जये योगं समातिष्ठेद् दिवानिशम् ।</strong><br>
<strong>जितेन्द्रियस् तु शक्नोति वशे स्थापयितुं प्रजाः  ॥ ७.४४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/044_indriyANA~n_jaye.md">
<details open><summary><h4>भारुचिः ...{Loading}...</h4></summary>
<p>श्रोत्रादीनां शब्दादिषु यथाशास्त्रं प्रवृत्तिर् इन्द्रियजयः । स च वर्णधर्मेषूक्तो [मुख्यो विनय इति पुनर् इहोपदिष्टः] ॥ ७.४४ ॥</p>
<p><em>कथं नामायं जितेन्द्रियः ।</em></p>
</details>
</div>
<blockquote>
<p><strong>दश कामसमुत्तानि तथाष्टौ क्रोधजानि च ।</strong><br>
<strong>व्यसनानि दुरन्तानि प्रयत्नेन विवर्जयेत्  ॥ ७.४५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/045_dasha_kAma-samutthAni.md">
<details open><summary><h4>भारुचिः ...{Loading}...</h4></summary>
<p>कामक्रोधसमुत्थयोर् दुःखयोर् उपन्यासस् त्यागार्थः, कामक्रोधपरित्यागेन । तत्त्यागश् चेन्द्रियजयेनेत्य् उक्तम् । बलाबलम् अधुना व्यसनवर्गस्योच्यते, आदरार्थम् । कथं नामायं गुरुतरं व्यसनवर्गम् आदरेण जह्यात् ॥ ७.४५ ॥</p>
</details>
</div>
<blockquote>
<p><strong>कामजेषु प्रसक्तस् तु व्यसनेषु महीपतिः ।</strong><br>
<strong>वियुज्यते ऽर्थधर्माभ्यां क्रोधजेष्व् आत्मनैव तु  ॥ ७.४६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/046_kAmajeShu_prasakto.md">
<details open><summary><h4>भारुचिः ...{Loading}...</h4></summary>
<p>अनयोस् तु वर्गयोः <strong>कामजेषु प्रसक्तः</strong> पानद्यूतगीतनृत्तवादित्रादिषु <strong>अर्थधर्माभ्यां वियुज्यते</strong>, येनार्थधर्माभ्याम् अविरोदेन नैषा प्रवृत्तिः संभवति । <strong>क्रोधजेष</strong> तु पैशुनसाहसादौ वर्तमानो द्वेष्यभावम् उपगतो नियतम् उच्छिद्यते ॥ ७.४६ ॥</p>
</details>
</div>
<blockquote>
<p><strong>मृगयाक्षो दिवास्वप्नः परिवादः स्त्रियो मदः।</strong><br>
<strong>तौर्यत्रिको वृथाट्या च कामजो दशको गणः  ॥ ७.४७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/047_mRgayAxo_divAsvapnaH.md">
<details open><summary><h4>भारुचिः ...{Loading}...</h4></summary>
<p><strong>कामज</strong> इत् कामाद् इच्छातो जातो विशिष्टकामार्थो वा । स च यः सुखोपभोगार्थो जायते । पूर्वानुभूतविषयानुचिन्तनसुखाद् वा कामपराणां जायते । येनातः कामज इत्य् उच्यते <strong>दशको गणः</strong> । कामजव्यसनवर्गस्वरूपनिर्देशो मृगयादिः । यानं <strong>मृगया</strong> । <strong>दिवास्वप्नः</strong> कर्मानुष्ठानकाले कर्मस्व् अव्यापारः । <strong>परिवादस्</strong> त्व् अमात्यादीनां क्रियमाणः स्वतन्त्रविरोधी संपद्येत,सर्वो हि पृष्टमांसभक्षणे क्रियमाणे राजकार्यषु न सम्यग् वर्तते, प्रशिथिलमानतया । अपरिवाद्यानां च परिवादे प्रसिद्धो दर्मविरोधः । <strong>स्त्रियो मद</strong> इत्य् एतद् द्वयं प्रतीतम् । <strong>तौर्यत्रिको</strong> नृत्तगीतवादित्राणि । <strong>वृथाट्या</strong> अप्रयोजनम् अटनम् । धर्मार्थसुखरहितम् ईषत्प्रयोजनं वा । एवं च सति सर्वम् एतद् राज्ञो ऽर्थविरोधेन वर्तते । अतो ऽस्य कामजव्यसनवर्गस्य परिहर्तव्यतयोपदेशो युक्ततरः ॥ ७.४७ ॥</p>
</details>
</div>
<blockquote>
<p>**पैशुनं साहसं द्रोह ईर्ष्यासूयार्थदूषणम् । **<br>
<strong>वाग्दण्डजं च पारुष्यं क्रोधजो ऽपि गणो ऽष्टकः  ॥ ७.४८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/048_paishunyaM_sAhasam.md">
<details open><summary><h4>भारुचिः ...{Loading}...</h4></summary>
<p><strong>पैशुनं</strong> हेडकत्वं तच् च क्रोधात् क्रियते । एवं <strong>साहसं</strong> च । तच् च साधोर् नीचे कर्मणि नियोगः, कर्मोपरोधो वा निष्कारणम् । <strong>द्रोह</strong> उपांशुवधः, तन्त्रोपरोधो वा जीवत एव । <strong>ईर्ष्या</strong> विषयसाधारणत्वव्यावृत्तीच्छा । <strong>असूया</strong> परतुणोपघातार्था वाक्प्रवृत्तिश् चेष्टा वा, जिह्विकाधरविक्षेपहस्ताभिनयैः । <strong>अर्थदूषणम्</strong> अदानम् अपहरणं वा । <strong>वाग्दण्डजपारुष्यं</strong> प्रसिद्धार्थम् । एवं <strong>क्रोधजो ऽपि गणो ऽष्टकः</strong> ॥ ७.४८ ॥</p>
</details>
</div>
<blockquote>
<p><strong>द्वयोर् अप्य् एतयोर् मूलं यं सर्वे कवयो विदुः ।</strong><br>
<strong>तं यत्नेन यजेल् लोभं तज्जौ ह्य् एतौ गणाव् उभौ  ॥ ७.४९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/049_dvayor_apy.md">
<details open><summary><h4>भारुचिः ...{Loading}...</h4></summary>
<p>स्त्र्यादिषु लुब्धः कामजं गणं सेवते । प्रतिहतस्य च तत्र क्रोध इति । स एवम् अयं <strong>लोभः</strong> कामक्रोधयोः व्यसनवर्गयोः मूलम् उच्यते । उपदेशप्रयोजनं तु तत्त्यागे व्यसनवर्गद्वयाभावः प्रदर्शितो यथा स्यात् कारणाभावात् । अथ वान्यायेन परद्रव्यादानं लोभात् क्रियते, मृगयायां च वर्तमानः स्वतन्त्रावसादाद् अवश्यम् अन्यायेन परद्रव्याण्य् आदत्ते । यश् च मृगयापरित्यागे वर्तते, अवश्यम् असौ स्वतन्त्रसिद्ध्यर्थं कोशोपचयहेत्वनुष्ठाने यतेत, तत्र च व्यापृतस्य मृगयायाम् अप्रवृत्तिः । एवं दिवास्वप्नादिषु अपि व्याख्येयम् । अक्षेषु तु प्रसिद्दैव लोभात् प्रवृत्तिः । एवं क्रोधजेष्व् अपि पैशुनादिषु वर्तमानो लुब्ध एवान्तं गच्छति । केवलेन तु क्रोधेन प्रवर्तमानः स्वल्पके वा विआशे ऽवतिष्ठते, उपशमं वा गच्छति । व्यसनवर्गद्वयासेविनः कार्यसामान्याद् वा लोभस्य द्वयोर् अप्य् एतयोर् व्यसनवर्गयोर् मूलं लोभ उच्यते । यथाश्रुतार्थासंभवाद् इतरत्र च सामर्थ्यात् सो ऽयम् अत्र निन्दातिशयः, परित्यागादरार्थो राज्यतन्त्रसिद्धय इति ॥ ७.४९ ॥</p>
</details>
</div>
<blockquote>
<p><strong>पानम् अक्षाः स्त्रियश् चैव मृगया च यथाक्रमम् ।</strong><br>
<strong>एतत् कष्टतरं विद्याच् चतुष्कं कामजे गणे  ॥ ७.५० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/050_pAnam_axAH.md">
<details open><summary><h4>भारुचिः ...{Loading}...</h4></summary>
<p>दिवास्वप्नादिभ्यो ऽयं चतुष्को कष्टतर इति प्रसिद्धम् इतीदं व्याख्येयम् ॥ ७.५० ॥</p>
</details>
</div>
<blockquote>
<p><strong>दण्डस्य पातनं चैव वाक्पारुष्यार्थदूषणे ।</strong><br>
<strong>क्रोधजे ऽपि गणे विद्यात् कष्टम् एतत् त्रिकं सदा  ॥ ७.५१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/051_daNDasya_pAtanam.md">
<details open><summary><h4>भारुचिः ...{Loading}...</h4></summary>
<p>अयम् अपि त्रिको गणः पैशुनादिभ्यः पापीयान् इति सुप्रतीतम् ॥ ७.५१ ॥</p>
</details>
</div>
<blockquote>
<p><strong>सप्तकस्यास्य वर्गस्य सर्वत्रैवानुषङ्गिणः ।</strong><br>
<strong>पूर्वं पूर्वं गुरुतरं विद्याद् व्यसनम् आत्मवान्  ॥ ७.५२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/052_saptakasyA-sya_vargasya.md">
<details open><summary><h4>भारुचिः ...{Loading}...</h4></summary>
<p>पानद्यूतयोः पानं गरीयः । तत्र हि संज्ञाप्रणाशः, अनुमत्तस्योन्मत्तत्वम् अप्रेतस्य प्रेतत्वं [कौपीनदर्शनं] श्रुतप्रञाप्रहाणं मित्रहानिः सद्भिर् वियोगः, असद्भिश् च प्रयोगः, गीतादिषु चार्थघ्नेषु प्रसङ्गः, रहस्यमन्त्रप्रकाशं मदवेगेनेति पानदोषाः । द्यूते तु जितम् एवाक्षविदुषा अनक्षज्ञस्यापि पाक्षिकः पराजयः । द्यूतस्त्रीव्यसनयोश् च द्यूतं गरीयः । येन तद् एव जितद्रव्यं तस्याप्य् [आमिषं] भवति, तथा तन्निमित्तो वैरानुबन्धः । जयः साधारणः केवलः पराजयो ऽनुभक्तनाशः । मूत्रपुरीषवेगधारणाच् च शरीरतन्त्रशैथिल्यं व्याधिनिदानम् आसेवनेन क्षुद्रादिभिश् च पीडातिशयेन । मातर्य् अपि च मृतायां दीव्यत्य् एव कितवः, कृच्छ्रेषु च पृच्छ्यमानः सुहृद्भिर् अपि कुप्यतीति द्यूतदोषाः । स्त्रीव्यसने त्व् अपत्योत्पत्तिः, प्रतिकर्मभोजनभूयिष्ट्गम् (?) अनुसवनं धर्मार्थपरिग्रहः । शक्या च स्त्री राजहिते नियोक्तुम् अपवाहयितुं वा । स्त्रीमृगयाव्यसनयोः स्त्रीव्यसनं गरीयः । अदर्शनं कार्याणाम्, स्त्रीव्यसनासङ्गेषु राजकार्येषु निर्वेदः । कालातिपातनम् । धर्मलोपः । पानदोषानुबन्धः । अर्थघेषु च नृत्तादिषु प्रसङ्ग इति । मृगायां तु व्यायामः पित्तश्लेषमेधःस्वेदादिनाशः । चले स्थिरे च काले लक्षपरिचयः । प्रहरणवैशारद्योपजननं ग्राम्यजनपरिचयश् चेति । एवं कामजस्य चतुष्कस्य स्ववर्गे पूर्वं पूर्वं पापीयः । ततस् तेषां पूर्वं पूर्वं यत्नतः परिहरेत् । क्रोधजस्य तु त्रिकस्य दण्डपातनवाक्पारुष्ययोर् दण्डपातनं गरीयः । दण्डपातने हि शरीरविनाशाद् अशक्यं प्रतिसन्धानम्, वाक्पारुष्ये त्व् अमर्षजः क्रोधाग्निः शक्यते दानमानाम्भोभिः शमयितुम् । वाक्पारुष्यार्थदूषणयोर् वाक्पारुष्यं गरीयः । तेजस्विनो हि परुषवचनस्य चित्तसंक्षोभे भेषजं नासादयन्ति । तथा च प्रवादः-</p>
<p>&gt; स्थिरं स्वाधिम् इतं गाढं भित्त्वास्तिसंप्रवेशित<br>
&gt; निःशल्यम् अङ्गान् कृन्तन्ति न वाचो हृदयाद् अपि ॥<br>
&gt; संरोहति शरैर् विद्धं वनं परशुना हतम्<br>
&gt; वाचा दुरुक्तं बीभत्सं न रोहति परिक्षतम् ॥</p>
<p>भाग्यायत्तत्वाद् अर्थस्य च तेजस्विनो ऽर्थदूषणं न गणयन्ति । एवम् एवास्यापि क्रोधजस्य त्रिकस्य पूर्वं पूर्वं गरीय इति व्याख्यातम् ॥ ७.५२ ॥</p>
</details>
</div>
<blockquote>
<p><strong>व्यसनस्य च मृत्योश् च व्यसनं कष्टम् उच्यते ।</strong><br>
<strong>व्यसन्य् अधो हि व्रजति स्वर्यात्य् अव्यसनी मृतः  ॥ ७.५३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/053_vyasanasya_cha.md">
<details open><summary><h4>भारुचिः ...{Loading}...</h4></summary>
<p>व्यसननिन्देयं सामान्यतस् तत्परिहारार्थम् । यद्य् अपि मृत्युव्यसने सर्वहरे, तथाप्य् अयम् अनयोर् विशेषः- मृत्युर् अस्मिन्न् एव लोके सर्वहरः, व्यसनं पुनर् उभयोर् अपि लोकयोर् इति । अथ वा यथाश्रुत एवास्य श्लोकस्यार्थो वचनीयः । एवं च ब्रुवता कामक्रोधजानां पुरुषधर्माणां व्यसनीभूतानां प्रतिषेध उक्तो भवति, न त्व् ईषद् आसेवनेन । येनाभ्यस्यामाना ह्य् एते व्यसनीभूता धर्मार्थप्राणहरा भवन्ति राज्यतन्त्रशैथिल्यन् । अपि चात्यन्तासेवनम् अप्य् उक्तम्, राज्ञ शक्यं चेति । यतो व्यसनाख्यानाम् एषां प्रतिषेधः । एवम् अव्यसनस्य राज्ञो गुणवत्सहायसंपदर्थम् अमात्यलक्षणम् इदम् अधुनोच्यते ॥ ७.५३ ॥</p>
</details>
</div>
<blockquote>
<p><strong>मौलाञ् छास्त्रविदः शूरांल् लब्धलक्षान् कुलोद्गतान् ।</strong><br>
<strong>सचिवान् सप्त वाष्टौ वा प्रकुर्वीत परीक्षितान्  ॥ ७.५४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/054_maulA~n_shAstravidaH.md">
<details open><summary><h4>भारुचिः ...{Loading}...</h4></summary>
<p><em>यस्मात्</em>,</p>
</details>
</div>
<blockquote>
<p>अथ वा <strong>मौलांस्</strong> तावत् कुर्याद् अर्थसमाहर्तॄन् संनिधातॄन् अर्थव्यवहारिणः । <strong>शास्त्रविदः</strong> कुर्यात् प्रज्ञासचिवान् । <strong>शूरांस्</strong> तु दण्डातिशयव्यवहारिणः कुर्यात् । सर्वांश् चैतान् <strong>लब्धलक्षान्</strong> दृष्टशौचानुरागसामर्थ्यान् इत्य् अर्थः । <strong>कुलोद्गतान्</strong> इति चैतत् सर्वेषां पूर्वविशेषणम् । <strong>सचिवान् सप्त वाष्टौ वेति</strong> यथा संभवं राजकार्येषु प्रसमीक्ष्य कुर्यात् । <strong>सुपरीक्षितान्</strong> इति चैतत् सर्वामात्यविशेषणम् । कथम् । प्रणिधिभिः सर्वोपधाशुद्धान् इत्य् अर्थः। इयं परीक्षा राजविषयाद् अन्यत्र, न तु पूर्ववत् । इतरथा ह्य् एतद् एव शुद्धिभेदे हेतुः स्यात् । अमात्यानां व्युत्पत्ताव् अमात्या नानाकर्मप्रयोजना राज्ञा परिगृह्यन्ते  ॥ ७.५४ ॥</p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/054_maulA~n_shAstravidaH.md">
<details open><summary><h4>भारुचिः ...{Loading}...</h4></summary>
<p><em>यस्मात्</em>,</p>
</details>
</div>
<blockquote>
<p><strong>अपि यत् सुकरं कर्म तद् अप्य् एकेन दुष्करम् ।</strong><br>
<strong>विशेषतो ऽसहायेन किम् उ राज्यं महोदयम्  ॥ ७.५५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/055_api_yat.md">
<details open><summary><h4>भारुचिः ...{Loading}...</h4></summary>
<p>एवं च सति मन्त्रिणाम् अविधानाद् अन्यत्रैत एव यथासंभवं राज्ञो मन्त्रिणः स्युः । तथा च कृत्वोक्तम् एवेति ॥ ७.५५</p>
<p><em>तत्र ये तेषां मन्त्रिसचिवः,</em></p>
</details>
</div>
<blockquote>
<p><strong>तैः सार्धं चिन्तयेन् नित्यं सामान्यं संधिविग्रहम् ।</strong><br>
<strong>स्थानं समुदयं गुप्तिं लब्धप्रशमनानि च  ॥ ७.५६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/056_taiH_sArdham.md">
<details open><summary><h4>भारुचिः ...{Loading}...</h4></summary>
<p>तैः सह संधिव्ग्रहादौ षाड्गुण्ये सामान्यं गुणदोषबलाबलं विचारयेत् । स नातिरहस्यम् । यत् त्व् इदं कर्तव्यावधारणं परमरहस्यं तत् स्वचित्तेनैव व्यवस्येत् । एवम् अस्य राज्ञः परप्रणेयता न भवति । किं चान्यत् <strong>स्थानं तैस् सार्धं चिन्तयेद्</strong> इति वर्तते । तत् पुनश् चतुर्विधम्- दण्डकोशपुरराष्ट्राणि । तत्र दण्डो हस्त्यश्वरथपदातयः । तेषां प्रतिकर्मपोषणरक्षणादि चिन्त्यम् । तथा कोशस्य हेमरूप्यबाहुल्यम् आयव्ययरक्षणानि च चिन्त्यानि । तथा राष्ट्रस्य देशप्रयायस्य स्वाजीव आत्मसंधारणः परसंधारणो, आपदि स्वारक्ष्यः, पशव्यः शत्रुद्वेषि सीताप्रायो गुप्तगोचरः, पशुमान् अदेवमातृकः, आपदि च दण्डकरसह इत्य् एवमादि चिन्त्यम् । पुरस्य वक्ष्यति- तत् स्याद् आयुधसंपन्न इत्य् एवमादि ।</p>
<p>अथ वा <strong>स्थानं</strong> स्वदेशाद् अप्रच्यवनम् । एवं समुदयाश् चिन्त्याः । ते च कृषिर् व्रजो गुल्मस्थानं वणिक्पथः शुल्कदण्ड इत्य् एवमादयः । <strong>गुप्तिं</strong> स्वराष्ट्रगतां वक्ष्यति । <strong>लब्धप्रशमनानि</strong> देवताश्रमविद्व्यावतां धार्मिकाणां च शूराणां च दानमानत्यागायोगः । उचितानां चाभ्यनुज्ञानम् । सर्वबन्धनमोक्षः । अनुग्रहो दीनानाथव्याधितानाम् । उत्सवानां चापूर्वाणां प्रव[र्तनं, प्रवृत्तानाम् अनुवृत्तिः । यच् च कोश]दण्डोपघातकम् अधार्मिकं वा चारित्रं तद् अपनीय धर्मव्यवहारं स्थापयेत् । आह च- &ldquo;चारित्रम् [अकृतं धर्म्यं कृतं चान्यैः प्रवर्तयेत्, प्रवर्तयेन् न चाधर्म्यं कृतं चान्यैर् निवर्तयेत्&rdquo; इति । एवं] स्थानादीनि चिन्त्यानि ॥ ७.५६ ॥</p>
</details>
</div>
<blockquote>
<p><strong>तेषां स्वं स्वम् अभिप्रायम् उपलभ्य पृथक् पृथक् ।</strong><br>
<strong>स्मस्तानां च कार्येषु विदध्याद् धितम् आत्मनः  ॥ ७.५७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/057_teShAM_svam.md">
<details open><summary><h4>भारुचिः ...{Loading}...</h4></summary>
<p>परतः प्रज्ञाम् उपादित्समानस् तान् मन्त्रि[ण एकैकशः पृच्छेत्] समस्तांश् च । यत्कारणं कश्चिद् धि पुरुषः परिषद्य् अप्रतिभानवान् भवति, रहसि च प्रगल्भः परिषदि च घट्टितप्रज्ञो भवति । यतस् तान् अपक्ष्योभयथा पृच्छेत् । ते यद् उक्तवन्तस् तद् व्यवस्येत्, तदन्यतमोपदिष्टं यावद् अप्रत्यनीकं निर्दोषं च ॥ ७.५७ ॥</p>
</details>
</div>
<blockquote>
<p><strong>सर्वेषां तु विशिष्टेन ब्राह्मणेन विपश्चिता ।</strong><br>
<strong>मन्त्रयेत परं मन्त्रं राजा षाङ्गुण्यसंयुतम् [?]  ॥ ७.५८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/058_sarveShAn_tu.md">
<details open><summary><h4>भारुचिः ...{Loading}...</h4></summary>
<p>अधिकतरप्रज्ञो हि ब्राह्मणो धार्मिकत्वाच् च निर्दोषतया विश्वसनीयः ॥ ७.५८ ॥</p>
<p><em>एवं च सति,</em></p>
</details>
</div>
<blockquote>
<p><strong>नित्यं तस्मिन् समाश्वस्तः सर्वकार्याणि निक्षिपेत् ।</strong><br>
<strong>तेन सार्धं विनिश्चित्य ततः कर्म समाचरेत् ॥ ७.५९ ॥</strong><br>
<strong>अन्यान् अपि प्रकुर्वीत शुचीन् प्राज्ञान् अवस्थितान् ।</strong><br>
<strong>सम्यग् अर्थसमाहर्तॄन् अमात्यान् सुपरीक्षितान्  ॥ ७.६० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/060_anyAn_api.md">
<details open><summary><h4>भारुचिः ...{Loading}...</h4></summary>
<p>मन्त्रिगुणयुक्तान् एतान् अपि कुर्यात् सर्वोपधाभिदृष्टतया च <strong>सुपरीक्षितान्</strong> । <strong>अर्थसअमाहर्तॄन्</strong> संनिधातॄन् [सप्ताष्टौ] वा संख्यानियमापवादो ऽयं राजसहायानाम् उच्यते ॥ ७.६० ॥</p>
</details>
</div>
<blockquote>
<p><strong>निवर्तेतास्य यावद्भिर् इतिकर्तव्यता नृभिः ।</strong><br>
<strong>तावतो ऽतन्द्रितान् दक्षान् प्रकुर्वीत विचक्षणान्  ॥ ७.६१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/061_nirvartetA-sya_yAvadbhir.md">
<details open><summary><h4>भारुचिः ...{Loading}...</h4></summary>
<p>कार्यपरिमाणेनाइषां राज्ञः सचिवानां संग्रहः स्यात् । यत्कारणं कार्यसमावेशाद् अन्येनोपयोगेन हि कश्चिद् विषादं गच्छेत्, समर्थो ऽपि च प्रमाद्यति ॥ ७.६१ ॥</p>
</details>
</div>
<blockquote>
<p><strong>तेषाम् अर्थे नियुञ्जीत शूरान् दक्षान् कुलोद्गतान् ।</strong><br>
<strong>शुचीन् आकरकर्मान्ते भीरून् अन्तर्निवेशने  ॥ ७.६२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/062_teShAm_arthe.md">
<details open><summary><h4>भारुचिः ...{Loading}...</h4></summary>
<p><strong>तेषाम् अर्थे</strong> शुचयो ऽर्थस्यायव्यययोः स्थाप्याः । दृष्टकर्मतयाविषादिनः <strong>शूरा</strong> बलाध्यक्षा भीरवस् तु भोजनादौ नियोक्तव्याः । सर्वे चैते <strong>दक्षाः</strong> कर्याः, ते हि द्वन्द्वोपनिपातान् अपरिगणय्योत्थानशीलतया स्वामिनः कार्यकालं नातिपातयन्ति ॥ ७.६२ ॥</p>
</details>
</div>
<blockquote>
<p><strong>दूतं चैव प्रकुर्वीत सर्वशास्त्रविशारदम् ।</strong><br>
<strong>इङ्गिताकारचेष्टज्ञं शुचिं दक्षं कुलोद्गतम्  ॥ ७.६३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/063_dUta~n_chaiva.md">
<details open><summary><h4>भारुचिः ...{Loading}...</h4></summary>
<p><strong>दूतो</strong> ऽमात्यगुणसंपदुपेतः कार्यः, <strong>सर्वशास्त्रविशारदो</strong>पदेशात् । इमाश् <strong>चेङ्गिताकारचेष्टा</strong> दूतेनावश्यं वेदितव्याः । परविषये राज्ञः । तत्र संधित्सत इमानीङ्गितानि दूतस्यादरेण सम्प्[अरिग्रहः, विश्वसनम्, मुहुः संपूजनम्, तद्वाक्यस्य चानसूयाभिनन्दनम् । एतान्य् एव विपर्यस्तानि विजिघृक्षतः । <strong>आकारः</strong> खलु शरीरगतः, म्लानमुखता वर्णविपर्ययः । तूष्णींभावो दीर्घोष्णनिश्वासादिः शरीरविकारो दैन्यं सूचयति । प्रसन्नमुखता वाक्यवैशारद्यं शरीरसंस्कार इत्य् एवमादि हर्षम् सूचयति । चेष्टासु कर्मस्व् अनभ्युत्थानं दैन्यम् आविष्करोति कार्यव्यापद्विषादानुगतम्, अभ्युत्थानं पुनर् हर्षं विपर्यये । <strong>शुचित्वम्</strong> अस्य दूतस्य स्त्रीगते ऽर्थगते [च] । स च विशेषेणोपदिश्यते । स्त्रीसंबन्धे मन्त्रभेदः परिभवश् चार्थग्रहणे कार्यहानिः । <strong>कुलोद्गत</strong>प्रयोजनम् उक्तम् ॥ ७.६३ ॥</p>
<p><em>कस्य पुनर् हेतोर् आदरेण दूतलक्षणम् इदं कथ्यते, यस्मात् ।</em></p>
</details>
</div>
<blockquote>
<p><strong>अनुरक्तः शुचिर् दक्षः स्मृतिमान् देशकालवित् ।</strong><br>
<strong>वपुष्मान् वीतभीर् वाग्मी दूतो राज्ञः प्रशस्यते  ॥ ७.६४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/064_anuraktaH_shuchir.md">
<details open><summary><h4>भारुचिः ...{Loading}...</h4></summary>
<p><strong>अनुरक्तो</strong> ऽहार्यो भवति । <strong>शुचिर्</strong> अर्थे स्त्रीषु चाभेद्यो भवति । <strong>दक्षो</strong> देशकालौ नातिक्रामति । <strong>स्मृतिमान्</strong> स्वामिसंदेशम् अपरिमुषितस्मृतिप्रसङ्गेन कथयति । <strong>देशकालवित्</strong> सर्वत्र कार्यसाधकः । <strong>वपुष्मान्</strong> अनाधृष्यो भवति, प्रियदर्शनत्वाच् च ग्राह्यवाक् । <strong>वीतभीः</strong> स्वामिसंदेशं परुषम् अप्य् अवितथम् आचष्टे । पौनः पुन्येन । <strong>वाग्मी</strong> संदेशस्योत्तरप्रतिवचनसमर्थो भवति । किमर्थम् अयं दूतलक्षणादरोपदेश एवं क्रियते ॥ ७.६४ ॥</p>
</details>
</div>
<blockquote>
<p><strong>अमात्ये दण्ड आयत्तो दण्डे वैनयिकी क्रिया ।</strong><br>
<strong>नृपतौ कोशराष्ट्रे तु दूते संधिविपर्ययौ  ॥ ७.६५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/065_amAtye_daNDa.md">
<details open><summary><h4>भारुचिः ...{Loading}...</h4></summary>
<p>यथा बलाधिकृते हस्त्यश्वादिबलम् <strong>आ[यत्तम्</strong> । । । राजसमुद्यमेन राष्ट्रम् अ]भिप्रायेण वर्धते, तद् उपेक्षया च क्षीयते । एवं <strong>दूते</strong> संधिविग्रहाव् आयत्ताव् इत् भूतार्थसंबन्धेनैषा दूतस्तुतिः । यतश् चैतद् एव मतम् ॥ ७.६५ ॥</p>
</details>
</div>
<blockquote>
<p><strong>दूत एव [हि संधत्ते भिनत्त्य् एव च संहतान् ।</strong><br>
<strong>दूतस् तत् कुरुते] कर्म येन भिद्येत मानवाः  ॥ ७.६६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/066_dUta_eva.md">
<details open><summary><h4>भारुचिः ...{Loading}...</h4></summary>
<p>मन्त्रस्य हि भेदेन संवरणेन चेदम् उभयं करोतीत्य् उच्यत इति ॥ ७.६६ ॥</p>
</details>
</div>
<blockquote>
<p><strong>स विद्याद् अस्य कृत्येषु निगूढेङ्गितचेष्टितैः ।</strong><br>
<strong>[आकारम् इङ्गित्]तं चेष्टां भृत्येषु च राजशत्रुषु ॥ ७.६७ ॥</strong><br>
<strong>बुद्ध्वा च सर्वं तत्त्वेन परराजचिकीर्षितम् ।</strong></p></blockquote>
<p>साध्वसाधु वा सभृत्यवर्गस्य</p>
<blockquote>
<p><strong>तथा प्रयत्नम् आतिष्ठेद् यथात्मानं न पीडयेत्  ॥ ७.६८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/068_buddhvA_cha.md">
<details open><summary><h4>भारुचिः ...{Loading}...</h4></summary>
<p>स्वामिनो ऽपीडया संधिविग्रहादि प्रतिपत्तव्यं दूतेन । तथा राजधानीम् अनुज्ञातः प्रविशेत् । आटविकान्तपालैः सह संदध्यात् । युद्धोपरोधभूमिम् अवेक्षेत । दुर्गराष्ट्रप्रमाणं सारं चोपलेभेत । प्राणाबाधे ऽपि च शासनं यथोक्तं ब्रूयात् । पूजया नोत्सिक्तः स्यात् । वाक्यम् अनिष्टं सहेत । पानं वर्जयेत् । कृत्यप्क्षान् उपजपेत् । अनुरागापरागौ च यातव्यप्रकृतीनां विद्यात् । स्वबलपरिमाणं च नाचक्षीत, केनचिद् अज्ञानविक्षेपादिना व्याजेन । यच् चान्यद् अपि यातव्यारम्भसहकारि तत् सर्वं बन्धुरत्नापहरणं चारज्ञानादि चानुतिष्ठेत् ॥ ७.६८ ॥</p>
</details>
</div>
<blockquote>
<p><strong>जाङ्गलं सस्यसंपन्नम् आर्यप्रायम् अनाविलम् ।</strong><br>
<strong>रम्यम् आनतसामन्तं स्वाजीव्यं देशम् आवसेत्  ॥ ७.६९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/069_jAngalaM_sasyasampannam.md">
<details open><summary><h4>भारुचिः ...{Loading}...</h4></summary>
<p>जाङ्ल्गलं नानाविधधान्यमूलफलपुष्पतृणेन्धनहेतुम् । <strong>सस्यसंपन्नं</strong> दुर्भिक्षरहितम् । <strong>आर्यप्रायं</strong> ब्राह्मणभूयिष्ठं धर्मादिपरिपालननिमित्तम् । <strong>अनाविलं</strong> श्वापदसरीसृपतस्करदंशमशकादिभिर् अनाकुलम् । <strong>रम्यं</strong> सर्वर्तुकुसुमसमृद्धपादपोद्यानादिभिः । <strong>आनतसामन्तं</strong> प्रह्वीभूतविनतसामन्तम् । <strong>स्वाजीव्यं</strong> प्रसन्नसलिलजलाशयम् अतिविशंकटगृहप्रासादमालिनम् । एभिश् च जाङ्गलादिभिर् अन्यैश् च देशगुणैः संपन्नं <strong>देशम् आवसेत्</strong> ॥ ७.६९ ॥</p>
</details>
</div>
<blockquote>
<p><strong>धन्वदुर्गं महीदुर्गम् अब्दुर्गं वार्क्षम् एव वा ।</strong><br>
<strong>नृदुर्गं गिरिदुर्गं वा समाश्रित्यावसेत् पुरम्  ॥ ७.७० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/070_dhanva-durgam_mahI-durgam.md">
<details open><summary><h4>भारुचिः ...{Loading}...</h4></summary>
<p>प्राकारेण वेष्टितं विष्कम्भद्विगुणोत्सेधेनैष्टिकेन शैलेन वा द्वादशहस्त्[आद् ऊर्ध्वम् उ]च्छ्रितेन तालमूलेन कपिशीर्षचिताग्रेण । । । दृढवप्रेण परिष्कृतं <strong>महीदुर्गम्</strong> । अगाधेनानास्रावणीयेन चोदकेन परिवेष्टितम् <strong>अब्दुर्गम्</strong> । समन्ततो ऽर्धयोजनमात्रं घनमहावृक्षचितं <strong>वार्क्षदुर्गम्</strong> । चतुरङ्गबलाधिष्ठितं प्रवरायुधीयपुरुषप्रायं <strong>नृदुर्गम्</strong> । गिरिपृष्टं दुरारोहम् एकमार्गानुगतम् [अन्तर्]नदीप्रस्रवणोदमं <strong>गिरिदुर्गम्</strong> ॥ ७.७० ॥</p>
</details>
</div>
<blockquote>
<p><strong>सर्वेण तु प्रयत्नेन गिरिदुर्गं समाश्रयेत् ।</strong><br>
<strong>एषां हि बाहुगुण्येन गिरिदुर्गं विशिष्यते  ॥ ७.७१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/071_sarveNa_tu.md">
<details open><summary><h4>भारुचिः ...{Loading}...</h4></summary>
<p><strong>एषां</strong> दुर्गाणाम् अनाधृष्यतमत्वाद् गिरिदुर्गं श्रेष्ठम् ॥ ७.७१ ॥</p>
</details>
</div>
<blockquote>
<p><strong>त्रीण्याद्यान्य् आश्रितास् त्व् एषां मृगगर्ताश्रयाप्चराः ।</strong><br>
<strong>त्रीण्य् उत्तराणि क्रमशः प्लवङ्गमनरामराः ॥ ७.७२ ॥</strong><br>
<strong>यथा दुर्गाश्रितान् एतान् नोपहिंसन्ति शत्रवः ।</strong><br>
<strong>तथारयो न हिंसन्ति नृपं दुर्गसमाश्रयम्  ॥ ७.७३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/073_yathA_durgAshritAn.md">
<details open><summary><h4>भारुचिः ...{Loading}...</h4></summary>
<p>दृष्टानत्श्लोकाव् आदरप्रतिपत्त्यर्थौ ॥ ७.७२–७३ ॥</p>
</details>
</div>
<blockquote>
<p><strong>एकः शतं योधयति प्राकारस्थो धनुर्धरः ।</strong><br>
<strong>शतं दशसहस्राणि तस्माद् दुर्गं विधीयते  ॥ ७.७४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/074_ekaH_shatam.md">
<details open><summary><h4>भारुचिः ...{Loading}...</h4></summary>
<p>प्रत्यक्षफलत्वं महीदुर्गस्य दर्शयति । एवं च तस्मिन् तस्मिन् दुर्गे गुणो वेदितव्यः ॥ ७.७४ ॥</p>
</details>
</div>
<blockquote>
<p><strong>तत् स्याद् आयुधसंपन्नं धनधान्येन वाहनैः ।</strong><br>
<strong>ब्राःमणैः शिल्पिभिर् यन्त्रैर् यवसेनोदकेन च  ॥ ७.७५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/075_tat_syAd.md">
<details open><summary><h4>भारुचिः ...{Loading}...</h4></summary>
<p>दुर्गोपरोधकालप्रयोजनवतां प्रदर्शनार्थः श्लोकः । एवं च सत्य् अन्यद् अपि यत् कालप्रयोजनं वधशल्यविषवैद्यमौहूर्तिकादि तद् अपि ग्राह्यम् ॥ ७.७५ ॥</p>
</details>
</div>
<blockquote>
<p><strong>तस्य मध्ये सुपर्याप्तं कारयेद् गृहम् आत्मनः ।</strong><br>
<strong>गुप्तं सर्वर्तुकं शुभ्रं जलवृक्षसमन्वितम्  ॥ ७.७६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/076_tasya_madhye.md">
<details open><summary><h4>भारुचिः ...{Loading}...</h4></summary>
<p>आत्मतन्त्रानुरूपम् असंबाधं यथर्तुस्थानं सुरुङ्गादियुक्तं च <strong>गृहं कारयेत्</strong> ॥ ७.७६ ॥</p>
</details>
</div>
<blockquote>
<p><strong>तद् अध्यास्योद्वहेद् भार्यां सवर्णां लक्षणान्विताम् ।</strong><br>
<strong>कुले महति संभूतां हृद्यां रूपगुणान्विताम्  ॥ ७.७७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/077_tad_adhyAsyodvahed.md">
<details open><summary><h4>भारुचिः ...{Loading}...</h4></summary>
<p>राज्यतन्त्रसहायार्थं महतः कुलाद् इत्य् एतत्संबन्धेन सवर्णादीनाम् उक्तानाम् अनुवादः ॥ ७.७७ ॥</p>
</details>
</div>
<blockquote>
<p><strong>पुरोहितं च कुर्वीत वृणुयाद् एव चर्त्विजः ।</strong><br>
<strong>ते ऽस्य गृह्याणि कर्माणि कुर्युर् वैतानिकानि च  ॥ ७.७८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/078_purohita~n_cha.md">
<details open><summary><h4>भारुचिः ...{Loading}...</h4></summary>
<p>अमात्यगुणैर् ब्राह्मणगुणैश् च युक्तः पुरो[हितः स्]यात् । ऋत्विजस् तु ब्राह्मणगुणयुक्ता एव ॥ ७.७८ ॥</p>
</details>
</div>
<blockquote>
<p><strong>यजेत राजा क्रतुभिर् विविधैर् आप्तदक्षिणैः ।</strong><br>
<strong>धर्मार्थं चैव विप्रेभ्यो दद्याद् भोगान् धनानि च  ॥ ७.७९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/079_yajeta_rAjA.md">
<details open><summary><h4>भारुचिः ...{Loading}...</h4></summary>
<p>इमे अधिके यागदाने राज्ञो विधीयेते । नित्यवद् एवानयोर् अप्य् अकरणे प्रत्यवाय एव ॥ ७.७९ ॥</p>
</details>
</div>
<blockquote>
<p><strong>सांवत्सरिकम् आप्तैश् च राष्ट्राद् आहारयेद् बलिम् ।</strong><br>
<strong>स्याच् चाम्नायपरो लोके वर्तेत पितृवन् नृषु  ॥ ७.८० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/080_sAMvatsarikam_Aptaish.md">
<details open><summary><h4>भारुचिः ...{Loading}...</h4></summary>
<p>यथोक्तेभ्य आयस्थानेभ्य आम्नायप्रामाण्येन षष्ठाष्टमभागग्रहणादिना <strong>बलिम् आहारयेत्</strong> । [करदेष्व् अन्येषु च <strong>पितृवत्</strong>] स्यात् ।</p>
</details>
</div>
<blockquote>
<p><strong>अध्यक्षान् विविधान् कुर्यात् तत्र तत्र विपश्चितः ।</strong><br>
<strong>ते ऽस्य सर्वाण्य् अवेक्षेरन् नॄणां कार्याणि कुर्वताम्  ॥ ७.८१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/081_adhyaxAn_vividhAn.md">
<details open><summary><h4>भारुचिः ...{Loading}...</h4></summary>
<p>सुवर्णकोष्ठागारप्ण्यकुप्यायुधतुलाशुल्कनौहस्त्यश्वरथपदात्य्<strong>अध्यक्षा</strong>दीन् <strong>विविधान् विपश्चितः</strong> स्थापयेत् । सर्व एते अमात्यगुणसंपद्युक्ता विज्ञेयाः ॥ ७.८१ ॥</p>
</details>
</div>
<blockquote>
<p><strong>आवृत्तानां गुरुकुलाद् विप्राणां पूजको भवेत् ।</strong><br>
<strong>नृपाणाम् अक्षयो ह्य् एष निधिर् ब्राह्मो विधीयते  ॥ ७.८२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/082_AvRttAnA~N_gurukulAd.md">
<details open><summary><h4>भारुचिः ...{Loading}...</h4></summary>
<p>इदम् अपि स्नातकेभ्यो नियमदानं राज्ञो <strong>विधीयते</strong> । एतेभ्यो ऽपि ह्य् अददतः प्रत्यवायः । तथा चोक्तम् &ldquo;अदित्संस् त्यागम् अर्हति&rdquo; (म्ध् १०.११३) इति ॥ ७.८२ ॥</p>
</details>
</div>
<blockquote>
<p><strong>न तं स्तेना न चामित्रा हरन्ति न च नश्यति ।</strong><br>
<strong>तस्माद् राज्ञा निधातव्यो ब्राह्मणेष्व् अक्षयो निधिः  ॥ ७.८३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/083_na_tam.md">
<details open><summary><h4>भारुचिः ...{Loading}...</h4></summary>
<p>यथा स्तेना आटविका अमित्रा नृपद्रव्यापहारिणः न तथा ब्राह्मणादिभ्यो हिरण्यादिदानेन निधेः कुतश्चिद् विनाश इत्य् अर्थवादो ऽयं नियतदानस्तुत्यर्थः ॥ ७.८४ ॥</p>
<p><em>अयं चान्यः ।</em></p>
</details>
</div>
<blockquote>
<p><strong>न स्कन्दते न व्यथते न च नश्य्ति कर्हिचित् ।</strong><br>
<strong>वरिष्ठम् अग्निहोत्रेभ्यो ब्राह्मणस्य मुखे हुतम्  ॥ ७.८४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/084_na_skandate.md">
<details open><summary><h4>भारुचिः ...{Loading}...</h4></summary>
<p>यथा स्कन्ना आहुतिर् दोषाय पात्रभेदाच् च व्यथिता, अविज्ञातदेवता च यथा यथानश्यति । तथा च ब्राह्मणम् &ldquo;अर्धा ह वा एषाहुतिर् या देवताम् अविज्ञाय हुता&rdquo; । एवं च सति या आहुतेर् दोषत्रयेण निन्दा सा प्रकृतब्राह्मणदानस्तुत्यर्था । तथा चोक्तम् &ldquo;वरिष्ठम् अग्निहोत्रेभ्यः&rdquo; इति । अग्निहोत्रेभ्यो ऽग्निहोत्रादिभ्य इत्य् अर्थः । सर्वं नित्यकर्मोपसंग्रहार्थम् एतद् एवं विज्ञेयम् । <strong>मुख</strong>ग्रहणाच् चान्नदानम् इति केचिद् आहुः । तद् अयुक्तम् । &ldquo;पाण्यास्यो हि द्विजः स्मृतः&rdquo; (म्ध् ४.११७) इति वचनात्, सर्वप्रतिग्रहविषयम् एतद् विज्ञेयम् ॥ ७.८४ ॥</p>
<p><em>इदं चान्यत् ।</em></p>
</details>
</div>
<blockquote>
<p><strong>समम् अब्राःमणे दानं द्विगुणं ब्राह्मणब्रुवे ।</strong><br>
<strong>सहस्रगुणम् आचार्ये त्व् अनन्तं वेदपारगे  ॥ ७.८५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/085_samam_abrAhmaNe.md">
<details open><summary><h4>भारुचिः ...{Loading}...</h4></summary>
<p>इतश् चैतेभ्यो देयम् । गुणवत्स्नातकब्राह्मणनियमदानस्तुतिप्रकरणाद् <strong>अब्राह्मणा</strong>दिग्रहणम् इदं विद्वद्दानप्रशंसार्थं वेदितव्यम् । कथं कृत्वा । अब्राह्मणब्राह्मणब्रुवोर् नोपपद्यते । उक्तं च-</p>
<p>&gt; वेदविद्याव्रतस्नाताञ् श्रोत्रियान् गृहम् आगतान् ।<br>
&gt; पूजयेद् धव्यकव्याभ्यां विपरीतांस् तु वर्जयेत् ॥ इति । (म्ध् ८.६३)</p>
<p>न चायं फलविधिः, फलविधौ हि काम्यदानस्य स्याद् । एवं च यथोक्तार्थसामर्थ्यान् नायं फलविधिः कल्पोपदेशार्थः श्लोकः । अन्यथा हि प्रकरणम् उपरुध्येतेति । अथ वा यथोक्ते दीनानातनिमित्ते अब्राह्मणादिदाने पात्रविशेषात् फलविशेषप्रदर्शनार्थः स्याद् अयं राज्ञां विशेषधर्मः । यत्कारणं न ह्य् अकस्मात् प्रशंसा स्याद् इति ॥ ७.८५ ॥</p>
</details>
</div>
<p><em>तथा चोत्तरश्लोकः।</em></p>
<blockquote>
<p><strong>पात्रस्य हि विशेषेण श्रद्दधानतयैव च ।</strong><br>
<strong>अल्पं वा बहु वा प्रेत्य दानस्यावाप्यते फलम्  ॥ ७.८६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/086_pAtrasya_hi.md">
<details open><summary><h4>भारुचिः ...{Loading}...</h4></summary>
<p>एवं च सति यथा पात्रविशेषात् फलविशेषः, एवं दाने समानेभ्यो ऽपि ब्राह्मणेभ्य इति पात्रविशेषापवादो ऽयं विज्ञेयः । पूर्वश्लोकार्थस्य तु द्वितीयस्येदम् अधुना विवरणं क्रियते । न च देयद्रव्यस्य फलेन जातितः साम्यम्, न च परिमाणतो युज्यते, शाश्त्रविरोधान् न्यायविरोधाच् च । कथं तर्हि इदं समं व्याकरणीयम् । लोकप्रसिद्ध्या नोत्कृष्टं न च निकृष्टम् । यत् तत्समं तथा च लोकप्रसिद्धमेवावधिं कृत्वा द्वैगुण्यादयो वक्तव्याः । अन्ये तु मन्यन्ते न देयद्रव्यस्य समं फलं घटते । तस्माद् दातृगतं साम्यं प्रत्येतव्यम् । अब्राह्मणाय दत्वा भिक्षाद्य् अपि मानुषशरीरेणैव तद्दानोपफलोपभोगं प्राप्नोति, नोत्कृष्टपात्रदानात् । तद् एतद् विचारणीयम् । अब्राह्मणौ च क्षत्रियवैश्यौ । तथा च गौतमीये भिक्षादानप्रकरण एतद् उक्तम् । ब्राह्मणवर्णाद् अनन्तरौ च तौ । प्रयोगश् च &ldquo;अब्राह्मणाद् विद्योपयोगः&rdquo; (ग्ध् ७.१) इति । न च शूद्राद् अब्राह्मणाद् विद्योपयोगः । अर्थलोभाच् छास्त्रप्रतिषेधाच् च । ब्राह्मणजाते । । । नितेनेति । क्षत्रियवैश्ययोस् तु ब्रह्मचआरिणोर् इष्यत एव भैक्षादिप्रतिग्रहोपदेशसामर्थ्याद् एवं चाब्राह्मणशब्देन ताव् अपि युक्त[तरं विज्ञेयौ] ॥ ७.८६ ॥</p>
</details>
</div>
<blockquote>
<p><strong>समोत्तमाधमै राजा त्व् आहूतः पालयन् प्रजाः ।</strong><br>
<strong>न निवर्तेत संग्रामात् क्षत्रधर्मम् अनुस्मरन्  ॥ ७.८७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/087_samottamAdhamai_rAjA.md">
<details open><summary><h4>भारुचिः ...{Loading}...</h4></summary>
<p>आहूतस्य [येन] केनापि संग्रामाद् अनिवृत्तिः स्यात्, यत्कारणम् एष हि राज्ञां विशिष्टो धर्मः ॥ ७.८७ ॥</p>
<p><em>यत्</em> ।</p>
</details>
</div>
<blockquote>
<p><strong>संग्रामेष्व् अनिवर्तित्वं प्रजानां चैव पालनम् ।</strong><br>
<strong>शुश्रूषा ब्राह्मणानां च राज्ञां श्रेयस्करं परम्  ॥ ७.८८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/088_sangrAmeShv_anivartitvam.md">
<details open><summary><h4>भारुचिः ...{Loading}...</h4></summary>
<p>यथा प्रजापालनब्राह्मणशुश्रूषणे राज्ञां विशिष्टो धर्म, एवं संग्रामेष्व् अनिवर्तित्वम् इत्य् अनिवृत्तिस्तुतिः ॥ ७.८८ ॥</p>
<p><em>तथा चाह ।</em></p>
</details>
</div>
<blockquote>
<p><strong>आहवेषु मिथो ऽन्योन्यं जिघांसन्तो महीक्षितः ।</strong><br>
<strong>युध्यमानाः परं शक्त्या स्वर्गं यान्त्य् अपराङ्मुखाः  ॥ ७.८९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/089_AhaveShu_mitho.md">
<details open><summary><h4>भारुचिः ...{Loading}...</h4></summary>
<p>अतश् च संग्रामाद् अनिवर्तित्वं राज्ञां विशेषधर्मः । तस्य च युध्यतो नियमः शिष्यते च ॥ ७.८९ ॥</p>
</details>
</div>
<blockquote>
<p><strong>न कूटैर् आयुधैर् हन्याद् युध्यमानो रणे रिपून् ।</strong><br>
<strong>न कर्णिभिर् नापि दग्धैर् नाग्निज्वलिततेजनैः ॥ ७.९० ॥</strong><br>
<strong>न च हन्यात् स्थलारूढं न क्लीबं न कृताञ्जलिम् ।</strong><br>
<strong>न मुक्तकेशं नासीनं न तवास्मीति वादिनम् ॥ ७.९१ ॥</strong><br>
<strong>न सुप्तं न विसन्नाहं न नग्नं न निरायुधम् ।</strong><br>
<strong>नायुध्यमानं पश्यन्तं न परेण समागतम् ॥ ७.९२ ॥</strong><br>
<strong>नायुधव्यसनप्राप्तं नार्तं नातिपरीक्षितम् ।</strong><br>
<strong>न भीतं न परावृत्तं सतां धर्मम् अनुस्मरन्  ॥ ७.९३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/093_nAyudhavyasanaprAptan_nArtam.md">
<details open><summary><h4>भारुचिः ...{Loading}...</h4></summary>
<p>संग्रामनियमविधिर् अयम्, तेषां हतिप्रत्यवायार्थम् ॥ ७.९०–९३ ॥</p>
</details>
</div>
<blockquote>
<p><strong>यस् तु भीतः परावृत्तः संग्रामे हन्यते परैः ।</strong><br>
<strong>भर्तुर् यद् दुष्कृतं किंचित् तत् सर्वं प्रतिपद्यते ॥ ७.९४ ॥</strong><br>
<strong>यच् चास्य सुकृतं किंचिद् अमुत्रार्थम् उपार्जितम् ।</strong><br>
<strong>भर्ता तत् सर्वम् आदत्ते परावृत्तहतस्य तु  ॥ ७.९५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/095_yach_chA-sya.md">
<details open><summary><h4>भारुचिः ...{Loading}...</h4></summary>
<p>राज्ञो ऽन्यस्यापि दण्डपुरुषस्य परावृत्तस्य् निन्दा श्लोकद्वयेनोक्ता, युक्ता च तन्निन्दा । यदर्थम् असौ ह्रियते तद् अकुर्वन् प्रत्यवेत्य् एव ॥ ७.९४–९५ ॥</p>
</details>
</div>
<blockquote>
<p><strong>रथाश्वं हस्तिनं छत्रं धनधान्यं पशून् स्त्रियः ।</strong><br>
<strong>सर्वद्रव्याणि कुप्यं च यो यं जयति तस्य तत्  ॥ ७.९६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/096_rathAshvaM_hastinam.md">
<details open><summary><h4>भारुचिः ...{Loading}...</h4></summary>
<p>स्वामित्वाद् राजग्रहणनिवृत्त्यर्थो नियमः ॥ ७.९६ ॥</p>
</details>
</div>
<blockquote>
<p><strong>राज्ञस् तु दद्याद् उद्धारम् इत्य् एषा वैदिकी श्रुतिः ।</strong><br>
<strong>राज्ञा च सर्वयोधेभ्यो दातव्यम् अपृथग्जितम्  ॥ ७.९७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/097_rAjnash_cha.md">
<details open><summary><h4>भारुचिः ...{Loading}...</h4></summary>
<p>उद्धारोपरिष्ठद्रव्यं <strong>सर्वयोधेभ्यो</strong> राज्ञा आदेयम् । वैदिकी श्रुतिर् &ldquo;महेन्द्रम् उद्धारम् उदहरत् वृत्रं हत्वा&rdquo; इत्यादि । अपृथग्जितं समूहजितं यत्, ततः सर्वयोधेभ्यो युद्धव्यायामक्लेशानुरूपं देयम् ॥ ७.९७ ॥</p>
</details>
</div>
<blockquote>
<p><strong>एषो ऽनुपस्कृतः प्रोक्तो यौधधर्मः सनातनः ।</strong><br>
<strong>अस्माद् धर्मान् न च्यवेत क्षत्रियो घ्नन् रणे रिपून्  ॥ ७.९८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/098_eSho.anupaskRtaH.md">
<details open><summary><h4>भारुचिः ...{Loading}...</h4></summary>
<p>अनुपस्कृतः अकृतः स्वभावसिद्धगुण इत्य् अर्थः । विगुणम् उपस्क्रियते गुणाधानार्थम् । उपसंहारार्थश्लोकः ॥ ७.९८ ॥</p>
</details>
</div>
<blockquote>
<p><strong>अलब्धं चैव लिप्सेत लब्धं रक्षेच् च यत्नतः ।</strong><br>
<strong>रक्षितं वर्धयेच् चैनं वृद्धं पात्रेषु निक्षिपेत्  ॥ ७.९९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/099_alabdha~n_chaiva.md">
<details open><summary><h4>भारुचिः ...{Loading}...</h4></summary>
<p>[<strong>लिप्सेता</strong>]लिप्समानः संतुष्टः सन् राजा सपत्नैर् महद्भिर् दायादैर् वर्धमानैर् उच्छिद्येताल्पतन्त्रत्वाद्, अर्जितं चारक्षन् केवलेनार्जितक्लेशेन फलरहितेन संक्षिप्यते, <strong>रक्षितं</strong> च सम्यग् अवर्धयन् क्षीयते । तदुपयुञ्जानो ऽन्यस्याभावात् तदार्जितं रक्षितं वर्धितं च यन् महता यत्नत्रयेण तदप्रयच्छन् पात्रेभ्यः परलोकाद् धीयते । निष्का[मतयास्यैव यत्न]त्रयसाध्यं क्लेशत्रयम् आपद्यते ॥ ७.९९ ॥</p>
</details>
</div>
<blockquote>
<p><strong>एतच् चतुर्विधं विद्यात् पुरुषार्थप्रयोजनम् ।</strong><br>
<strong>अस्य नित्यम् अनुष्ठानं सम्यक् कुर्याद् अतन्द्रितः ॥ ७.१००॥</strong><br>
<strong>अलब्धम् इच्छेद् दण्डेन लब्धं रक्षेद् अविक्षया ।</strong><br>
<strong>रक्षितं वर्धयेद् वृद्ध्या वृद्धं पात्रेषु निक्षिपेत्  ॥ ७.१०१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/101_alabdham_ichChed.md">
<details open><summary><h4>भारुचिः ...{Loading}...</h4></summary>
<p>अत्र वृद्ध्यर्थम् उपायो वृद्धिशब्देनोच्यते, प्रकरणसामर्थ्यात् । **[चतुर्विध]निर्देशः ** दानेन <strong>पात्रेषु निक्षिपेत्</strong> । [<strong>चतुर्विध</strong>]निर्देशः <strong>पुरुषार्थ</strong>सिद्धये राज्ञः ॥ ७.१००–०१ ॥</p>
<p><em>यत एतद् एवम्, अतः ।</em></p>
</details>
</div>
<blockquote>
<p><strong>नित्यम् उद्यतदण्डः स्यान् नित्यं विवृतपौरुषः ।</strong><br>
<strong>नित्यं संवृतसंचारो नित्यं छिद्रानुसार्य् अरेः  ॥ ७.१०२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/102_nityam_udyata-daNDaH.md">
<details open><summary><h4>भारुचिः ...{Loading}...</h4></summary>
<p>हस्त्यादिबलं योग्यादिभिर् नित्यम् अभिविनयेत्, शस्त्रावरणे च संस्कुर्यात् । सततम् एवम् अस्योद्यत्दण्डता राजमण्डले प्रकाशीभवति । संधिपालाटवीस्थानादिषु चाप्तपुरुषोपगृहीतैः संनद्धैः कवचिभिः सततं जागरितव्यम् । एवम् अस्य <strong>विवृतपौरुष</strong>ताविर्भवति । कृत्यपक्षस्य च रक्षणोपग्रहाभ्यां [<strong>संवृतसंचारो</strong>] बवत् । परकृत्यदूषणेन चरिछिद्रानुसारी स्यात् ॥ ७.१०२ ॥</p>
</details>
</div>
<blockquote>
<p><strong>नित्यम् उद्यतदण्डस्य कृत्स्नम् उद्विजते जगत् ।</strong><br>
<strong>तस्मात् सर्वाणि भूतानि दण्डेनैव प्रसाधयेत्  ॥ ७.१०३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/103_nityam_udyata-daNDasya.md">
<details open><summary><h4>भारुचिः ...{Loading}...</h4></summary>
<p><strong>उद्यतदण्डस्या</strong>यत्नेनैव शत्रूप[नतिर् भवति] ॥ ७.१०३ ॥</p>
</details>
</div>
<blockquote>
<p><strong>अमाययैव वर्तेत न कथंचन मायया ।</strong><br>
<strong>बुद्ध्येतारिप्रयुक्तां तु मायां नित्यं सुसंवृतः  ॥ ७.१०४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/104_amAyayaiva_varteta.md">
<details open><summary><h4>भारुचिः ...{Loading}...</h4></summary>
<p>क्रुद्धलुब्धभीतमानिनाम् अन्यराजप्रकृतीनाम् उपजापं पूर्वं न कुर्यात् । आत्मीय्[अविषये परविषये च प्रवृत्त]धर्मस्य धार्मिकत्वात् सर्वं प्रत्य् अनुरागः सुलभः । तत्र विप्रलब्धस् तुल्यकारिणः शिल्पे चोपकारे च विमानितो वल्लभावरुद्धः प्रवासितबन्धुः म्[इथ्याचारवारि]तः सकुल्यैर् अन्तर्हितः सर्वस्वम् आहारित इत्य् एवमादिः क्रुद्धवर्गः । पापकर्मा तुल्यदोषदण्दोद्विग्नो ऽनन्तरभूमिर् दण्डोपनतः सर्वाधिकरणस्थः सहसोपचितार्थ इत्य् एवमादिर् भ्नास्य छिद्रं ईतवर्गः । [परिक्षीनः] कदर्यो व्यसनीत्य् एवमादिर् लुब्धवर्गः । आत्मसंभावितः शत्रुपूजामर्षितो नीचैर् उपहतस् तीक्ष्णः साहसिको भोगेनासन्तुष्ट इत्य् एवमादिर् मानिवर्गः । एतान् परस्यात्मनश् च बुद्ध्वा संरक्षेद् उपजपेच् च ॥ ७.१०४ ॥</p>
</details>
</div>
<blockquote>
<p><strong>नास्य छिद्रं परो विद्याद् विद्याच् छिद्रं परस्य तु ।</strong><br>
<strong>गूहेत् कूर्म इवाङ्गानि रक्षेद् विवरम् आत्मनः  ॥ ७.१०५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/105_nA-sya_Chidram.md">
<details open><summary><h4>भारुचिः ...{Loading}...</h4></summary>
<p>अभियोगातिशयेन स्वछिद्रगूहनं परछिद्रदर्शनं च शक्यते कर्तुम् । तच् च स्वविषये गूढपुरुषाणां कापटिकादीनां संचारेण विजानीयात् परविषये चेति ॥ ७.१०५ ॥</p>
</details>
</div>
<blockquote>
<p><strong>बकवच् चिन्तयेद् अर्थान् शशवच् च विनिष्पतेत् ।</strong><br>
<strong>वृकवच् चावलुम्पेत सिंहवच् च पराक्रमेत्  ॥ ७.१०६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/106_bakavach_chintayed.md">
<details open><summary><h4>भारुचिः ...{Loading}...</h4></summary>
<p>यथा अप्दुर्गाश्रयं मत्स्यबलं स्वभावतस् तद्ग्रहणार्थं <strong>बकः</strong> पर्युपासनया तद्ग्रहणोपायं ध्यानयोगाद् आसादयति, एवम् अर्थचिन्ताभियोगातिशयेन सुदुष्प्रापा अप्य् अर्था आसाद्यन्त इति मत्वा न निर्वेदं गच्छेत् । यथा <strong>शशो</strong> ऽल्पकायत्वाच् छक्नोति विनिष्पतितुम् अरिगङ्घाद् अपि, तथैको ऽप्य् असहायः सर्वतः समुत्थितसामन्तप्रकोपो ऽशक्तो ऽवस्थातुम्, दुर्गपरिसंग्रहं कृत्वा तस्मान् निष्पतेत् गुणवतिसंश्रयार्थी । यथा च वृकः पशुग्रहणाभियोगात् पालप्रमादम् आसाद्यावलुंपते, एवं स्वारक्षापर इत् कृत्वा तद्ग्रहणाभ्हियोगो न मोक्तव्यो, भविष्यति स कालः, यत्रायं वृकवद् अललुम्पिष्यते । यथा च <strong>सिंहो</strong> महाकायान् अपि हत्यादीन् पराक्रम्योत्साहशक्त्यायोगाद् धन्ति, एवं महद् अरिबलम् इति कृत्वा न भेत्तव्यम् । महद् अप्य् अल्पप्राणम् अल्पेन महाप्राणेन हन्यत इति ॥ ७.१०६ ॥</p>
</details>
</div>
<blockquote>
<p><strong>एवं विजयमानस्य ये ऽस्य स्युः परिपन्थिनः ।</strong><br>
<strong>तान् आनयेद् वशं सर्वान् सामादिभिर् उपक्रमैः  ॥ ७.१०७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/107_evaM_vijayamAnasya.md">
<details open><summary><h4>भारुचिः ...{Loading}...</h4></summary>
<p>एवं विजये स्थितस्य राज्ञो ये प्रतापेन नोपनमेरन् तान् पश्चात् सामादिभिर् वशीकुर्यात् ॥ ७.१०७ ॥</p>
</details>
</div>
<blockquote>
<p><strong>यदि ते तु न तिष्ठेयुर् उपायैः प्रथमैश् त्रिभिः ।</strong><br>
<strong>दण्डेन तु प्रसह्यैतांश् छनकैर् वशम् आनयेत्  ॥ ७.१०८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/108_yadi_te.md">
<details open><summary><h4>भारुचिः ...{Loading}...</h4></summary>
<p>सामाध्युपायत्रयपरिक्षये दण्डस्य प्रयोगनियमः ॥ ७.१०८ ॥</p>
</details>
</div>
<blockquote>
<p><strong>सामादीनाम् उपायानां चतुर्णाम् अपि पण्डिताः ।</strong><br>
<strong>सामदण्डौ प्रशंसन्ति नित्यं राष्ट्राभिवृद्धये  ॥ ७.१०९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/109_sAmAdInAm_upAyAnAm.md">
<details open><summary><h4>भारुचिः ...{Loading}...</h4></summary>
<p>सामप्रयोगे क्षयव्ययायासा न भवन्ति, दण्डे तु सर्वसिद्धिर् एव तत्प्रतापाद्, अतस् ताव् अत्र प्रशस्तौ ॥ ७.११० ॥</p>
<p><em>अस्य दृष्टान्तः ।</em></p>
</details>
</div>
<blockquote>
<p><strong>यथा हन्ति च निर्दाता कक्षं धान्यं च रक्षति ।</strong><br>
<strong>तथा रक्षेन् नृपो राष्ट्रं हन्याच् च परिपन्थिनः ॥ ७.११० ॥</strong><br>
<strong>मोहाद् राजा च राष्ट्रं यः कर्शयत्य् अनपक्षया ।</strong><br>
<strong>सो ऽचिराद् भ्रश्यते राष्ट्राज् जीविताच् च सबान्धवः ॥ ७.१११ ॥।</strong><br>
<strong>शरीरकर्शनात् प्राणाः क्षीयन्ते प्राणिनां यथा ।</strong><br>
<strong>तथा राज्ञाम् अपि प्राणाः क्षीयन्ते राष्ट्रकर्शनात् ॥ ७ ११२ ॥</strong></p></blockquote>
<p>राष्ट्रं हि तस्य शरीरम् इति । यतश् चैतद् एवम् अतस् तद्दोषपर्युदासाय ॥ ७.११०१२ ॥</p>
<blockquote>
<p><strong>राष्ट्रस्य संग्रहे नित्यं विधानम् इदम् आचरेत् ।</strong><br>
<strong>सुसंगृहीतराष्ट्रो हि पार्थिवः सुखम् एधते ॥ ७.११३ ॥</strong><br>
<strong>द्वयोस् त्रयाणां पञ्चानां मध्ये गुल्मम् अधिष्ठितम् ।</strong><br>
<strong>तथा ग्रामशतानां च कुर्याद् राष्ट्रस्य गुप्तये  ॥ ७.११४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/114_dvayos_trayANAm.md">
<details open><summary><h4>भारुचिः ...{Loading}...</h4></summary>
<p>राजभाव्यसंग्रहार्थं रक्षार्थं च ॥ ७.११३–१४ ॥</p>
</details>
</div>
<blockquote>
<p><strong>ग्रामस्याधिपतिं कुर्याद् दशग्रामपतिं तथा ।</strong><br>
<strong>विंशतीशं शतेशं च सहस्रपतिम् एव च ॥ ७.११५ ॥</strong><br>
<strong>ग्रामे दोषान् स्मुत्पन्नान् ग्रामिकः शनकैः स्वयम् ।</strong><br>
<strong>शंसेद् ग्रामदशेशाय दशेशो विंशतीशिने ॥ ७.११६ ॥</strong><br>
<strong>विंशतीशस् तु तत्सर्वं शतेशाय निवेदयेत् ।</strong><br>
<strong>शंसेद् ग्रामशतेशस् तु सहस्रपतये स्वयम्  ॥ ७.११७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/117_viMshatIshas_tu.md">
<details open><summary><h4>भारुचिः ...{Loading}...</h4></summary>
<p>आसन्नकार्यज्ञापनार्थं ग्रामादिष्व् अधिपतिक्रियास् त्रिभिः श्लोकैः ॥ ७.११५–१७ ॥</p>
</details>
</div>
<blockquote>
<p><strong>यानि राज्ञः प्रदेयानि [प्रत्यहं ग्रामवासिभिः ।</strong><br>
<strong>अन्नपानेद्न्धनादी]नि ग्रामिकस् तान्य् अवाप्नुयात् ॥ ७.११८ ॥</strong><br>
<strong>दशी कुलं तु भुञ्जीत विंशी पञ्चकुलानि तु ।</strong><br>
<strong>ग्रामं ग्रामशताध्यक्षः सहस्राधिपतिः पुरम्  ॥ ७.११९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/119_dashI_kulam.md">
<details open><summary><h4>भारुचिः ...{Loading}...</h4></summary>
<p>अधिपतीनाम् इयं वृत्तिकल्पना श्लोक[द्वयेन] ॥ ७.११८–१९ ॥</p>
</details>
</div>
<blockquote>
<p><strong>तेषां ग्राम्यानि कार्याणि पृथक्कार्याणि चैव ह ।</strong><br>
<strong>राज्ञो ऽन्यः सचिवः स्निग्धस् तानि पश्येद् अतन्द्रितः  ॥ ७.१२० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/120_teShA~N_grAmyANi.md">
<details open><summary><h4>भारुचिः ...{Loading}...</h4></summary>
<p>अधिपतीनां कर्ता कृतितस् तत्कृताकृतम् अनुपश्येत् ॥ ७.१२० ॥</p>
</details>
</div>
<blockquote>
<p><strong>नगरे नगरे [चैकं कुर्यात् सर्वर्थचिन्तकम् ।</strong><br>
<strong>उच्चैः स्थानं] घोररूपं नक्षत्राणाम् इव ग्रहम्  ॥ ७.१२१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/121_nagare_nagare.md">
<details open><summary><h4>भारुचिः ...{Loading}...</h4></summary>
<p>हस्त्यश्वादि[बल]संपन्नं प्रतिनगरं नागरिकं स्थापयेत् ॥ ७.१२१ ॥</p>
</details>
</div>
<blockquote>
<p><strong>स तान् अनुपरिक्रामेत् सर्वान् एव सदा स्वयम् ।</strong><br>
<strong>तेषां वृत्तं परिणयेत् [सम्यग् राष्ट्रेषु तच्चरैः]  ॥ ७.१२२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/122_sa_tAn.md">
<details open><summary><h4>भारुचिः ...{Loading}...</h4></summary>
<p>अयम् अधिपतीन् सदा परिक्रामेत् परिरक्षणाय, तेषां च वृत्तं राज[चरैः] कापटिकादिभ्या आगमयेत् ॥ ७.१२२ ॥</p>
<p><em>यत्कारणम् ।</em></p>
</details>
</div>
<blockquote>
<p><strong>राज्ञो हि रक्षाधिकृताः परस्वादायिनः शठाः ।</strong><br>
<strong>भृत्या भवन्ति प्रायेण तेभ्यो रक्षेद् इमाः प्रजाः  ॥ ७.१२३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/123_rAjno_hi.md">
<details open><summary><h4>भारुचिः ...{Loading}...</h4></summary>
<p>शुचयो ऽप्य् अधिकृता भक्षयन्ति वित्तानीत्य् अर्थत्वान् मनुष्याणाम् । अतो न शुच्यनुमानोपेक्षणीयास् त इति ॥ ७.१२३ ॥</p>
</details>
</div>
<blockquote>
<p><strong>ये कार्यकेभ्यो ऽर्थम् एव गृह्णीयुः पापचेतसः ।</strong><br>
<strong>तेषां सर्वस्वम् आदाय राजा कुर्यात् प्रवासनम्  ॥ ७.१२४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/124_ye_kAryikebhyo.md">
<details open><summary><h4>भारुचिः ...{Loading}...</h4></summary>
<p>ज्ञातव्यतिक्रमाणां राजाधिकृतानां सर्वस्वादानप्रवासने कारेयेत्, जनपदरक्षार्थीत्य् अर्थः ॥ ७.१२४ ॥</p>
</details>
</div>
<blockquote>
<p><strong>राजकर्मसु युक्तानां स्त्रीणां प्रेष्यजनस्य च ।</strong><br>
<strong>प्रत्यहं कल्पयेद् वृत्तिं स्थानकर्मानुरूपतः  ॥ ७.१२५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/125_rAjA_karmasu.md">
<details open><summary><h4>भारुचिः ...{Loading}...</h4></summary>
<p>वस्त्रसंस्काराद्युपलेपनभोजनादिलक्षणेत्य् अर्थः॥ ७.१२५ ॥</p>
</details>
</div>
<blockquote>
<p><strong>पणो देयो ऽवकृष्टस्य षड् उत्कृष्टस्य भक्तकम् ।</strong><br>
<strong>षण्मासिकस् तथाच्छादो धान्यं द्रोणश् च मासिकः  ॥ ७.१२६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/126_paNo_deyo.md">
<details open><summary><h4>भारुचिः ...{Loading}...</h4></summary>
<p>भक्तपर्कॢप्तिः श्लोकद्वयेन । पणद्रोणयोः परिमाणं वक्ष्यति ॥ ७.१२६ ॥</p>
</details>
</div>
<blockquote>
<p><strong>क्रयविक्रयम् अध्वानं भक्ताञ् च सपरिव्ययम् ।</strong><br>
<strong>योगक्षेमं च संप्रेक्ष्य वणिजो दापयेत् करान्  ॥ ७.१२७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/127_kraya-vikrayam_adhvAnam.md">
<details open><summary><h4>भारुचिः ...{Loading}...</h4></summary>
<p>तस्येदं सामान्येन लक्षणम् ॥ ७.१२७ ॥</p>
</details>
</div>
<blockquote>
<p><strong>यथा फलेन युज्येत राजा कर्ता च कर्मणाम् ।</strong><br>
<strong>तथावेक्ष्य नृपो राष्ट्रे कल्पयेत् सततं करान्  ॥ ७.१२८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/128_yathA_phalena.md">
<details open><summary><h4>भारुचिः ...{Loading}...</h4></summary>
<p><em>अस्य दृष्टान्तः ।</em></p>
</details>
</div>
<blockquote>
<p><strong>यथाल्पाल्पम् अदन्त्य् आद्यं वत्सवार्योकषट्पदाः ।</strong><br>
<strong>तथाल्पो ऽल्पो गृहीतव्यो राष्ट्राद् राज्ञाब्दिकः करः  ॥ ७.१२९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/129_yathAlpAlpam_adanty.md">
<details open><summary><h4>भारुचिः ...{Loading}...</h4></summary>
<p>करादानविधिस्तुत्यर्थो दृष्टान्तश्लोकः ॥ ७.१२९ ॥</p>
</details>
</div>
<blockquote>
<p><strong>पञ्चाशद्भाग आदेयो राज्ञा पशुहिरण्ययोः ।</strong><br>
<strong>धान्यानाम् अष्टमो भागः षष्ठो द्वादश एव वा॥ ७.१३० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/130_panchAshadbhAga_Adeyo.md">
<details open><summary><h4>भारुचिः ...{Loading}...</h4></summary>
<p>मूल्याधिकयोः पशुहिरण्ययोः <strong>पञ्चाशद्भागो</strong> ग्राह्यः । धान्यानां भागविशेषः सुकरापक्षया कल्प्यः ॥ ७.१३० ॥</p>
</details>
</div>
<blockquote>
<p><strong>आददीताथ षड्भागं द्रुमाणां मधुसर्पिषाम् ।</strong><br>
<strong>गन्धौषधिरसानां च पुष्पमूलफलस्य च ॥ ७.१३१ ॥</strong><br>
<strong>पत्रशाकतृणानां च चर्मणां वैणवस्य च ।</strong><br>
<strong>मृण्मयानां च भाण्डानां सर्वस्याश्ममयस्य च  ॥ ७.१३२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/132_patra-shAka-tRNAnA~n_cha.md">
<details open><summary><h4>भारुचिः ...{Loading}...</h4></summary>
<p>यथोक्तानां द्रुमादीनां लाभात् षड्भागादानम् ॥ ७.१३१–३२ ॥</p>
</details>
</div>
<blockquote>
<p><strong>म्रियमाणो ऽप्य् आददीत न राजा श्रोत्रियात् करम् ।</strong><br>
<strong>न च क्षुधास्य संसीदेच् छ्रोत्रियो विषये वसन्  ॥ ७.१३३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/133_mriyamANo.apy.md">
<details open><summary><h4>भारुचिः ...{Loading}...</h4></summary>
<p>अस्य निन्दार्थवादः ॥ ७.१३३ ॥</p>
</details>
</div>
<blockquote>
<p><strong>यस्य राज्ञस् तु विषये (?) श्रोत्रियः सीदति क्षुधा।</strong><br>
<strong>तस्यापि तत् क्षुधा राष्ट्रम् अचिराद् एव सीदति ॥ ७.१३४ ॥</strong><br>
<strong>श्रुतवृत्ते विदित्वास्य वृत्तिं धर्म्यां प्रकल्पयेत् ।</strong><br>
<strong>संरक्षेत् सर्वतश् चैनं पिता पुत्रम् इवौरसम् ॥ ७.१३५ ॥</strong><br>
<strong>संरक्ष्यमाणो राज्ञा यं कुरुते धर्मम् अन्वहम् ।</strong><br>
<strong>तेनायुर् वर्धते राज्ञो द्रविणं राष्ट्रम् एव च  ॥ ७.१३६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/136_saMraxyamANo_rAjnA.md">
<details open><summary><h4>भारुचिः ...{Loading}...</h4></summary>
<p>श्रोत्रियस्याधिकक्षेमप्रयोजनार्थास् त्रयः श्लोकाः ॥ ७.१३४–३६ ॥</p>
</details>
</div>
<blockquote>
<p><strong>यत्किंचिद् अपि वर्षस्य दापयेत् करसंज्ञितम् ।</strong><br>
<strong>व्यवहारेण जीवन्तं राष्ट्रे राजा पृथग्जनम्  ॥ ७.१३७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/137_yat_kim.md">
<details open><summary><h4>भारुचिः ...{Loading}...</h4></summary>
<p>ब्राह्मणाद् अन्यः <strong>पृथग्जनः</strong> । स्वल्पेनापि व्यवहारेण जीवन् दापयितव्यः करः ॥ ७.१३७ ॥</p>
</details>
</div>
<blockquote>
<p><strong>कारुकाञ् छिल्पिनश् चैव शूद्रांश् चात्मोपजीविनः ।</strong><br>
<strong>एकैकं कारयेत् कर्म मासे मासे महीपतिः  ॥ ७.१३८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/138_kArukA~n_shilpinash.md">
<details open><summary><h4>भारुचिः ...{Loading}...</h4></summary>
<p>ये शिल्पमात्रोपजीविनस् तान् मासानुमासिकम् <strong>एकैकम्</strong> अहः कर्म कारयेत्, <strong>आत्मोपजीविनश्</strong> च ॥ ७.१३८ ॥</p>
</details>
</div>
<blockquote>
<p><strong>नोच्छिन्द्याद् आत्मनो मूलं परेषां चातितृष्णया ।</strong><br>
<strong>उच्छिन्दन् ह्य् आत्मनो मूलम् आत्मानं तांश् च पीडयेत्  ॥ ७.१३९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/139_nochChindyAd_Atmano.md">
<details open><summary><h4>भारुचिः ...{Loading}...</h4></summary>
<p>तद् एव प्रतिषेधाद् आत्मनः परेषां च तन्त्रं नोच्छिन्द्यात् ॥ ७.१३९ ॥</p>
</details>
</div>
<blockquote>
<p><strong>तीक्षाअश् चैव मृदुश् चैव स्यात् कार्यं वीक्ष्य महीपतिः ।</strong><br>
<strong>तीक्ष्णश् चैव मृदुश् चैव राजा भवति संमतः  ॥ ७.१४० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/140_tIxNash_chaiva.md">
<details open><summary><h4>भारुचिः ...{Loading}...</h4></summary>
<p>संसत एतद्राजवृत्तं नित्यम् अभ्यससीयं ॥ ७.१४० ॥</p>
</details>
</div>
<blockquote>
<p><strong>अमात्यमुख्यं धर्मज्ञं प्राज्ञं दान्तं कुलोद्गतम् ।</strong><br>
<strong>स्थापयेद् आसने तस्मिन् खिन्नः कार्येक्षणे नृपः  ॥ ७.१४१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/141_amAtyamukhyan_dharmajnam.md">
<details open><summary><h4>भारुचिः ...{Loading}...</h4></summary>
<p>कार्यदर्शने <strong>खिन्नः</strong> सर्वोत्कृष्टम् अमात्यं दर्शनस्थाने स्थापयेत् ॥ ७.१४१ ॥</p>
</details>
</div>
<blockquote>
<p><strong>एवं सर्वं विधायेदम् इतिकर्तव्यम् आत्मनः ।</strong><br>
<strong>उक्तश् चैवाप्रमत्तश् च परिरक्षेद् इमाः प्रजाः ॥ ७.१४२ ॥</strong><br>
<strong>विक्रोशन्त्यो यस्य राष्ट्राद् ध्रियन्ते दस्युभिः प्रजाः ।</strong><br>
<strong>संपश्यतः सभृत्यस्य मृतः स न स जीवति ॥ ७.१४३ ॥</strong><br>
<strong>क्षत्रियस्य परो धर्मः प्रजानाम् एव पालनम् ।</strong><br>
<strong>निर्दिष्टफलभोक्ता हि राजा धर्मेण युज्यते  ॥ ७.१४४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/144_xatriyasya_paro.md">
<details open><summary><h4>भारुचिः ...{Loading}...</h4></summary>
<p><strong>युक्तश् चैवाप्रमत्तश्</strong> चा[स्खलितबुद्धिर्] यस्य । प्रजारक्षणविध्यर्थवादार्थास् त्रयः श्लोकाः ॥ ७.१४२–४४ ॥</p>
</details>
</div>
<blockquote>
<p><strong>उत्थाय पश्चिमे यामे कृतशौचः समाहितः ।</strong><br>
<strong>हुत्वाग्नीन् ब्राह्मणान् अर्च्य प्रविशेत् तु सभां शुभाम् ॥ ७.१४५ ॥</strong><br>
<strong>तत्र स्थितः प्रजाः सर्वाः प्रतिनन्द्य वि[सर्जयेत् ।</strong><br>
<strong>विसृज्य च प्रजाः सर्वा मन्त्रयेत् सह मन्त्रिभिः  ॥ ७.१४६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/146_tatra_sthitaH.md">
<details open><summary><h4>भारुचिः ...{Loading}...</h4></summary>
<p><strong>मन्त्रि]भिः सह</strong> । नित्यवृत्तं राज्ञः श्लोकद्वयेनोच्यते ॥ ७.१४५–४६ ॥</p>
</details>
</div>
<blockquote>
<p><strong>गिरिपृष्टं समारुह्य प्रासादं वा रहोगतः ।</strong><br>
<strong>अरण्ये निःशलाके वा मन्त्रयेद् [अविभावितः॥ ७.१४७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/147_giripRShThaM_samAruhya.md">
<details open><summary><h4>भारुचिः ...{Loading}...</h4></summary>
<p>मन्त्र]पञ्चाङ्गं मन्त्र्येत् । तद् यथा कर्मणाम् आरम्भोपायः पुरुषद्रव्यसम्पद् देशकालविभागः विनिपातप्रतीकारः कार्यसिद्धिर् इति । तान् एकैकशः पृच्छेत् समस्तांश् च । हेतुभिः सर्वेषां मतिप्रविवेकं विद्यात् । अवाप्तार्थः कालं नातिपातयेन्, न च दीर्घमन्त्रः स्यात् । न च तेषां पक्षीयैर् मन्त्रं मन्त्रयेत् येषाम् अपकुर्यात् । गुप्तमन्त्रश् च स्यात् ॥ ७.१४७ ॥</p>
<p><em>येन ।</em></p>
</details>
</div>
<blockquote>
<p><strong>यस्य मन्त्रं न जानन्ति समागम्य पृथग्जनाः ।</strong><br>
<strong>स कृत्स्नां पृथिवीं भुङ्क्ते कोशहीनो ऽपि पार्थिवः  ॥ ७.१४८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/148_yasya_mantram.md">
<details open><summary><h4>भारुचिः ...{Loading}...</h4></summary>
<p><em>एवं च सति संरक्षणार्थम् ।</em></p>
</details>
</div>
<blockquote>
<p><strong>जडान्धमूकबधिरांस् तैर्यग्योनान् वयोतिगान् ।</strong><br>
<strong>स्त्रीम्लेच्छव्याधितव्यङ्गान् मन्त्रे तु प्रतिषेधयेत्  ॥ ७.१४९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/149_jaDa-mUkAndha-badhirAMs_tairyagyonAn.md">
<details open><summary><h4>भारुचिः ...{Loading}...</h4></summary>
<p><em>यस्मात् ।</em></p>
</details>
</div>
<blockquote>
<p><strong>भिन्दन्त्य् अवमता मन्त्रं तैर्यग्योनास् तथैव च ।</strong><br>
<strong>स्त्रियश् चैव विशेषेण तस्मात् तत्रादृतो भवेत् ॥ ७.१५० ॥</strong><br>
<strong>मध्यंदिने ऽर्धरात्रे वा विश्रान्तो विगतक्लमः ।</strong><br>
<strong>चिन्तयेद् धर्मकामार्थान् सार्धं तैर् एक एव वा  ॥ ७.१५१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/151_madhyandine.ardharAtre.md">
<details open><summary><h4>भारुचिः ...{Loading}...</h4></summary>
<p>धर्मार्थकामानां वृद्धिं <strong>चिन्तयेत्</strong> । परस्परविरोधिनां राज्ञाम् अन्यतमविवृद्धौ तेषाम् उच्छित्तिर् जायते ॥ ७.१५०–५१ ॥</p>
</details>
</div>
<blockquote>
<p><strong>परस्परविरुद्धानां तेषां च समुपार्जनम् ।</strong><br>
<strong>कन्यानां सम्प्रदानं च कुमाराणां च रक्षणम्  ॥ ७.१५२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/152_parasparaviruddhAnAn_teShAm.md">
<details open><summary><h4>भारुचिः ...{Loading}...</h4></summary>
<p>मन्त्रिणां धर्मार्थकामानां वा, परस्परविरोधे तेषां बलाबलव्यपेक्षा । <strong>कन्यानां संप्रदानं</strong> स्वकार्यसिद्धिवशेन चिन्त्यम् । <strong>कुमाराणां रक्षणम्</strong>, तव वयम् इत्य् एवं वादिभिः सत्त्रिभिः दर्मम् अर्थं च ग्राहयितव्यम् । नवं हि द्रव्यं येन येनार्थजातेनोपदिह्यते तद् तद् एवाचूषति । एवम् अयं नवबुद्धिर् यद् यद् उच्यते तत् तत् प्रतिपद्यते । व्यसनेभ्यश् चैनम् उपायतो निवर्तयेयुर् इति नित्यानुशासनाच् च कालेन गुणसंपन्नं यौवराज्ये स्थापयेत्, निर्गुणान् अन्यान् प्रत्यन्तेष्य् निक्षिपेत्- इत्य् एवमादिनाभियोगातिशयेन राज्ञा पुत्ररक्षणं प्रत्यहं चिन्त्यम् ॥ ७.१५२ ॥</p>
</details>
</div>
<blockquote>
<p><strong>दूतसंप्रेषणं चैव कार्यशेषं तथैव च ।</strong><br>
<strong>अन्तःपुरप्रचारं च प्रणिधीनां च चेष्टितम्  ॥ ७.१५३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/153_dUtasampreShaNa~n_chaiva.md">
<details open><summary><h4>भारुचिः ...{Loading}...</h4></summary>
<p>येन सह सन्धानं विग्रहो वा चिकीर्ष्यते तत्र <strong>दूतसंप्रेषणं</strong> चिन्त्यम् । आरब्ध<strong>कार्यशेष</strong>त्वं च चिन्तयेत्, आस्थापनाय । कक्ष्यान्तरेष्व् अन्तर्वंशिकसैन्याधिष्ठितो ऽन्तःपुरं प्रविशेत् । तत्र स्थविरस्त्रीपरिशुद्धां देवीं पश्येन् नापरिशुद्धाम् । देव्या गृहनिलीनो हि भ्राता भद्रसेनम् जघान, मातुः शयनान्तर्गतश् च पुत्रः कारूषम्, विषदिग्धेन नूपुरेण वैरन्त्यं [देवी] जघान, मेखलामणिना सौविरम्, वेण्यां निगूढेन शस्त्रेण विदूरथम् । तस्माद् एतान्य् आस्पदस्थानानि यत्नतः परीक्षेत । मुण्डजटिलकुहकपर्तिसंसर्गं बाह्याभिश् च दासीभिर् अन्तःपुरदासीनां प्रतिषेधयेत् । <strong>प्रणिधीनां</strong> च कापटिकादीनां चारपरम्पराभिश् <strong>चेष्टितं</strong> चिन्तयेत् ॥ ७.१५३ ॥</p>
</details>
</div>
<blockquote>
<p><strong>कृत्स्नं चाष्टविधं कर्म पञ्चवरं च तत्त्वतः ।</strong><br>
<strong>अनुरागापरागौ च प्रचारं मण्डलस्य च  ॥ ७.१५४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/154_kRtsna~n_chA-ShTavidham.md">
<details open><summary><h4>भारुचिः ...{Loading}...</h4></summary>
<p>अकृतारम्भम् आरब्धस्यानुष्ठानम् अनुष्ठितविशेषणं कर्मफलसंग्रहः, तथा सामभेददानदण्डाह्, एतद् <strong>अष्टविधं कर्म</strong> । अथ वा कृषिर् वणिक्पथ उदके सेतुबन्धनं [दुर्गकरणं] कृतस्य वा तत्संस्कारो हस्तिबन्धनं खनिखननं शून्यवेशनं दारुवनछेदनं चेति ।_ <u>अपरे</u>_ त्व् आहुः ।</p>
<p>&gt; आदाने च विसर्गे च तथा प्रैषनिषेधयोः ।<br>
&gt; पञ्चमे चार्थवचने व्यवहारस्य चेक्षणे ॥<br>
&gt; दण्डशुद्ध्योः सदा युक्तस् तेनाष्टगतिको नृपः ।<br>
&gt; अष्टकर्मा दिवं याति राजा शक्राभिपूजितः ॥</p>
<p>इत्य् औशनसौ श्लोकौ । तद्विवरणम्- <strong>आदानं</strong> बलिना । भृत्येभ्यो धन<strong>विसर्गः</strong> । <strong>प्रैषो</strong> दूष्टत्यागः । अर्थाधिकृतानाम् अतिप्रवृत्तिनिरोधो <strong>निषेधः</strong> । असंप्रवृत्तेर् <strong>अर्थवचनम्</strong> । वर्णाश्रमिणां स्वकर्मसंश्रये व्यवहारेक्षणम् । परस्पराभियोगे <strong>दण्ड</strong>निपातनं पराजितानाम् । <strong>शुद्धिर्</strong> आत्मने (?), प्रमादस्खलिते तु [प्रा]यश्चित्तम् इत्य् एतद् अष्टवि[धं कर्म । <strong>प]ञ्चवर्गः</strong> । कापटिकोदास्थितगृहपतिकवैदेहकतापसव्यञ्जनाः । परमर्मज्ञः प्रगल्भश् छात्रः <strong>कापटिकः</strong> । तम् अर्थमानाभ्याम् उपसंगृह्य मन्त्री ब्रूयाद् &ldquo;राजानं मां च प्रमाणं कृत्वा यत्र यद् अकुशलं पश्य्[असि तत् तदानीम् एवाश्राव्य्]अं त्वया&rdquo; इति । प्रव्रज्यायाः प्रत्यवसित <strong>उदास्थितः</strong>, स च प्रज्ञाशौचयुक्तः । सर्वान्नप्रदानसमर्थाया[ं भूमौ] प्रभूतहिरण्यान्तेवासिनः कर्म कारयेत् । कृषिकर्मफलाच् च सर्वप्रव्रजितानां ग्रासाच्छादना]वस्थान् प्रतिविदध्यात् । तेषां ये वृत्तिकामास् तान् उपजपेत्, एवम् &ldquo;एतेनैव वृत्तेन राजार्थश् चरितव्यो, भक्तवेतनकाले चोपस्थातव्यम्&rdquo; इति । सर्वप्रव्र[इताश् च स्वं स्वं व]र्गम् उपजपेयुः । कर्षको वृत्तिक्षीनः प्रज्ञाशौचयुक्तो <strong>गृहपति</strong>व्यञ्जनः स कृषिकर्म कुर्यात् । यथोक्तायां भूमाव् इति । वाणिजको वृत्तिक्षीणः प्रज्ञाशौचयुक्तो <strong>वैदेह</strong>कव्यञ्जनः । स वणिक्कर्म कुर्यात् प्रदिष्टायां भूमाव् इति समानं पूर्वेण । मुण्डो जटिलो वा वृत्तिकामस् <strong>तापस</strong>व्यञ्जनः । [स] नगराभ्याशे प्रभूतजटिलमुण्डान्तेवासी शाकं यवसमुष्टिं वा मासद्विमासान्तरितः प्रकाशम् अश्नीयात्, धर्मव्याजेन, गूढं च यथेष्टम् आहारम् । तापसव्यञ्जनान्तेवासिनश् चैनं सिद्धयोगैर् अर्चयेयुः, शिष्याश् चास्योपदिशेयुः लाभम् अग्निदाहं चोरभयं दुष्टवधबन्धनं विदेशप्रवृत्तिम्, &ldquo;इदम् अद्य श्वो वा भविष्यतीदं वा राजा करिष्यति&rdquo; इति । तद् अस्य गूढाः सत्त्रिणस् तत्प्रयुक्ताः सम्पादयेयुः । ये चास्य राज्ञो ऽवश्यं भर्तव्यास् ते लक्षणविद्याम् अङ्गविद्यां जम्भकविद्यां मायागतम् आश्रमधर्मं निमित्तज्ञानं चाधीयमानाः सत्त्रिणः स्युः । तत्र राजैतान् पञ्चसंस्था[न्] एतैर् मन्त्रिभिः सह स्वविषये परविषये चावस्थापयेत् । मन्त्रिपुरोहितसेनापतियुवराजदौवारिकान्तर्वंशिकादिषु श्रद्धेयदेशवेषशिल्पभाषाविदो जनपदापदेशेन सत्त्रिणः संचारयेत् । तथा कुब्जवामनकिरातमूकजडबधिरान्धछद्मनो नटनर्तकगायनादयश् च स्त्रियश् चाभ्यन्तरचारं विद्युः ।</p>
<p>&gt; वने वनचराः कार्याः श्रमणाटविकादयः ।<br>
&gt; परप्रवृत्तिज्ञानार्थाः शीघ्राश् चारपरंपराः ॥<br>
&gt; परस्य चैते बोद्धव्यास् तादृशैर् एव तादृशाः ।<br>
&gt; चारसंचारिणः संस्था गूढाश् चागूढसंज्ञिताः ॥</p>
<p>एवं पञ्चवर्गं परिकल्प्य परस्यात्मनश् चास्माद् एवं च वर्गान् मन्त्रिपुरोहितादीनाम् <strong>अन्रागापरागौ</strong> विद्यात् । तथा राज**मण्डलप्रचारः, **को माण्डलिकः संधिविग्रहादौ कस्मिन् प्रचारे वर्तत इति ॥ ७.१५४ ॥</p>
</details>
</div>
<blockquote>
<p><strong>मध्यमस्य प्रचारं च विजिगीषोश् च चेष्टितम् ।</strong><br>
<strong>उदासीनस्य चारं च शत्रोश् चैव प्रयत्नतः  ॥ ७.१५५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/155_madhyamasya_prachAram.md">
<details open><summary><h4>भारुचिः ...{Loading}...</h4></summary>
<p>एतस्मिन् राजमण्डल इमाश् चतस्रो जाजप्रकृतयो मुख्या भवन्ति, <strong>विजिगीषुर्</strong> <strong>अरिर् मध्य</strong> <strong>उदासीन</strong> इति । तत्रैतेषाम् एव यो राजप्रकृतिसंपन्नो ऽहम् एवेमां पृथिवीं जेष्य इत्य् अभ्युक्षितः स <strong>विजिगीषुर्</strong> उत्साहशक्तियोगात् । <strong>शत्रुस्</strong> त्रिविधः, सहजः [प्राकृतः कृत्रिमो भूम्यनन्तर इति । मध्यमः, अनयोर् अरिविजिगीष्वोर् असंहतयोर् निग्रहसमर्थः । उदासीनो ऽरिविजिगीषुमध्यमानाम् असंहतानाम् ॥ ७.१५५ ॥</p>
</details>
</div>
<blockquote>
<p><strong>एताः प्रकृतयो मूलं मण्डलस्य समासतः ।</strong><br>
<strong>अष्टौ चान्याः समाख्याता द्वादशैव तु ताः स्मृताः  ॥ ७.१५६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/156_etAH_prakRtayo.md">
<details open><summary><h4>भारुचिः ...{Loading}...</h4></summary>
<p><strong>एताः प्रकृतयो मण्डलस्य</strong> व्याख्याताः । अष्टौ चान्या आसां प्रकृतीनाम् एकैकस्याः प्रकृतेर् मित्रं मित्रमित्रं चेति द्वे द्वे प्रकृती उच्येते । एका अष्टौ चान्याः प्रसंख्याताः । एवम् उभयतो ऽपि द्वादश भवन्ति ॥ ७.१५६ ॥</p>
</details>
</div>
<blockquote>
<p><strong>अमात्यपुरराष्ट्रार्थदण्डाख्याः पञ्च चापराः ।</strong><br>
<strong>प्रत्येकं कथिता ह्य् एताः संक्षेपेण द्विसप्ततिः  ॥ ७.१५७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/157_amAtya-rAShTra-durgArtha-_daNDAkhyAH.md">
<details open><summary><h4>भारुचिः ...{Loading}...</h4></summary>
<p>इमा <strong>अमात्यपुरराष्ट्रकोशदण्डाख्याः</strong> <strong>पञ्चापराः</strong> <strong>प्रत्येकं</strong> द्वादशस्ववस्थिताः । एवं च द्वादशराजप्रकृतयः षष्टिर् अमात्यादिप्रकृतयः इति <strong>संक्षेपेण द्विसप्ततिः</strong> ॥ ७.१५७ ॥</p>
</details>
</div>
<blockquote>
<p><strong>अनन्तरम् अरिं विद्याद् अरिसेविनम् एव च ।</strong><br>
<strong>अरेर् अनन्तरं मित्रम् उदासीनं तयोः परम्  ॥ ७.१५८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/158_anantaram_arim.md">
<details open><summary><h4>भारुचिः ...{Loading}...</h4></summary>
<p>विजिगीषोर् भूम्य्<strong>अनन्तरम्</strong> <strong>अरिं विद्यात्</strong> । तथारिमित्रं मित्रमित्रं च । एवम् अपरभूम्यन्तरो विजिगीषोर् <strong>मित्रं</strong> भवति । <strong>उदासीनस् तयोः परः</strong> । अरिमित्रलक्षणं सहजकृत्रिमयोर् अपि द्रष्टव्यम् ॥ ७.१५८ ॥</p>
</details>
</div>
<blockquote>
<p><strong>तान् सर्वान् अभिसंदध्यात् सामादिभिर् उपक्रमैः ।</strong><br>
<strong>व्यस्तैश् चैव समस्तैश् च पौरुषेण नयेन च  ॥ ७.१५९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/159_tAn_sarvAn.md">
<details open><summary><h4>भारुचिः ...{Loading}...</h4></summary>
<p><strong>सामादिभिश्</strong> चतुर्भिः <strong>समस्तैर् व्यस्तैर्</strong> वा <strong>पौरुषेण नयेन</strong> वा केवलेन दण्डेन वा । केवलेन दण्डेनेति समासिकः षाड्गुण्यक्रम उच्यते ॥ ७.१५९ ॥</p>
</details>
</div>
<blockquote>
<p><strong>संधिं च विग्रहं चैव यानम् आसनम् एव च ।</strong><br>
<strong>द्वैधीभावं संश्रयं च षड्गुणांश् चिन्तयेत् सदा  ॥ ७.१६० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/160_sandhi~n_cha.md">
<details open><summary><h4>भारुचिः ...{Loading}...</h4></summary>
<p>अत्र हिरण्यादिनिबन्धन उभयानुग्र्हार्थः <strong>संधिः</strong> । तद्विपरीत <strong>विग्रहः</strong> । एकत्राभ्युच्चयो <strong>यानम्</strong> । उपेक्षणम् <strong>आसनम्</strong> । संधिविग्रहो[पादानं <strong>द्वैधीभावः</strong> । परा]र्पणं <strong>संश्रयः</strong> । एतान् <strong>षड्गुणांश् चिन्तयेत् सदा</strong> । एतेषां षण्णां यस्मिन् गुणे व्यवस्थितो मन्येताहं शक्ष्यामि दुर्गं कारयितुं हस्तिनो बन्धयितुं खनिं खानयितुं वणिक्[पथं प्रयोजयितुं शून्यनिवेशनं] कारयितुं कृषिं प्रयोजयितुं दारुवनं छेदयितुम् अदेवमातृकाणि च क्षेत्राणि बन्धयितुम् इत्य् एवमादीनि, परस्य च व्याहन्तुं वृद्धिविघातार्थम्, तद्गुणम् उपेयात् ॥ ७.१६० ॥</p>
<p><em>एवं च सति ।</em></p>
</details>
</div>
<blockquote>
<p><strong>आसनं चैव यानं च संधाय च विगृह्य च ।</strong><br>
<strong>कार्यं वीक्ष्य प्रयुञ्जीत द्वैधं संश्रयम् एव च  ॥ ७.१६१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/161_Asana~n_chaiva.md">
<details open><summary><h4>भारुचिः ...{Loading}...</h4></summary>
<p>संधायासनं विगृह्यासनं संधाय यानं विगृह्य यानं वा <strong>कार्यं वीक्ष्य प्रयुञ्जीत</strong> । तथा <strong>द्वैधं संश्रयम् एव च</strong> । परम् अतिसंधातुकामयोर् अरिविजिगीष्वोर् उपहन्तुम् अशक्तयोः संधायासनं विगृह्य वा । तत्र यदा पश्येत् &ldquo;स्वबलेनोत्सहे परं कर्शयितुम्, उत्साहयुक्ताश् च मे प्रकृतयः संहता विवृद्धाश् च स्वकर्मण्यव्याहताश् चरिष्यन्ति, परस्य वा प्रकृतयो लुब्धाः क्षीणाश् (?) च, यत उपजापेन शक्यास् त आत्मीकर्तुअम्&rdquo; इत्य् एवमादि, तदा विगृह्यासीत । विगृह्यासनहेत्वभावे संधायासीत । परस्माद् अभ्युच्चितः सर्वसंदोहवर्जं स्वराष्ट्रे कृतप्रतिविधानो विगृह्य यायात्, व्यसने वा परस्य प्र[कृ]तिक्षये क्प्र्कृतिकोपे वा, आक्रन्दासारबलाद् वा। विगृह्य यानहेत्वभावे तु पार्ष्णिग्राहं संधाय यायात्, संभूय वा यात्राफलांशकृतसंइत्क इत्य् एवमादि । समर्थो वा त्व् अरिं पार्ष्णिग्राहं च युगपद् विगृह्य यावत्, असमर्थो वा बलवता समाक्रान्तो दुर्गापाश्रयाद् द्वैधीभूतस् तिष्ठेत्, मध्यमम् उदासीनं वाश्रयेत्, यत्र वा पूर्वपुरुषोचिता गतिः, आसन्नसंबन्धो वा मित्राणि वा भूयांसि यत्र शक्तिमन्तो भवेयुस् तं संश्रयेत ॥ ७.१६१ ॥</p>
</details>
</div>
<blockquote>
<p><strong>संधिं तु द्विविधं विद्याद् राजा विग्रहम् एव च ।</strong><br>
<strong>उभे यानासने चैव द्वैधं संश्रयम् एव च  ॥ ७.१६२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/162_sandhin_tu.md">
<details open><summary><h4>भारुचिः ...{Loading}...</h4></summary>
<p>षड् अप्य् एते गुणाः समासतो द्विधा भिद्यन्ते । यतो ऽयम् उत्तरविवक्षार्थ उपन्यासः ॥ ७.१६२ ॥</p>
</details>
</div>
<blockquote>
<p><strong>समानयानकर्मा च विपरीतस् तथैव च ।</strong><br>
<strong>तदा त्व् आयतिसंयुक्तः संधिर् ज्ञेयो द्विलक्षणः  ॥ ७.१६३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/163_samAna-yAnakarmA_cha.md">
<details open><summary><h4>भारुचिः ...{Loading}...</h4></summary>
<p>संभूय यानं यस्य स <strong>समानयानकर्मा</strong> संधिः । त्वम् इतो याहि अहम् इति यास्यामीत्य् असमानयानकर्मा <strong>विपरीतः</strong> संधिः । तथा कोशादिलाभेनैकस्य तदात्वयुक्तः इतरस्य्<strong>आयतियुक्तः</strong> । एवं चायं <strong>द्विलक्षणः</strong> संपद्यते <strong>संधिः</strong> ॥ ७.१६३ ॥</p>
</details>
</div>
<blockquote>
<p><strong>स्वयंकृतश् च कायार्थम् अकाले काल एव वा ।</strong><br>
<strong>मित्रेण चैवापकृते द्विविधो विग्रहः स्म्र्तः  ॥ ७.१६४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/164_svayankRtash_cha.md">
<details open><summary><h4>भारुचिः ...{Loading}...</h4></summary>
<p>यदायम् उत्सहते स्वशक्त्या परं जेतुं तदा <strong>स्वयंक्र्तो</strong> <strong>विग्रहः</strong> । <strong>अकाले</strong> ऽप्य् उच्चयापेक्षया । यस्य परस्यामित्रस् तद्विजिगीषोर् मित्रम् । तेन यदा परस्यापक्रियते तद्विजिगिषोर् <strong>मित्रेणापकृते</strong> व्यसनिनि परे विपरीतो विग्रहः । सत्सु विग्रहकारणेषु तत्र यद्य् आसनं यदि यानं सर्वदा <strong>द्विविधो विग्रहः</strong> ॥ ७.१६४ ॥</p>
</details>
</div>
<blockquote>
<p><strong>एकाकिनश् चात्ययिके कार्ये प्राप्ते यदृच्छया ।</strong><br>
<strong>संहतस्य च मित्रेण द्विविधं यानम् उच्यते  ॥ ७.१६५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/165_ekAkinash_chAtyayike.md">
<details open><summary><h4>भारुचिः ...{Loading}...</h4></summary>
<p>परस्य व्यसने यदृच्छया, <strong>प्राप्ते आत्ययिके च कार्ये</strong>, <strong>एकाकिन</strong> एव यानं यद्य् असाव् एकाकी शक्नोति तं जेतुम् । <strong>संहतस्य मित्रेण</strong> । । । एवं <strong>द्विविधं यानम्</strong> ॥ ७.१६५ ॥</p>
</details>
</div>
<blockquote>
<p><strong>क्षीणस्य चैव क्रमशो दैवात् पूर्वकृतेन वा ।</strong><br>
<strong>मित्रस्य चानुरोधेन द्विविधं स्मृतम् आसनम्  ॥ ७.१६६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/166_xINasya_chaiva.md">
<details open><summary><h4>भारुचिः ...{Loading}...</h4></summary>
<p>साधुकारी चैव क्षयं गच्छति <strong>दैवाद्</strong>, अपरः <strong>पूर्वक्ष्तेन</strong> प्रमादेन तस्योभयथापि <strong>क्षीणस्या</strong>त्मसंवरणक्रियासनम्; यश् च परस्य शत्रुः स विजिगीषोर् मित्रं तस्मिन् क्षीणे तदनुरोधात् समर्थो ऽप्य् आसीत । एवं <strong>द्विविधम् आसनम्</strong> । &ldquo;मोहात् पूर्वकृतेन वा&rdquo; इत्य् अपरो हेतुपाठः ॥ ७.१६६ ॥</p>
</details>
</div>
<blockquote>
<p><strong>बलस्य स्वामिनश् चैव स्थितिः कार्यस्य सिद्धये ।</strong><br>
<strong>द्विविधं कीर्त्यते द्वैधंषाड्गुण्यगुणवेदिभिः  ॥ ७.१६७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/167_balasya_svAminash.md">
<details open><summary><h4>भारुचिः ...{Loading}...</h4></summary>
<p>बलवताभिभूतो दुर्गापाश्रयो द्विविधा बलं कृत्वा स्वकार्यसिद्धिं कुर्यात् । समर्थो वा परानुग्रहे निरण्यादिफलापेक्षया बलस्य केनचिद् अंशेन ऽन्यं राजानम् अनुगृह्णीयात् ॥ ७.१६७ ॥</p>
</details>
</div>
<blockquote>
<p><strong>अर्थसंपादनार्थं च पच्यमानस्य शत्रुभिः ।</strong><br>
<strong>साधुष्व् अव्यपदेशश् (?) च द्विविधः संश्रयः स्मृतः  ॥ ७.१६८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/168_arthasampAdanArtha~n_cha.md">
<details open><summary><h4>भारुचिः ...{Loading}...</h4></summary>
<p>महता परेण पीड्यमानस्य संश्रयः तत्संश्रितश् चैनं सर्वयत्नैस् तथात्मकार्यं संपादयेत् । <strong>साधुष्व् अव्यपदेशा</strong>र्थं पापिनापि । संश्रयकारणेनापदा संश्रयेत् । तत्संश्रितो हि समानानाम् अभिभवनीयस् तदा भवति ॥ ७.१६८ ॥</p>
</details>
</div>
<blockquote>
<p><strong>यदाधिगच्छेद् आयत्याम् आधिक्यं ध्रुवम् आत्मनः ।</strong><br>
<strong>तदात्वे चाल्पि[कां पीडां तदा संधिं] समाश्रयेत्  ॥ ७.१६९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/169_yadAvagachChed_AyatyAm.md">
<details open><summary><h4>भारुचिः ...{Loading}...</h4></summary>
<p>आयत्यपेक्षय्<strong>आल्पिकां पीडां <strong>कृत्वा</strong>त्मनः</strong> <strong>संधिं समाश्रयेत्</strong> ॥ ७.१६९ ॥</p>
</details>
</div>
<blockquote>
<p><strong>यदा प्रहृष्टा मन्येत सर्वास् तु प्रक्र्तीर् भृशम् ।</strong><br>
<strong>अभ्युच्चितं तदात्मानं तदा मन्येत् विग्रहम्  ॥ ७.१७० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/170_yadA_prahRShTA.md">
<details open><summary><h4>भारुचिः ...{Loading}...</h4></summary>
<p>वि[ग्रहार्थं दण्डादिसंपदाभ्युच्चि]तः स संतुष्टोपगृहीतप्रकृतिः संधिविग्रहं कुर्यात् ॥ ७.१७० ॥</p>
</details>
</div>
<blockquote>
<p><strong>यदा मन्येत भावेन हृष्टं पुष्टं स्वकं बलम् ।</strong><br>
<strong>परस्य विपरीतं च तदा यायाद् रिपुं प्रति  ॥ ७.१७१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/171_yadA_manyeta.md">
<details open><summary><h4>भारुचिः ...{Loading}...</h4></summary>
<p>प्रहृष्टपुष्टैः स्वकेवलकारणतः परस्य च विपरीते [सति] विगृह्य संधाय वा यायात् ॥ ७.१७१ ॥</p>
</details>
</div>
<blockquote>
<p><strong>यदा तु स्यात् परिक्षीणो वाहनेन बलेन च ।</strong><br>
<strong>तदासीत प्रयत्नेन शनकैः सात्वयन्न् अरिम्  ॥ ७.१७२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/172_yadA_tu.md">
<details open><summary><h4>भारुचिः ...{Loading}...</h4></summary>
<p>परिक्षीणे हिरण्यादीनां संधायात्मनो ऽभ्युच्चयं कुर्वन्न् आसीत, सान्त्वयन्न् अरिं सामोपप्रदानाभ्याम् ॥ ७.१७२ ॥</p>
</details>
</div>
<blockquote>
<p><strong>मन्येतारिं यदा राजा सर्वथा बलवत्तरम् ।</strong><br>
<strong>तदा द्विधा बलं कृत्वा साधयेत् कार्यम् आत्मनः  ॥ ७.१७३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/173_manyetA-riM_yadA.md">
<details open><summary><h4>भारुचिः ...{Loading}...</h4></summary>
<p>बलवताभिभूतो ऽशक्ये संधाने दुर्गापाश्रयो द्विधा कृत्वासीत ॥ ७.१७३ ॥</p>
</details>
</div>
<blockquote>
<p><strong>यदा परबलानां तु गमनीयतमो भवेत् ।</strong><br>
<strong>तदा तु संश्रयेत् क्षिप्रं धार्मिकं बलिनं न्र्पम्  ॥ ७.१७४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/174_yadA_parabalAnAm.md">
<details open><summary><h4>भारुचिः ...{Loading}...</h4></summary>
<p>द्वैधीभावम् अप्य् आश्रितो यद्य् आत्मधारणम् अशक्यं मन्यते ततः प्रागभिभवात् <strong>क्षिप्रम्</strong> एव <strong>बलिनं धार्मिकं</strong> च संश्रयेत् । तदभावे ऽन्यम् अपि गुणवन्तम् ॥ ७.१७४ ॥</p>
</details>
</div>
<blockquote>
<p><strong>निग्रहं प्रकृतीनां च कुर्याद् यो ऽरिबलस्य च ।</strong><br>
<strong>उपसेवेत तन् नित्यं सर्वयत्नैर् गुरुं यथा  ॥ ७.१७५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/175_nigraham_prakRtInAm.md">
<details open><summary><h4>भारुचिः ...{Loading}...</h4></summary>
<p>यासां <strong>प्रकृतीनां</strong> दोषेण गमनीयतमो जातस् तासां यो निग्रहे समर्थस् तद्<strong>अरिबलस्य च</strong>, तदा तं <strong>सर्वयत्नैर् गुरुं यथा</strong> निरुपरोधेन चेतसा परं सद्भावम् आश्रितः <strong>सेवेत</strong> ॥ ७.१७५ ॥</p>
</details>
</div>
<blockquote>
<p><strong>यदि तत्रापि संपश्येद् दोषं संश्रयकारितम् ।</strong><br>
<strong>सुयुद्धम् एव तत्रापि निर्वितर्कः समाचरेत्  ॥ ७.१७६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/176_yadi_tatrA-pi.md">
<details open><summary><h4>भारुचिः ...{Loading}...</h4></summary>
<p>बन्धुवत्संश्रयो हि महादोषो राज्ञाम् इत्य् एवं च यदि संश्रयगतिना सादयेत्, ततः <strong>सुयुद्धम् एव तत्रापि निर्वितर्कः समाचरेत्</strong> । दृश्यते ह्य् अल्पबलेनापि महाबलं जीयमानम् । अपि च युध्यतः पराजयो ऽपि स्वर्गप्राप्त्या विशिष्यते । दृष्टसंश्रयस् तु नामुत्र राध्यते ॥ ७.१७६ ॥</p>
<p><em>किं बहुना ।</em></p>
</details>
</div>
<blockquote>
<p><strong>सर्वोपायैस् तथा कुर्यान् नीतिज्ञः पृथ्वीपतिः ।</strong><br>
<strong>यथास्याभ्यधिका न स्युर् मित्रोदासीनशत्रवः  ॥ ७.१७७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/177_sarvopAyais_tathA.md">
<details open><summary><h4>भारुचिः ...{Loading}...</h4></summary>
<p>धनादिषु गन्धेन मित्रम् अपि शत्रुतां श्रयते, तथोदासीनशत्रौ तु का कथा । अत उक्तैर् उपायैस् तत्प्रवर्तनेने स्वान् प्रति भान्तम् आत्मानं मित्रादिभ्यो ऽधिकं कुर्यात्, न मित्रमुदासीनो वेत्य् आस्था कर्तव्या ॥ ७.१७७ ॥</p>
</details>
</div>
<blockquote>
<p><strong>आयतिं सर्वकार्याणां तदात्वं च विचारयेत् ।</strong><br>
<strong>अतीतानां च सर्वेषां गुणदोषौ च तत्त्वतः ॥ ७.१७८ ।</strong></p></blockquote>
<p>अनेकमुखत्वात् कार्याणां क्षणिकत्वाच् च तस्यां तस्याम् अवस्थायां तत्तत्कार्यम् आपद्यत इति सामान्यतः सर्वकार्यावधारणं दर्शयति ॥ ७.१७८ ॥</p>
<p><em>तस्मात् पुनर् एतद् एवम्, यस्मात् ।</em></p>
<blockquote>
<p><strong>आयत्यां गुणदोषज्ञस् तदात्व क्षिप्रनिश्चयः ।</strong><br>
<strong>अतीतकार्यशेषज्ञः शत्रुभिर् नाभिभूयते  ॥ ७.१७९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/179_AyatyA~N_guNa-doShajnas.md">
<details open><summary><h4>भारुचिः ...{Loading}...</h4></summary>
<p><strong>आयत्यां</strong> तावद् गुणदोषौ सर्वकार्येषु विज्ञेयौ; शेषावधृतिर् अनुष्ठानं च तस्य राजतन्त्रानुग्रहाय दोषपरिहारेणेति एवं च तत्शत्रुनिबर्हणं कवचम् इव सर्वकार्यानुगतं नित्यं विजिगीषुणा चिन्त्यम् ॥ ७.१७९ ॥</p>
</details>
</div>
<blockquote>
<p><strong>यथैनं नातिसंदध्युर् मित्रोदासीनशत्रवः ।</strong><br>
<strong>तथा सर्वं संविदध्याद् एष सामासिको नयः  ॥ ७.१८० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/180_yathainan_nA-bhisandadhyur.md">
<details open><summary><h4>भारुचिः ...{Loading}...</h4></summary>
<p>उपसंहारार्थः श्लोकः ॥ ७.१८० ॥</p>
</details>
</div>
<blockquote>
<p><strong>यदा तु यानम् आतिष्ठेद् अरिराष्ट्रं प्रति प्रभुः ।</strong><br>
<strong>तदानेन विधानेन यायाद् अरिपुरं शनैः  ॥ ७.१८१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/181_tadA_tu.md">
<details open><summary><h4>भारुचिः ...{Loading}...</h4></summary>
<p>यात्रोपन्यासश् चित्तप्रणिधानार्थः ॥ ७.१८१ ॥</p>
</details>
</div>
<blockquote>
<p><strong>मार्गशीर्षे शुभे मासे यायाद् यात्रां महीपतिः ।</strong><br>
<strong>फाल्गुनं वापि चैत्रं वा मासौ प्रति यथाबलम्  ॥ ७.१८२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/182_mArgashIrShe_shubhe.md">
<details open><summary><h4>भारुचिः ...{Loading}...</h4></summary>
<p>अत्र हि गच्छन् परस्य शारदं वासन्तं च सस्यम् उपहन्ति गच्छतश् च मार्गाः प्रचुरयवसोदका भवन्ति । तस्मात् शारदसस्यप्रायं जनपदं दीर्घकालं च <strong>यात्रां मार्गशीर्षे यायात्</strong> । फाल्गुनचैत्रमासयोर् वासन्तसस्यप्रायं दीर्घकालं च यात्राम् । तथा चतुरङ्गबलो मार्गशीर्षे यायात् । अश्वबलप्रायस् तु फाल्गुनचैत्रयोः ॥ ७.१८२ ॥</p>
</details>
</div>
<blockquote>
<p><strong>अन्येष्व् अपि तु कालेषु यदा पश्येद् ध्रुवं जयम् ।</strong><br>
<strong>तदा यायाद् विगृह्याइव व्यसने चोत्थिते रिपोः  ॥ ७.१८३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/183_anyeShv_api.md">
<details open><summary><h4>भारुचिः ...{Loading}...</h4></summary>
<p>हस्तिबलप्रायो वर्षास्व् अश्वबलप्रायं रिपुं गच्छेत् । एतस्मिन् हि स्वबलकाले गच्छतो राज्ञो ऽवश्यंभावी जयः । व्यसनं च रिपोर् यदा तदा कदाचिद् यायात् । शक्तो [यायाद् अ]नाक्रन्दं च ॥ ७.१८३ ॥</p>
</details>
</div>
<blockquote>
<p><strong>कृत्वा विधानं मूले तु यात्रिकं च यथाविधि ।</strong><br>
<strong>उपगृह्यास्पदं चैव चारं सम्यग् विधाय च  ॥ ७.१८४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/184_kRtvA_vidhAnam.md">
<details open><summary><h4>भारुचिः ...{Loading}...</h4></summary>
<p>प्रकृत्युपसंग्रहो ऽर्थमानाभ्यां लुब्धक्रुद्धाभिरक्षणं विशेषतः पार्ष्णिग्राहसंधानं जनप[दस्थापनं <strong>मूले विधानम्</strong>] । <strong>यात्रिकं च</strong> हस्त्यश्वादि । ये च परविषये दूष्यास् ते यातुर् <strong>आस्पदा</strong> भवन्ति, तांश् चात्मीकृत्य चारणं च परविषयप्रवृत्तिविज्ञानाय <strong>सम्यग् विधाय</strong> यथा चैतद् एवम् ॥ ७.१८४ ॥</p>
</details>
</div>
<blockquote>
<p><strong>संशोध्य [त्रिविधं] मार्गं षड्विधं च स्वकं बलम् ।</strong><br>
<strong>सांपरायिककल्पेन यायाद् अरिपुरं शनैः  ॥ ७.१८५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/185_saMshodhya_trividham.md">
<details open><summary><h4>भारुचिः ...{Loading}...</h4></summary>
<p>जाङ्गलातपाटविक**त्रिविधं मार्गं **पन्थानं यवसेन्धनोद[को]पादानवीरुध्[अविच्छेद्]आदिभिः <strong>संशोध्य, बलं च षड्विधं</strong> हस्त्यश्वरथपदातिविष्टिकरकोशाख्यं <strong>संशोध्य</strong> किम् अग्रहृतम् इत्य् एवमादिना संपरायिककल्पेन युयुत्सुकल्पेन यायात् ॥ ७.१८५ ॥</p>
</details>
</div>
<blockquote>
<p><strong>शत्रुसेविनि मित्रे च गूढे युक्ततरो भवेत् ।</strong><br>
<strong>गतप्रत्य्गते चैव स हि कष्टतरो रिपुः  ॥ ७.१८६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/186_shatrusevini_mitre.md">
<details open><summary><h4>भारुचिः ...{Loading}...</h4></summary>
<p>मित्रदुःखगतप्रत्यागतयोर् <strong>युक्ततरो</strong> भूत्वा सुतरां न विश्वसेत् ॥ ७.१८६ ॥</p>
</details>
</div>
<blockquote>
<p><strong>दण्डव्यूहेन तन्मार्गं यायात् तु शकटेन वा ।</strong><br>
<strong>वराहगरुडाह्यां वा सूच्या वा मकरेण वा॥ ७.१८७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/187_daNDavyUhena_tan.md">
<details open><summary><h4>भारुचिः ...{Loading}...</h4></summary>
<p>पुरस्तान् नायकः पश्चात् सेनापतिः स्वामी च मध्ये पार्श्वयोर् हस्तिनः ततो ऽश्वा इत्य् एष साम्ग्रामिको यानविधिः दीर्घः समविन्यासो <strong>दण्डव्यूहः</strong> सर्वतो भये कार्यः । सूचीमुखः पश्चाद् विस्तृतः <strong>शकटव्यूहः</strong> पृष्टततो भये योजयितव्यः । श्लक्ष्णमुखपश्चार्धो बृहन्मध्यो <strong>वराहव्यूहः</strong> पार्श्वतो भये प्रशस्यते । एतेन <strong>गरुडव्यूह</strong> व्याख्यातः । लघुसमुत्थानसैनिकं सूचीव्यूहः दीर्घः प्रवीरपुरुषमुखः, अग्रतो भये च सादिष्ठः । <strong>मकरव्यूहो</strong> मुखजघनयोः पृथुर् उभयतो भये प्रशस्यते ॥ ७.१८७ ॥</p>
</details>
</div>
<blockquote>
<p><strong>यतश् च भवम् आसङ्केत् ततो विस्तारेयेद् बलम् ।</strong><br>
<strong>पद्मेन चैव व्यूहेन निविशेत सदा स्वयम्  ॥ ७.१८८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/188_yatash_cha.md">
<details open><summary><h4>भारुचिः ...{Loading}...</h4></summary>
<p>सर्वथा प्रदर्शनम् एतत्- <strong>यतो भयं</strong> प्रपश्येत् तु <strong>ततो विस्तारेयेद् बलम्</strong> । सर्वत उदितेन <strong>पद्मव्यूहेन</strong> <strong>सदा निविशेत</strong> ॥ ७.१८८ ॥</p>
</details>
</div>
<blockquote>
<p><strong>सेनापतिबलाध्यक्षौ सर्वदिक्षु निवेशयेत् ।</strong><br>
<strong>यतश् च भयम् आशङ्केत् प्राचीनां कल्पयेद् दिशम्  ॥ ७.१८९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/189_senApati-balAdhyaxau_sarvadixu.md">
<details open><summary><h4>भारुचिः ...{Loading}...</h4></summary>
<p><strong>सेनापतिबलाध्यक्ष</strong>पुरुषाश् च सर्वत्र निविशेरन् । अनेकप्रकारास् त्व् अपरे कल्पिताः परान् जेष्यन्तीत्य् अतः पुरुषान् इति युज्यन्ते । गिरिं वनं वा पृष्ठतः कृत्वा भयसिशश् चाग्रतः तत्र युध्येयुः निविशेरन् वा ॥ ७.१८९ ॥</p>
</details>
</div>
<blockquote>
<p><strong>गुल्ंआंश् च स्थापयेद् आप्तान् कृतसंज्ञान् समन्ततः ।</strong><br>
<strong>स्थाने युद्धे च कुशलान् अभीरून् अविकारिणः  ॥ ७.१९० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/190_gulmAMsh_cha.md">
<details open><summary><h4>भारुचिः ...{Loading}...</h4></summary>
<p>विशेषतो गुलेष्व् एवंगुणाह् स्थाप्याः । ततो हि भयम् उत्पन्नं महते ऽनर्थाय भवति स्वबलेन ॥ ७.१९० ॥</p>
</details>
</div>
<blockquote>
<p><strong>संहतान् योधयेद् अल्पान् कामं विस्तारयेद् बहून् ।</strong><br>
<strong>सूच्या वज्रेण चैवैतान् व्यूहेन व्यूह्य योधयेत्  ॥ ७.१९१ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/191_saMhatAn_yodhayed.md">
<details open><summary><h4>भारुचिः ...{Loading}...</h4></summary>
<p><strong>अल्पाः संहताः</strong> परस्परापेक्षया युध्यन्तो न बिभ्यति । <strong>वज्रव्यूहस्</strong> त्रिधाव्यवस्थितः । <strong>सूची</strong>व्यूहो व्याख्यातः । सर्वे तु व्यूहा यथासामर्थ्यं कल्पयितव्याः ॥ ७.१९१ ॥</p>
</details>
</div>
<blockquote>
<p><strong>स्यन्दनाश्वैः समे युद्ध्येद् अनूपे नौद्विपैस् तथा ।</strong><br>
<strong>वृक्षगुल्मावृते चापैर् असिचर्मायुधैर् बलैः  ॥ ७.१९२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/192_syandanAshvaiH_same.md">
<details open><summary><h4>भारुचिः ...{Loading}...</h4></summary>
<p>सामर्थ्यदर्शनार्थो ऽयम् उपदेशः ॥ ७.१९२ ॥</p>
</details>
</div>
<blockquote>
<p><strong>कौरुक्षेत्रांश् च मत्स्यांश् च पाञ्चालाञ् शूरसेनजान् ।</strong><br>
<strong>दीर्घांल् लघूंश् चैव नरान् अग्रानीकेषु योधयेत्  ॥ ७.१९३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/193_kuruxetrAMsh_cha.md">
<details open><summary><h4>भारुचिः ...{Loading}...</h4></summary>
<p>एते हि पृथुवक्षस आजानुबाहवो द्विस्पृशो महावर्ष्माणश् च सेनामुखेष्व् ईषन्मनोघातं परेषां कुर्वन्ति ॥ ७.१९३ ॥</p>
</details>
</div>
<blockquote>
<p><strong>प्रहर्षयेद् बलं व्यूहं तांश् च सम्यक् प्रीक्षयेत् ।</strong><br>
<strong>चेष्टांश् चैव विजानीयाद् अरीन् योधयताम् अपि  ॥ ७.१९४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/194_praharShayed_balam.md">
<details open><summary><h4>भारुचिः ...{Loading}...</h4></summary>
<p>जये धर्मार्थो ऽवरजये विसर्जन इत्य् एवमादिना यथाभूतशास्त्रार्थप्रदर्शनेन <strong>प्रहर्षयेत्</strong> । युद्ध्यतां <strong>चेष्टाः</strong> प्रत्यक्षीकुर्यात् । चलचित्ता हि पुरुषा उपकुर्वाणस्याप्य् अपकुर्वन्ति ॥ ७.१९४ ॥</p>
</details>
</div>
<blockquote>
<p><strong>उपरुध्यारिम् आसीत राष्ट्रं चास्योपपीडयेत् ।</strong><br>
<strong>दूषयेच् चास्य सततं यवसान्नोदकेन्धनम् ॥ ७.१९५ ॥</strong><br>
<strong>भिन्द्याच् चैव तटाकानि प्राकारपरिखास् तथा ।</strong><br>
<strong>समवस्कन्दयेच् चैनं रात्रौ वित्रासयेत् च ॥ ७.१९६ ॥</strong><br>
<strong>उपजप्यान् उपजपेद् भुद्ध्येतैव च तत्कृतम् ।</strong><br>
<strong>युक्त च दैवे युध्येत जयप्रेप्सुर् अपेतभीः  ॥ ७.१९७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/197_upajapyAn_upajaped.md">
<details open><summary><h4>भारुचिः ...{Loading}...</h4></summary>
<p>दुर्गाश्रितस्याप्रतियुध्यत उपरोधविधिस् त्रिभिः शोकैः ॥ ७.१९५–९७ ॥</p>
</details>
</div>
<blockquote>
<p><strong>साम्ना दानेन भेदेन समस्तैर् उत वा पृथक् ।</strong><br>
<strong>विजेतुं प्रयतेतारीन् न युद्ध्येत कदाचन  ॥ ७.१९८ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/198_sAmnA_dAnena.md">
<details open><summary><h4>भारुचिः ...{Loading}...</h4></summary>
<p>तत्र <strong>साम</strong> द्विविधं वाक्प्रयोगश् चेष्टाप्रयोगश् चेति । वाक्प्रयोगो गुणवचनं हितवचनम् उपकारानुदर्शनवचनम् आत्मोपनिधानम् इत्य् एवमादि; चेष्टाप्रयोगः स्थिताञ्जलिदानं हस्तग्रहणमुखोपप्रदर्शनं स्वदारदर्शनं [मि]थः संकथनम् इत्य् एवमादि । <strong>दानं</strong> नानाविधैर् द्रव्यैः प्रीत्युत्पादन[प्रतिपादनम्] । <strong>भेद</strong> एकस्योपसंग्रहो ऽन्यस्य निरसनं भीषणं च । एतैस् त्रिभिर् उपायैः <strong>प्रयतेत</strong> जेतुम् ॥ ७.१९८ ॥</p>
</details>
</div>
<blockquote>
<p><strong>अनित्यो [विजयो यस्माद् दृश्यते युध्यमानयोः ।</strong><br>
<strong>पराजयश्] च संग्रामे तस्माद् युद्धं विवर्जयेत्  ॥ ७.१९९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/199_anityo_vijayo.md">
<details open><summary><h4>भारुचिः ...{Loading}...</h4></summary>
<p>जयपराजययोर् अनित्यत्वात् प्रयत्नतो युद्धं परिहरणीयम् । तस्माद् असंदिग्धः तनुर् अप्य् अर्थसंदिग्धान् महतो ऽपि श्रेयान् ॥ ७.१९९ ॥</p>
</details>
</div>
<blockquote>
<p><strong>त्रया[णाम् अप्य् उपाया]नां पूर्वोक्तानाम् असंभवे ।</strong><br>
<strong>तथा युध्येत संयत्तो विजयेत रिपून् यथ  ॥ ७.२०० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/200_trayANAm_apy.md">
<details open><summary><h4>भारुचिः ...{Loading}...</h4></summary>
<p>विजिगीषोः सामादीनां परिक्षये साधकत्वम् । तथा संदिग्धे विजये कामं युध्येत, यस्माज् जये ऽर्थः पराजये स्वर्ग इति । युद्धम् एव तत्र ज्यायः । यदार्थसंदिग्धः पराजयस् तदा निष्पतनं साधीयः- निर्गतो हि पुनः कार्यम् आसादयति ॥ ७.२०० ॥</p>
</details>
</div>
<blockquote>
<p><strong>जित्वा संपूजयेद् देवान् ब्राह्मणांश् चैव धार्मिकान् ।</strong><br>
<strong>प्रदद्यात् परिहारांश् च ख्यापयेद् अभयानि च ॥ ७.२०१ ॥</strong><br>
<strong>सर्वेषां तु विदित्वैषां समासेन चिकीर्षितम् ।</strong><br>
<strong>स्थापयेत् तत्र तद्वंश्यं कुर्याच् च समयक्रियाम् ॥ ७.२०२ ॥</strong><br>
<strong>प्रमाणान् च कुर्वीत तेषां धर्मान् यथोचितान् ।</strong><br>
<strong>रत्नैश् च पूजयेद् एतान् प्रधानपुरुषैः सह  ॥ ७.२०३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/203_pramANAni_cha.md">
<details open><summary><h4>भारुचिः ...{Loading}...</h4></summary>
<p>लब्द्यप्रशमनार्थास् तरयः श्लोकाः ॥ ७.२०१–०३ ॥</p>
</details>
</div>
<blockquote>
<p><strong>अदानम् अप्रियकरं दानं च प्रियकारकम् ।</strong><br>
<strong>अभीप्सितानाम् अर्थानां कालयुक्तं प्रशस्यते  ॥ ७.२०४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/204_AdAnam_apriyakaram.md">
<details open><summary><h4>भारुचिः ...{Loading}...</h4></summary>
<p>दानम् अदानं वा <strong>कालयुक्तं</strong> सुखयति । यथाकालं राज्ञा तद् अनुष्ठितं सर्वलोकसुखावहं भवति ॥ ७.२०४ ॥</p>
</details>
</div>
<blockquote>
<p><strong>सर्वं कर्मेदम् आयत्तं विधाने दैवमानुषे ।</strong><br>
<strong>तयोर् दैवम् अचिन्त्यं तु मानुषे विद्यते क्रिया  ॥ ७.२०५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/205_sarva~N_karmedam.md">
<details open><summary><h4>भारुचिः ...{Loading}...</h4></summary>
<p>यत् तावन् मानुषं फलं तत्पुरुषकर्म्<strong>आयत्तम्</strong> एव कृष्यादयः । अपि च प्राप्यते दैवात् पुत्रजन्मादिफलम् । तद् अपि दृष्टद्वारम् एव । अतो दृष्टम् एवोपायम् आश्रित्य सर्वकार्ये प्रयतितव्यम् । न दैवपरमो भूत्वासीत निरीह इति ॥ ७.२०५ ॥</p>
</details>
</div>
<blockquote>
<p><strong>सह वापि व्रजेद् युक्तः संधिं कृत्वा प्रयत्नतः ।</strong><br>
<strong>मित्रं हिरण्यं भूमिं वा संपश्यंस् त्रिविधं फलम्  ॥ ७.२०६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/206_saha_vApi.md">
<details open><summary><h4>भारुचिः ...{Loading}...</h4></summary>
<p>मित्रीकरणं त्व् इदं यातव्यस्य यात्राफलम्, जित्वा च तम् एव स्थापयेत् । सहकृतम् अभिरक्षन् मित्रीभूतो मित्रकार्यं काले करिष्यतीति भूमिहिरण्याभ्यां वा संधाय प्रतिनिवर्तेत ॥ ७.२०६ ॥</p>
</details>
</div>
<blockquote>
<p><strong>पार्ष्णिग्राहं च संप्रेक्ष्य तथाक्रन्दं च मण्डले ।</strong><br>
<strong>मित्राद् अथाप्य् अमित्राद् वा यात्राफलम् अवाप्नुयात्  ॥ ७.२०७ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/207_pArShNigrAha~n_cha.md">
<details open><summary><h4>भारुचिः ...{Loading}...</h4></summary>
<p>पार्ष्णिग्राहाक्रन्दानुबन्धम् अविक्ष्य हिरण्यादि यत्राफलं संगृह्णीयात् ॥ ७.२०७ ॥</p>
</details>
</div>
<blockquote>
<p><strong>हिरण्यभूमिं संप्राप्य पार्थिवो न तथैधते ।</strong><br>
<strong>यथा मित्रं ध्रुवं लब्ध्वा कृशम् अप्य् आयतिक्षमम् ॥ ७.२०८ ॥</strong><br>
<strong>धर्मज्ञं च कृतज्ञं च हृष्टप्रकृतिम् एव यत् ।</strong><br>
<strong>अनुरक्तं स्थिरारम्भं लघुमित्रं प्रशस्यते  ॥ ७.२०९ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/209_dharmajna~n_cha.md">
<details open><summary><h4>भारुचिः ...{Loading}...</h4></summary>
<p>भूमिहिरण्याभ्यां मित्रं ज्याय इति शोकद्वयेन तत्स्तुतिर् मित्रोपसंग्रहार्था ॥ ७.२०८–०९ ॥</p>
</details>
</div>
<blockquote>
<p><strong>प्राज्ञं कुलीनं शूरं च दक्षं दातारम् एव च ।</strong><br>
<strong>कृतज्ञं धृतिमन्तं च कष्टम् आहुर् अरिं बुधाः  ॥ ७.२१० ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/210_prAjna~N_kulInam.md">
<details open><summary><h4>भारुचिः ...{Loading}...</h4></summary>
<p>उपदेशप्रयोजनम्- ईदृशम् अरिं सर्वयत्नैर् विजिगीषुः संदध्यात् । येन सत्य् एवंगुण उच्छेतुं शक्यते, कर्शयितुं पीडयितुं वा । अत एवंविधं शत्रुं प्रयत्नतो मित्रीकुर्यात् ॥ ७.२१० ॥</p>
</details>
</div>
<blockquote>
<p><strong>आर्यता पुरुषज्ञानं शौर्यं करुणवेदिता ।</strong><br>
<strong>स्थौललक्ष्यं च सततम् उदासीनगुणोदयः  ॥ ७.२११ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/211_AryatA_puruShajnAnam.md">
<details open><summary><h4>भारुचिः ...{Loading}...</h4></summary>
<p><strong>उदय</strong>शब्दः समुदायवाची फलर्थस् तु न युज्यते, सामर्थ्यात् । अस्योपदेशप्रयोजनम्- एभिर् गुणैर् युक्तम् उदासीनं संश्रित्य कामं यथोक्तलक्षणेनाप्य् अरिणा विरुध्येत यात्राफलार्थम् । येनैवंगुण उदासीनः संश्रयकार्यं कर्तुं समर्थो भवति । अनेवंगुणस् तूदासीनो ऽप्य् अमित्रीभवति शत्रूपजापाद् अदृढप्रज्ञया तस्य ॥ ७.२११ ॥</p>
</details>
</div>
<blockquote>
<p><strong>क्षेम्यां सस्यप्रदां नित्यं पशुवृद्धिकरीम् अपि ।</strong><br>
<strong>परित्यजेन् नृपो भूमिम् आत्मार्थम् अविचारयन्  ॥ ७.२१२ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/212_xemyAM_sasyapradAm.md">
<details open><summary><h4>भारुचिः ...{Loading}...</h4></summary>
<p>यदा तु विजिगीषुर् यद् ईदृशपराभियोगाद् आपद्यात् उदासीनसंश्रयेणारेस् तदा <strong>क्षेम्यां सस्यप्रदाम्</strong> अपि <strong>नित्यं पशुवृद्धिकरीम् अपि परित्यजेन् नृपो भूमिम्</strong> इत्तंभूताम् अपि सतीम्, येन राजधर्मेष्व् एवं स्मर्यते ॥ ७.२१२ ॥</p>
</details>
</div>
<blockquote>
<p><strong>आपदर्थं धनं रक्ष्यं दारा रक्ष्या धनैर् अपि ।</strong><br>
<strong>आत्मा तु सततं रक्ष्यो दारैर् अपि धनैर् अपि  ॥ ७.२१३ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/213_Apadarthan_dhanam.md">
<details open><summary><h4>भारुचिः ...{Loading}...</h4></summary>
<p>सर्वपरित्यागेनाप्य् <strong>आत्मा सततं रक्ष्य</strong> इति । येन शक्यो ऽप्य् अयं धर्मविरुद्धम् अपि दारपरित्यागं कृत्वा भूयो राजत्वम् आपन्नो महद्धर्मानुष्ठानं कर्तुम् । अस्य दारोद्वाहेनर्ते तु राज्ञो नान्यस्य दारपरित्यागेनात्मसंरक्षणं कर्तुं युक्तम् । परित्यज्य हि दारान् किम् अन्यद् असौ करिष्यति सत्कर्म येनात्मानं पापयिष्यति लोकसंक्रोशं वा विधास्यति । तथा चोक्तम् &ldquo;लोकसंक्रुष्टम् एव च&rdquo; इति । आहितविज्ञानेन विन[ष्टधनेनापि धर्म् ऽस्तीत्य् उ]पासनादिभिर् अनेन, न राजधर्मोपदेशमात्रेण ॥ ७.२१३ ॥</p>
</details>
</div>
<blockquote>
<p><strong>सह सर्वाः समुत्पन्नाः प्रसमीक्श्यापदो [?] भृशम् ।</strong><br>
<strong>संयुक्तांश् च वियुक्तांश् च सर्वोपायान् सृजेद् बुधः  ॥ ७.२१४ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/214_saha_sarvAH.md">
<details open><summary><h4>भारुचिः ...{Loading}...</h4></summary>
<p>[<strong>सर्वाः समुत्पन्नाह्</strong> समीक्ष्य्]<strong>आपदो भृशम्</strong>, संयुक्तांश् च समस्तान् त्रीन् वा द्वौ वा वियुक्तांश् च प्रत्येकं <strong>सर्वोपायान्</strong> समादीन् <strong>सृजेद्</strong> विसृजेद् <strong>बुधः</strong> । न सहसा विषण्ण आसीतेत्य् अर्थः । स्वप्रकृतिभया[न्य् उप]क्षेपतस् तद् उपसंहरति ॥ ७.२१४ ॥</p>
</details>
</div>
<blockquote>
<p><strong>उपेतारम् उपेयं च सर्वोपायांश् च कृत्स्नशः ।</strong><br>
<strong>एतत् त्रयं समाश्रित्य प्रयतेतार्थसिद्धये  ॥ ७.२१५ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/215_upetAram_upeyam.md">
<details open><summary><h4>भारुचिः ...{Loading}...</h4></summary>
<p>आनन्त्याद् अवस्थानाम् इदं समासेन सर्वोपायप्रदर्शनम् आ[त्मरक्षार्थ्]अम् ॥ ७.२१५ ॥</p>
</details>
</div>
<blockquote>
<p><strong>एवं सर्वम् इदं राजा सह संमन्त्र्य मन्त्रिभिः ।</strong><br>
<strong>व्यायम्याप्लुत्य मध्याह्ने भोक्तुम् अन्तःपुरं व्रजेत्  ॥ ७.२१६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/216_evaM_sarvam.md">
<details open><summary><h4>भारुचिः ...{Loading}...</h4></summary>
<p>उपसंहारार्थः श्लोकः ॥ ७.२१६ ॥</p>
</details>
</div>
<blockquote>
<p><strong>तत्रात्मभूतैः कालज्ञैर् अहार्यैः परिचार[कैः।</strong><br>
<strong>सुपरीक्षित्]अम् अन्नाद्यम् अद्यान् मन्त्रैर् विषापहैः ॥ ७.२१७ ॥</strong><br>
<strong>विषघ्नैर् उदकैश् चास्य सर्वद्रव्याणि योजयेत् ।</strong><br>
<strong>विषघ्नानि च रत्नानि नियतो धारयेत् सदा ॥ ७.२१८ ॥</strong><br>
<strong>परीक्षिताह् स्त्रिय[श् चैनं व्यञ्जनोदक]धूपनैः ।</strong><br>
<strong>वेषाभरणसंयुक्ताः स्पृशेयुः सुसमाहिताः ॥ ७.२१९ ॥</strong><br>
<strong>एवं प्रयत्नं कुर्वीत यानशय्याशनासनैः ।</strong><br>
<strong>स्नाने प्रसाधने चैव स चालंकारिके[चु च ॥ ७.२२० ॥</strong><br>
<strong>भुक्तवान् विहरेच् चैवं स्त्रीभिर् अन्तःपुरे सह ।</strong><br>
<strong>विहृत्य च यथाकालं पुनः कार्याणि चिन्तयेत् ॥ ७.२२१ ॥</strong><br>
<strong>अलंकृतश् च संपश्येद् आयुधीयं पुनर् जनम् ।</strong><br>
<strong>वाहनानि च सर्वाणि शस्त्राण्य् आभरणानि च ॥ ७ २२२ ॥</strong><br>
<strong>संध्यां चोपास्य शृणुयाद् अन्तर्वेश्मनि शस्त्रभृत् ।</strong><br>
<strong>रहस्याख्यायिनां चैव प्रणिधीनां च चेष्टितम् ॥ ७ २२३ ॥</strong><br>
<strong>गत्वा कक्ष्यान्तरं त्व् अन्यत् समनुज्ञाप्य तं जनम् ।</strong><br>
<strong>प्रविशेद् भोजनार्थं च स्त्रीवृतो ऽन्तःपुरं पुनः ॥ ७.२२४ ॥</strong><br>
<strong>तत्र भुक्त्वा पुनः किंचित् तूर्यघोषैः प्रहर्षितः ।</strong><br>
<strong>संविशेच् च यथाकालम् उत्तिष्ठेच् च गतक्लमः ॥ ७.२२५ ॥</strong><br>
<strong>एतद् वृत्तं समातिष्ठेद् अरोगः पृथिवीपतिः ।</strong><br>
<strong>अस्वस्थः सर्वम् एतत् तु भृत्येषु विनिवेशयेत्  ॥ ७.२२६ ॥</strong></p></blockquote>
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/07/226_etadvidhAnam_AtiShThed.md">
<details open><summary><h4>भारुचिः ...{Loading}...</h4></summary>
<p><strong>व्यायम्याप्लुत्येत्य्</strong> अत आरभ्य वैहारिकात्मसंरक्षणार्था एकादशस्लोकाः प्रसिद्धा इति कृत्वा न व्याख्यायन्ते । एवं प्रतिविहितराज्यतन्त्रः कृतात्मरक्षश् च राजा व्यवहारान् संपश्येत् प्रजानां कार्यसिद्धये ॥ ७.२१७–२६ ॥</p>
<p><strong>इति ऋजुविमलस्य कृतौ मनुशास्त्रविवरणे</strong></p>
<p><strong>सप्तमो ऽध्यायः ॥</strong></p>
</details>
</div>

  </div>
</article>


        

        



    <aside class="card border noPrint" id="section-tree-item-dharmaH_smRtiH_manuH_bhAruchiH_07_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/smRtiH/manuH/bhAruchiH/07/">०७ </a>
            <a data-toggle="collapse" href="#section-tree-item-body-dharmaH_smRtiH_manuH_bhAruchiH_07_md" role="button" aria-expanded="false" aria-controls="section-tree-item-body-dharmaH_smRtiH_manuH_bhAruchiH_07_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_smRtiH_manuH_bhAruchiH_07_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०७</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
