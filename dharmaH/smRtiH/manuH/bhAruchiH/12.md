+++
title = "१२"

+++


**द्वादशो ‘ध्यायः**

> **चातुर्वर्ण्यस्य कृत्स्नो ऽयम् उक्तो धर्मस् त्वयानघ ।**  
> **कर्मणां फलनिर्वृत्तिं शंस नस् तत्त्वतः पराम्  ॥ १२.१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/001_chAturvarNyasya_kRtsno.md">
<details open><summary><h4>भारुचिः ...{Loading}...</h4></summary>


ननु **चातुर्वर्णस्य** वचनाद् इहाश्रमधर्मव्युदास इति । न व्युदासः, जातेर् अविनाशाद् अनपायाच् चाश्रमधर्मा अपि वर्णधर्मा एव । तथा च कृत्वोक्तम्- "भगवान् सर्ववर्णानां यथावद् अनुपूर्वशः" इत्य् एवमादि । अस्य प्रतिवचनम् "वर्णधर्मान् निबोधत" इति । **कृत्स्न**वचनं चात्र प्रायश्चित्ताभिधानापेक्षम् । येनास्मिन् सत्य् अस्य धर्मशास्त्रस्य समस्तपुरुषार्थसाधकत्वं भवति । वाक्यत्रये चादृष्ट्पुरुषार्थसमाप्तिः । यथा- इदं कर्तव्यम्, इदम् अकर्तव्यम्, मोहाद् अकुसलकर्मनिमित्ते च कदाचित् प्रतिषेधशास्त्रव्यतिक्रमे सतीदं प्रायश्चित्तम् अनुष्टेयम् इति । अत्र दृष्टार्था पुरुषार्थसमाप्तिः, आयुर्वेदवत् । अतो युक्तम् इदम् आह प्रायश्चित्ताभिधानापेक्षं **कृत्स्न**ग्रहणम्, न तु यत् पूर्वम् उक्तम् "एष वो ऽभिहितो धर्मो ब्राह्मणस्य चतुर्विधः" इत्य् एवमादि । "कर्मणां फलनिर्वृत्तिम्" इति चैतत् प्रायश्चित्ते ऽननुष्ठिते इयम् इति प्रकरणसामर्थ्यात् अकुशलधर्मापेक्षं प्रधानतो विज्ञेयम् । एवं च सतीदं महतो ऽनर्थलक्षणस्याधर्मविपाकस्य नरकादिस्थानेषु यातनाप्रदर्शनं प्रायश्चित्तानुष्ठानशेषतया कल्पिष्यते । लघूपायसाध्यत्वाद् धर्मक्षयस्य प्रायश्चित्तोपदेशः पुरुषार्थकारी संपद्यते । एवं च तदुपन्यासपर एवायं श्लोको वेदितव्यः ॥ १२.१ ॥
</details>
</div>


> **स तान् उवाच धर्मात्मा महर्षीन् मानवो भृगुः ।**  
> **अस्य सर्वस्य शृणुत कर्मयोगस्य निर्णयम्  ॥ १२.२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/002_sa_tAn.md">
<details open><summary><h4>भारुचिः ...{Loading}...</h4></summary>


प्रतिज्ञाश्लोकः । **कर्म**शब्दश् च साधारणो ऽपि सन्न् अयम् अधर्मार्थप्रधानः प्रकरणाद् विज्ञेयः । तथा चोक्तं पुरस्ताद् इति ॥ १२.२ ॥
</details>
</div>


> **शुभाशुभफलं कर्म मनोवाग्देहसंभवम् ।**  
> **कर्मजा गतयो नॄणाम् उत्तमाधममध्यमाः  ॥ १२.३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/003_shubhAshubha-phala~N_karma.md">
<details open><summary><h4>भारुचिः ...{Loading}...</h4></summary>


**मनोवाग्देह**कारणं च संकल्पोक्तिक्रियारूपं कर्मद्विप्रकारं कुशलाकुशलतया भिन्नानां गतीनां निमित्तम् । एवं च सति **शुभ**ग्रहणाद् अत्र धर्मनिर्देशो ऽपि प्रायश्चित्तप्रकरणशेष एव प्रणाडिकया विज्ञेयः ॥ १२.३ ॥
</details>
</div>


> **तस्येह त्रिविधस्यापि त्र्यधिष्ठानस्य देहिनः ।**  
> **दशलक्षणयुक्तस्य मनो विद्यात् प्रवर्तकम्  ॥ १२.४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/004_tasyeha_trividhasyA-pi.md">
<details open><summary><h4>भारुचिः ...{Loading}...</h4></summary>


**त्रिविधस्यो**त्तममध्यमजघन्यस्य, **त्र्यधिष्ठानस्य** कायवाङ्मनोनिमित्तस्य, **मनः प्रवर्तकम्** । येन नासंकल्पितं मनसा पुरुषः शक्नोति वक्तुं कर्तुं वा ॥ १२.४ ॥
</details>
</div>


> **परद्रव्येष्व् अभिध्यानं मनसानिष्टचिन्तनम् ।**  
> **वितथाभिनिवेशश् च त्रिविधं कर्म मानसम्  ॥ १२.५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/005_paradravyeShv_abhidhyAnam.md">
<details open><summary><h4>भारुचिः ...{Loading}...</h4></summary>


परद्रव्यापहारबुद्धिः । अन्यस् त्व् आह- ममाप्य् एतत् स्याद् इत्य् एतत् **परद्रव्याभिध्यानम् ।** तच् चैतत् परिपेलवन् । **मनसानिष्टं** नाम प्राणिनां जिघांसा । वितथाभिनिवेशो धर्माध्यस्तित्वादिषु । तथा च व्यासः-
</details>
</div>


> अनभिध्या परस्वेषु सर्वसत्त्वेषु सौहृदम् ।  
> कर्मणां फलम् अस्तीति त्रिविधं कर्म संस्मरेत् ॥ इति ॥ १२.५ ॥  
> **पारुष्यम् अनृतं चैव पैशुन्यं चापि सर्वसः ।**  
> **असंबन्धप्रलापश् च वाङ्मयं स्याच् चतुर्विधम्  ॥ १२.६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/006_pAruShyam_anRtam.md">
<details open><summary><h4>भारुचिः ...{Loading}...</h4></summary>


सत्यानृतविपरीतोद्देशादि तथाख्यः । एतद्विपरीतास् तु शुभाः प्रियं सत्यं हितं स्वाध्यायश् चेति ॥ १२.६ ॥
</details>
</div>


> **अदत्तानाम् उपादानं हिंसा चैवाविधानतः ।**  
> **परदारोपसेवा च शारीरं त्रिविधं स्मृतम्  ॥ १२.७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/007_adattAnAm_upAdAnam.md">
<details open><summary><h4>भारुचिः ...{Loading}...</h4></summary>


अयम् अधर्मः यो धर्माख्यतो (?) विपरीत्[ओ दत्ता]दानं परित्राणम् इन्द्रियसंयमश् चेति । इयं मनोगाग्देहसाधना दशविधा प्रवृत्तिः । कुशलाकुशलविभागेन तु विंशतिप्रकारः । तथा चोभयथा प्रदर्शितेति ॥ १२.७ ॥
</details>
</div>


> **मानसं मनसैवायम् उपभुङ्क्ते शुभाशुभम् ।**  
> **वाचा वाचा कृतं कर्म कायेनैव च कायिकम्  ॥ १२.८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/008_mAnasam_manasaivA-yam.md">
<details open><summary><h4>भारुचिः ...{Loading}...</h4></summary>


परस्य मनस्तापजनको मानसम् एव कुःखं प्राप्नोति । एवं वागपचारे मौक्यगद्गदादिनिमित्तं दुःखम् । काये ऽपि चैषैव योजना । साधनानुरूप्येणैवम् अनिष्टफलप्रदर्शनं तन्निवृत्त्यर्थम् उत्तरार्थं वा ॥ १२.८ ॥
</details>
</div>


> **शरीरजैः कर्मदोषैर् याति स्थावरतां नरः ।**  
> **वाचिकैः पक्षिमृगतां मानसैर् अन्त्यजातिताम्  ॥ १२.९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/009_sharIrajaiH_karmadoShair.md">
<details open><summary><h4>भारुचिः ...{Loading}...</h4></summary>


शास्त्रन्यायविरोधे नेदं हेतुफलसंबन्धप्रदर्शनम्, किं तर्हि त्रिसाधनस्याधर्मस्यानन्तरश्लोकोक्तस्य गुरुलघुत्वप्रदर्शनम् । विसेषतो गुरोर् अधर्मस्य परिहारार्थण्ं ज्ञेयम् । प्रायस्चित्तशेषं वा प्रकरणात् । **मृग**ग्रहणं च सर्वतिर्यग्जातिप्रदर्शनार्थम् ॥ १२.९ ॥
</details>
</div>


> **वाग्दण्डो ऽथ मनोदण्डः कायदण्डश् च ते त्रयः ।**  
> **यस्यैते नियता बुद्धौ त्रिदण्डीति स उच्यते  ॥ १२.१० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/010_vAgdaNDo.atha.md">
<details open><summary><h4>भारुचिः ...{Loading}...</h4></summary>


त्र्यधिष्ठाना एव दण्डास् त्रयः ॥ १२.१० ॥
</details>
</div>


> **त्रिदण्डम् एतं निक्षिप्य सर्वभूतेषु मानवः ।**  
> **कामक्रोधौ च संयम्य ततः सिद्धिं निगच्छति  ॥ १२.११ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/011_tridaNDam_etan.md">
<details open><summary><h4>भारुचिः ...{Loading}...</h4></summary>


**त्रिदण्डम् एतं निक्षिप्य** स्वात्मन्य् उपसंहृत्य **सर्वभूतेष्व्** अवस्थितम् उपघातहेतुत्वेन **मानवः सिद्धिं निगच्छतीति** विवक्षितम् इति । इदं त्रिदण्डोपसंहरस्य करणं दर्सयति । कामक्रोधसंयमपूर्वकस् त्रिदण्ड्ōपसंहारः क्र्तो भवति । तदुपसंहाराच् च ततो ऽनन्तरं **सिद्धिं निगच्छतीत्य्** अयम् अस्य फलनिर्देसः । **मानव**ग्रहणाच् च पुरुषधर्मत्वं त्रिदण्डोपसंहारस्य दर्शयति । इदानीं कामक्रोधसंयमेन यस्य त्रिदण्डोपसंहारात् सिद्धिः, तं सर्वधर्माधिकारपुरुषं प्रदर्शयितुकाम इदम् आह ॥ १२.११ ॥
</details>
</div>


> **यो ऽस्यात्मनः कारयिता तं क्षेत्रज्ञं प्रचक्षते ।**  
> **यः करोति तु कर्माणि स भूतात्मोच्यते बुधैः  ॥ १२.१२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/012_yo.asyAtmanaH.md">
<details open><summary><h4>भारुचिः ...{Loading}...</h4></summary>


अस्य शरीरस्य क्रियायां प्रवर्तयिता **क्षेत्रज्ञः** । शरीरे चात्मशब्दो गौणः, आत्मार्थत्वात् । शिरह्पाण्यादिलक्षणस् तु भूतसंघातो ऽन्नरसमयः शरीराख्यः कर्ता **भूतात्मा** स उच्यते, भूतकार्यत्वात् ॥ १२.१२ ॥
</details>
</div>


> **जीवसंज्ञो ऽन्तरात्मान्यः सहजः सर्वदेहिनाम् ।**  
> **येन वेदयते सर्वं सुखं दुःखं च जन्मसु  ॥ १२.१३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/013_jIvasanjno.antarAtmAnyaH.md">
<details open><summary><h4>भारुचिः ...{Loading}...</h4></summary>


**येनेति** तृतीयया कारणोपदेशात् मन इदं विज्ञेयम् अन्तःकरणत्वात् । जीवशब्देनेति । आत्मग्रहणं चामोक्षप्राप्तेर् आ प्रलयाच् च तदवियोगो यस्मात् । एवं च तस्य कारणनिर्देशो येन वेदयते क्षेत्रज्ञः सुखदुःखम् इति । बुद्धिर् इत्य् अपरे । श्रोत्रादिप्राणादिसमूहो लिङ्गाख्य इत्य् अन्ये । अन्तःकरणपक्षे च क्षेत्रज्ञस्योपलब्धौ कारणम् इदं निर्दिश्यत इत्य् अविप्रतिपत्तिः ॥ १२.१३ ॥
</details>
</div>


> **ताव् उभौ भूतसंपृक्तौ महान् क्षेत्रज्ञ एव च ।**  
> **उच्चावचेषु भूतेषु स्थितं तं व्याप्य तिष्ठतः  ॥ १२.१४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/014_tAv_ubhau.md">
<details open><summary><h4>भारुचिः ...{Loading}...</h4></summary>


**महच्**छब्देन तद् एवान्तःकरणं गृह्यते लिङ्गादिशब्दपर्यायः । **क्षेत्रज्ञस्** तु कामाधिकारपुरुषः सुखदुःखोपभोक्ता । **उच्चावचेषु भूतेष्व्** औत्तराधर्येण व्यवस्थितेष्व् इत्य् अर्थः । बहुलपर्यायो वायम् **उच्चावच**सब्दः । बहुष्व् इत्य् अर्थः, स्थितं तं परमात्मानं चेतनाचेतनव्यतिरिक्तम् उपरिष्टाद् वक्ष्यमाणम् । व्याप्य तिष्ठतः संश्रय इत्य् अर्थः । तथा च व्यासः-
</details>
</div>


> [द्वाव् इमौ पुरुषौ लोके क्षरश् चाक्षर एव च ।  
> क्षरः सर्वाणि भूतानि कूटस्थो ऽक्षर उच्यते ॥  
> उत्तमः पुरुषस् त्व् अन्यः परमात्मेत्य् उदाहृतः ।  
> यो लोकत्रयम् आविश्य बिभर्त्य् अव्यय ईश्वरः ॥ इति ॥ १२.१४ ॥  
> **असङ्ख्या मूर्तयस् तस्य निष्पतन्ति शरीरतः ।**  
> **उच्चावचानि भूतानि सततं चेष्टयन्ति याः]  ॥ १२.१५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/015_asankhyA_mUrtayas.md">
<details open><summary><h4>भारुचिः ...{Loading}...</h4></summary>


**उच्चावचानि भूतानि सततं** [याः **असङ्ख्या मूर्तीश् चेष्टयन्ति** ताः] तस्य परमात्मनो **निष्पतन्ति शरीरतः** प्रधानाद् इत्य् उक्तम् । **मूर्तयः** कार्यकारणानि क्षेत्रज्ञस्य भोगसाधनानि । औपनिषदास् तु परमात्मानम् एव शरीरशब्देनाहुः ॥ १२.१५ ॥
</details>
</div>


> **पञ्चभ्य एव मात्राभ्यः प्रेत्य दुष्कृतीनाम् नृणाम् ।**  
> **शरीरं यातनार्थीयम् अन्यद् उत्पद्यते ध्रुवम्  ॥ १२.१६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/016_panchabhya_eva.md">
<details open><summary><h4>भारुचिः ...{Loading}...</h4></summary>


पञ्चभ्यो भूतमात्राभ्यः स्थूलं यातनाक्षमं नरकादिष्व् अन्यच् छरीरम् उपपद्यते । कुतो ऽन्यत् । सूक्ष्माल् लिङ्गात् ॥ १२.१६ ॥
</details>
</div>


> **तेनानुभूय ता यामीः सरीरेण तु यातनाः ।**  
> **तास्व् एव भूतमात्रासु प्रलीयन्ते विभागशः ॥ १२.१७ ॥**  
> **सो ऽनुभूयासुखोदर्कान् दोषान् विषयसङ्गजान् ।**  
> **व्यपेतकल्मषो ऽभ्येति ताव् एवोभौ महौजसौ  ॥ १२.१८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/018_so.anubhUyA-sukhodarkAn.md">
<details open><summary><h4>भारुचिः ...{Loading}...</h4></summary>


महत् परमात्मानौ ॥ १२.१७–१८ ॥
</details>
</div>


> **तौ धर्मं पस्यतस् तस्य पापं चातन्द्रितौ सह ।**  
> **याभ्यां प्राप्नोति संपृक्तः प्रेत्येह च शुभाशुभम्  ॥ १२.१९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/019_tau_dharmam.md">
<details open><summary><h4>भारुचिः ...{Loading}...</h4></summary>


तौ च तत्कृतां धर्मगतिं दृष्ट्वा ॥ १२.१९ ॥
</details>
</div>


> **यद्य् आचरति धर्मं स प्रायशो ऽधर्मम् अल्पशः ।**  
> **तैर् एव चावृतो भूतैः स्वर्गे सुखम् उपाश्नुते ॥ १२.२० ॥**  
> **यदि तु प्रायशो ऽधर्मं सेवते धर्मम् अल्पशः ।**  
> **तैर् भूतैः स परित्यक्तो यामीः प्राप्नोति यातनाः  ॥ १२.२१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/021_yadi_tu.md">
<details open><summary><h4>भारुचिः ...{Loading}...</h4></summary>


अधर्मभूयस्त्वात् ।
</details>
</div>


> **यामीस् ता यातनाः प्राप्य स जीवो वीतकल्मषः ।**  
> **तान्य् एव पञ्चभूतानि पुनर् अभ्येति भागशः  ॥ १२.२२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/022_yAmIs_tA.md">
<details open><summary><h4>भारुचिः ...{Loading}...</h4></summary>


पुनर् अस्य कर्मजस्य शरीरस्य प्रतिपत्त्यर्थं ता एव पञ्चभूतमात्रा अब्येति । येन न ताभिर् विना पुरुषस्योपभोगः संभवति ॥ १२.२२ ॥
</details>
</div>


> **एतां दृष्ट्वास्य जीवस्य गतिं स्वेनैव चेतसा ।**  
> **धर्मतो ऽधर्मतश् चैव धर्मे दद्यात् सदा मनः  ॥ १२.२३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/023_etA_dRShTvAsya.md">
<details open><summary><h4>भारुचिः ...{Loading}...</h4></summary>


&gt; **एतां दृष्ट्वास्य जीवस्य गतिं स्वेनैव चेतसा ।**

शास्त्रसंस्कृतेनेत्य् अर्थः ।

&gt; **धर्मतो ऽधर्मतश् चैव धर्मे दद्यात् सदा मनः  ॥ १२.२३ ॥**

एतच् च प्रकरणं प्रायश्चित्त[शेषतय्]आ विज्ञेयम् । अथ वा कृत्स्नशास्त्रशेषतयैव विज्ञेयम् । यस्माद् अत्रेष्टानिष्टफलप्रदर्शनम् अधर्मपरिहाराय धर्मस्वीकरणाय चार्थात् संभवति ॥ १२.२३ ॥
</details>
</div>


> **सत्त्वं रजस् तमश् चैव त्रीन् विद्याद् आत्मनो गुणान् ।**  
> **यैर् व्याप्येमान् स्थितो भावान् महान् सर्वान् अशेषतः  ॥ १२.२४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/024_sattvaM_rajas.md">
<details open><summary><h4>भारुचिः ...{Loading}...</h4></summary>


सत्त्वादीनाम् आत्मगुणत्वं वक्ष्यति । सत्त्वं ज्ञानं तमो ऽज्ञानम् इत्य् एवमादि । ज्ञानादयस् च पुरुषधर्मा यतः सत्त्वादीनाम् आत्मगुणत्वम् उच्यते, अधिकृतधर्माधर्मापेक्षया । अपरे त्व् आहुः — सत्त्वादीनाम् अनात्मगुणानाम् अपि तद् अर्थत्वाद् आत्मगुणम् इदम् उच्यते, प्रधानं चेहात्मशब्देनोच्यते ॥ १२.२४ ॥
</details>
</div>


> **यो यदैषां गुणो देहे साकल्येनातिरिच्यते ।**  
> **स तदा तद्गुणप्रायं तं करोति शरीरिणम्  ॥ १२.२५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/025_yo_yadaiShAm.md">
<details open><summary><h4>भारुचिः ...{Loading}...</h4></summary>


पूर्वकर्मास्रयवशात् कस्यचित् कदाचिद् अत्रातिरेको भवति ॥ १२.२५ ॥
</details>
</div>


> **सत्त्वं ज्ञानं तमो ऽज्ञानं रागद्वेषौ रजः स्मृतम् ।**  
> **एतद् व्याप्तिमद् एतेषां सर्वभूताश्रितं वपुः  ॥ १२.२६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/026_sattva~n_jnAnam.md">
<details open><summary><h4>भारुचिः ...{Loading}...</h4></summary>


सत्त्वादीनाम् इदं लक्षणं सर्वप्राणिषु ॥ १२.२६ ॥
</details>
</div>


> **तत्र यत् प्रीतिसंयुक्तं किंचिद् आत्मनि लक्षयेत् ।**  
> **प्रशान्तम् इव शुद्धाभं सत्त्वं तद् उपधारयेत्  ॥ १२.२७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/027_tatra_yat.md">
<details open><summary><h4>भारुचिः ...{Loading}...</h4></summary>


कर्मप्रवृत्त्येयं समासतः सत्त्ववृत्तिर् आत्मसंवेद्योच्यते ॥ १२.२७ ॥
</details>
</div>


> **यत् तु दुःखसमायुक्तम् अप्रीतिकरम् आत्मनः ।**  
> **तद् रजो ऽप्रतिघं विद्यात् सततं हारि देहिनाम्  ॥ १२.२८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/028_yat_tu.md">
<details open><summary><h4>भारुचिः ...{Loading}...</h4></summary>


अत्रापि पूर्ववद् अर्थसमायोजना ॥ १२.२८ ॥
</details>
</div>


> **यत् तु स्यान् मोहसंयुक्तम् अव्यक्तं विषयात्मकम् ।**  
> **अप्रतर्क्यम् अविज्ञेयं तमस् तद् उपधारयेत्  ॥ १२.२९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/029_yat_tu.md">
<details open><summary><h4>भारुचिः ...{Loading}...</h4></summary>


तमोवृत्तिर् अपि पूर्ववद् विज्ञेया ॥ १२.२९ ॥
</details>
</div>


> **त्रयाणाम् अपि चैतेषां गुणानां यः फलोदयः ।**  
> **अग्र्यो मध्यो जघन्यश् च तं प्रवक्ष्याम्य् अशेषतः  ॥ १२.३० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/030_trayANAm_api.md">
<details open><summary><h4>भारुचिः ...{Loading}...</h4></summary>


प्रतिज्ञाश्लोकः ॥ १२.३० ॥
</details>
</div>


> **वेदाभ्यासस् तपो ज्ञानं शौचम् इन्द्रियनिग्रहः ।**  
> **धर्मक्रियात्मचिन्ता च सात्त्विकं गुणलक्षणम् ॥ १२.३१ ॥**  
> **आरम्भरुचिताधैर्यम् असत्कार्यपरिग्रहः ।**  
> **विषयोपसेवा चाजस्रं राजसम् गुणलक्षणम् ॥ १२ ३२ ॥**  
> **लोभः स्वप्नो ऽधृतिः क्रौर्यं नास्तिक्यं भिन्नवृत्तिता ।**  
> **याचिष्णुता प्रमादश् च तामसं गुणलक्षणम्  ॥ १२.३३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/033_lobhaH_svapno.md">
<details open><summary><h4>भारुचिः ...{Loading}...</h4></summary>


सत्त्वादीनां त्रिभिः श्लोकैः फलोदयो ऽयम् उच्यते ॥ १२.३१–३३ ॥
</details>
</div>


> **त्रयाणाम् अपि चैतेषांगुणानां त्रिषु तिष्ठताम् ।**  
> **इदं सामासिकं ज्ञेयं क्रमशो गुणलक्षणम् ॥ १२.३४ ॥**  
> **यत् कर्म कृत्वा कुर्वंश् च करिष्यंश् चैव लज्जति ।**  
> **तज् ज्ञेयं विदुषा सर्वं तामसं गुणलक्षणम् ॥ १२.३५ ॥**  
> **येनास्मिन् कर्मणा लोके ख्यातिम् इच्छति पुष्कलाम् ।**  
> **न च शोचत्य् असंपत्तौ तद् विज्ञेयं तु राजसम् ॥ १२.३६ ॥**  
> **यत् सर्वेणेच्छति ज्ञातुं यन् न लज्जति चाचरन् ।**  
> **येन तुष्यति चात्मास्य तत् सत्त्वगुणलक्षणम्  ॥ १२.३७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/037_yat_sarveNechChati.md">
<details open><summary><h4>भारुचिः ...{Loading}...</h4></summary>


चतुर्भिः श्लोकैर् अर्थनिर्मलत्वायायं गुणलक्षणः पूर्व[श्लोकार्थः पुनर्] उच्यते । तल्लक्षणम् एवेदं चापरम् अनेन प्रकारेणान्यथोच्यते ॥ १२.३४–३७ ॥
</details>
</div>


> **तमसो लक्षणं कामो रजसस् त्व् अर्थ उच्यते ।**  
> **सत्त्वस्य लक्षणं धर्मः श्रैष्ठ्यम् एषाम् यथाक्रमम्  ॥ १२.३८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/038_tamaso_laxaNam.md">
<details open><summary><h4>भारुचिः ...{Loading}...</h4></summary>


गुणाना[म् एव] ।
</details>
</div>


> **येन यांस् तु गुणेनैषां संसारान् प्रतिपद्यते ।**  
> **तान् समासेन वक्ष्यामि सर्वस्यास्य यथाक्रमम्  ॥ १२.३९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/039_yena_yas.md">
<details open><summary><h4>भारुचिः ...{Loading}...</h4></summary>


उपक्षेपो वक्ष्यमाणस्यायम् । सो ऽयम् उच्यते ॥ १२.३९ ॥
</details>
</div>


> **देवत्वं सात्त्विका यान्ति मनुष्यत्वं तु राजसाः ।**  
> **तिर्यक्त्वं तामसा नित्यम् इत्य् एषा त्रिविधा गतिः  ॥ १२.४० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/040_devatvaM_sAttvikA.md">
<details open><summary><h4>भारुचिः ...{Loading}...</h4></summary>


समासनिर्देशो गतेर् गुणनिमित्तायाः ॥ १२.४० ॥
</details>
</div>


> **त्रिविधा त्रिविधैषा तु विज्ञेया गौणिकी गतिः ।**  
> **अधमा मध्यमाग्र्या च कर्मविद्याविशेषतः  ॥ १२.४१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/041_trividhA_trividhaiShA.md">
<details open><summary><h4>भारुचिः ...{Loading}...</h4></summary>


त्रिविधा सती पुनः कर्मविद्याभियोगात् त्रिधा भिद्यते । एतास्व् अपि नवसु वृत्तिषु कर्मविद्ययोगाद् एव वृत्तय आनन्त्येन कल्प्यन्ते ॥ १२.४१ ॥
</details>
</div>


> **स्थावरः कृमिकीताश् च मत्स्याः सर्पाः सरीसृपाः ।**  
> **पशवश् च मृगाश् चैव जघन्या तामसी गतिः ॥ १२.४२ ॥**  
> **हस्तिनश् च तुरङ्गाश् च शूद्रा म्लेच्छाश् च गर्हिताः ।**  
> **संहा व्याघ्रा वराहाश् च मध्य्मा तामसी गतिः ॥ १२.४३ ॥**  
> **चारणाश् च सुपर्णाश् च पुरुषाश् चैव दांभिकाः ।**  
> **रक्षांसि च पिशाचाश् च तामसीषूत्तमा गतिः ॥ १२.४४ ॥**  
> **झल्ला मल्ला नटाश् चैव पुरुषाश् च कुवृत्तयः ।**  
> **द्यूतपानप्रसक्ताश् च प्रथमा राजसी गतिः ॥ १२.४५ ॥**  
> **राजानः क्षत्रियाश् चैव राज्ञां चैव पुरोहिताः ।**  
> **वादयुद्धप्रधानाश् च मध्यमा राजसी गतिः ॥ १२.४६ ॥**  
> **गन्धर्वा गुह्यका यक्षा विबुधानुचराश् च ये ।**  
> **तथैवाप्सरसः सर्वा राजसीषूत्तमा गतिः ॥ १२.४७ ॥**  
> **तापसा यतयो विप्रा ये च वैमानिका गणाः ।**  
> **नक्षत्राणि च दैत्याश् च प्रथमा सात्त्विकी गतिः ॥ १२.४८ ॥**  
> **यज्वान ऋषयो देवा वेदा ज्योतींषि वत्सराः ।**  
> **पितरश् चैव साध्याश् च द्वितीया सात्त्विकी गतिः ॥ १२.४९ ॥**  
> **ब्रह्मा विश्वसृजो धर्मो महान् अव्यक्तम् एव च ।**  
> **उत्तमां सात्त्विकीम् एतां गतिम् आहुर् मनीषिणः  ॥ १२.५० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/050_brahmA_vishvasRjo.md">
<details open><summary><h4>भारुचिः ...{Loading}...</h4></summary>


एकैकस्य गुणस्य त्रिविधा गतिर् नवभिः श्लोकैः कीर्तितः ॥ १२.४२–५० ॥
</details>
</div>


> **एष सर्वः समुद्दिष्टस् त्रिप्रकारस्य कर्मणः ।**  
> **त्रिविधस् त्रिविधः कृत्स्नः संसारः सार्वभौतिकः  ॥ १२.५१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/051_eSha_sarvaH.md">
<details open><summary><h4>भारुचिः ...{Loading}...</h4></summary>


ये ऽप्य् अत्र न कीर्तितास् ते ऽप्य् उक्तसादृश्यास् त्रैविध्यान्तर्भूता एव वेदितव्याः, इत्य् उपसंहारश्लोको ऽयम् ॥ १२.५१ ॥
</details>
</div>


> **इन्द्रियाणां प्रसङ्गेन धर्मस्यासेवनेन च ।**  
> **पापास् संयान्ति संसारान् अविद्वांसो नराधमाः  ॥ १२.५२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/052_indriyANAm_prasangena.md">
<details open><summary><h4>भारुचिः ...{Loading}...</h4></summary>


इन्द्रियप्रसङ्गः प्रतिषिद्धसेवनं धर्मस्यासेवनं शिष्टाकरणम् । प्रतिषिद्धसेवनाच् छिष्टाकरणाच् चाकृतप्रायश्चित्ताः सन्तः पापाः संयान्ति संसारान् । कुतः पुनर् हेतोः, येनाविद्वांसस् ते, प्रायश्चित्तस्याकरणात् प्रतिव्यतिक्रमम् । अत एव च **नराधमा** इत्य् उक्तम् । तत्र प्रतिषिद्धसेविनां तावद् अकृतप्रायश्चित्तानां कर्मविपाकप्रदर्शनार्थम् इदम् आरभ्यते प्रकरणं प्रायश्चित्तानुष्ठानशेषतया ॥ १२.५२ ॥
</details>
</div>


> **यां यां योनिं तु जीवो ऽयं येन येनेह कर्मणा ।**  
> **क्रमशो याति लोके ऽस्मिंस् तत् तत् सर्वं निबोधत ॥ १२.५३ ॥**  
> **बहून् वर्षगणान् घोरान् नरकान् प्राप्य तत्क्षयात् ।**  
> **संसारान् प्रतिपद्यन्ते महापातकिनस् त्व् इमान् ॥ १२.५४ ॥**  
> **श्वसूकरखरोष्टानां गोऽजाविमृगपक्षिणाम् ।**  
> **चण्डालपुल्कसानां च ब्रह्महा योनिम् ऋच्छति ॥ १२.५५ ॥**  
> **कृमिकीटपतङ्गानां विण्भुजां चैव पक्षिणां ।**  
> **हिंस्राणां चैव सत्त्वानां सुरापो ब्राह्मणो ऽसकृत् ॥ १२.५६ ॥**  
> **लूताहिसरटानां च तिरश्चां चाम्बुचारिणाम् ।**  
> **हिंस्राणां च पिशाचानां स्तेनो विप्रः सहस्रशः १२.५७ ॥**  
> **तृणगुल्मलतानां च क्रव्यादां दंष्ट्रिणाम् अपि ।**  
> **क्रूरकर्मकृतां चैव शतशो गुरुतल्पगः ॥ १२.५८ ॥**  
> **हिंस्रा भवन्ति क्रव्यादाः कृमयो ऽभक्ष्यभ्क्षिणः ।**  
> **अन्त्यस्त्रीसेविनः प्रेताः स्तेनास् त्व् अन्योन्यघातिनः ॥ १२.५९ ॥**  
> **संयोगं पतितैर् गत्वा परस्यैव च योषितम् ।**  
> **अपहृत्य च विप्रस्वं भवन्ति ब्रह्मराक्षसाः ॥ १२.६० ॥**  
> **मणिमुक्ताप्रवालानि हृत्वा लोभेन मानवः ।**  
> **विविधानि च रत्नानि जायते हेमकर्तृषु ॥ १२.६१ ॥**  
> **धान्यं हृत्वा भवत्य् आखुः कांस्यं हंसो जलं प्लवः ।**  
> **मधु दंशः पयः काको रसं स्वा नकुलो घृतम् ॥ १२.६२ ॥**  
> **मांसं गृध्रो वपां मद्गुस् तैलं वै तैलपायिकः ।**  
> **चीरीवाकस् तु लवणं बलाका शकुनिर् दधि ॥ १२.६३ ॥**  
> **कौसेयं तित्तिरीर् हृत्वा क्षौमं हृत्वा तु दर्दुरः ।**  
> **कार्पासं तान्तवं क्रौञ्चो गोधा गां वाग्गुदो गुडम् (?) ॥ १२ ६४ ॥**  
> **छुच्छुन्दरिः शुभान् गन्धान् पत्रशाकं तु बर्हिणः ।**  
> **श्वावित् कृतान्नं विविधम् अकृतान्नं तु शल्यकः ॥ १२.६५ ॥**  
> **बको भवति हृत्वाग्निं गृहकारी ह्य् उपस्करम् ।**  
> **रक्तानि हृत्वा वासांसि जायते जीवजीवकः ॥ १२.६६ ॥**  
> **वृको मृगेभं व्याघ्रो ऽश्वं फलमूलं तु मर्कतः ।**  
> **स्त्रीम् ऋक्षः स्तोकको वारि यानान्य् उष्ट्रः पशून् अजः  ॥ १२.६७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/067_vRko_mRgebham.md">
<details open><summary><h4>भारुचिः ...{Loading}...</h4></summary>


**स्तोकको** **वारि** पेयं **जलं** **प्लव** इत्य् अत्र सेकर्थम् ॥ १२.५३–६७ ॥
</details>
</div>


> **यद् वा तद् वा परद्रव्यम् अपहृत्य बलान् नरः ।**  
> **अवश्यं याति तिर्यक्त्वं जग्ध्वा चैवाहुतं हविः ॥ १२.६८ ॥**  
> **स्त्रियो ऽप्य् एतेन कल्पेन चोरत्वं याः प्रकुर्वते ।**  
> **एतेषाम् एव जन्तूनां भार्यात्वम् उपयान्ति ताः ॥ १२.६९ ॥**  
> **स्वेभ्यः स्वेभ्यस् तु कर्मभ्यश् च्युता वर्णा ह्य् अनापति ।**  
> **पापान् संसृत्य संसारान् प्रेष्यतां यान्ति दस्युषु ॥ १२ ७० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/070_svebhyaH_svebhyas.md">
<details open><summary><h4>भारुचिः ...{Loading}...</h4></summary>



"इन्द्रियाणां प्रसङ्गेन धर्मस्यासेवनेन च" इत्य् एतस्माच् छ्लोकात् प्रभृति प्रतिषिद्धसेविनाम् अकृतप्रायश्चित्तानाम् अनर्थलक्षणः कर्मफलविपाक उक्तः । इदानीं शिष्टस्याक्रियायां स्वकर्मच्युतानाम् अनर्थलक्षणः कर्मविपाकः प्रदर्शयितव्य इति । यत इदम् आरभ्यते ॥ १२.६८–७० ॥
</details>
</div>

> **वान्ताश्युल्कामुखः प्रेतो विप्रो धर्मात् स्वकाच् च्युतः ।**  
> **अमेध्यकुणपाशी च क्षत्रियः कूटपूतनः ॥ १२.७१ ॥**  
> **मैत्राक्षिज्योतिकः प्रेतो वैश्यो भवति पूयभुक् ।**  
> **चैलांशकश् च भवति शूद्रो धर्मात् स्वकाच् च्युतः  ॥ १२.७२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/072_maitrAxajyotikaH_preto.md">
<details open><summary><h4>भारुचिः ...{Loading}...</h4></summary>


चैलांशको शिङ्गुरुकः । यत एतद् एवं अतश् "चरितव्यम् अतो नित्यं प्रायश्चित्तं विशुद्धये" इत्य् उक्तम्, मा भूद् अकृतप्रायश्चित्तस्येयान् कर्मफलविपाको बहुकालो ऽनिष्ट इति । "बहून् वर्षगणान् घोरान् नरकान् प्राप्य तत्क्षयात्" इति । चैतद् अनुवर्तते । निन्दितकर्माभ्यासफलम् इदानीं पुनः स्पृशति ॥ १२.७१–७२ ॥
</details>
</div>


> **यथा यथा निषेवन्ते विषयान् विषयात्मकाः ।**  
> **तथा तथा कुशलता तेषां तेषूपजायते ॥ १२.७३ ॥**  
> **ते ऽभ्यासात् कर्मणां तेषां पापानां अल्पबुद्धयः ।**  
> **संप्राप्नुवन्ति दुःखानि तासु तास्व् इह योनिषु  ॥ १२.७४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/074_te.abhyAsAt.md">
<details open><summary><h4>भारुचिः ...{Loading}...</h4></summary>


निन्दितकर्माभ्यासाद् अकृतप्रायश्चित्ता एतद् ईदृशम् अनिष्टं प्राप्नुवन्ति ॥ १२.७३–७४ ॥
</details>
</div>


> **तामिस्रादिषु चोग्रेषु नरकेषु विवर्तनम् ।**  
> **असिपत्रवनादीनि बन्धनच्छेदनानि च ॥ १२.७५ ॥**  
> **विविधाश् चैव संपीडाः काकोलूकैश् च भक्षणम् ।**  
> **करंभवालुकातापान् कुम्भीपाकांश् च दुःसहान् ॥ १२.७६ ॥**  
> **संभवांश् च वियोनीषु दुःखप्रायासु नित्यशः ।**  
> **शीतातपाभिघातांश् च विविधानि भयानि च ॥ १२.७७ ॥**  
> **असकृद्गर्भवासेषु वासं जन्म च दारुणम् ।**  
> **बन्धनानि च कष्टानि परप्रेष्यत्वम् एव च ॥ १२.७८ ॥**  
> **बन्धुप्रियवियोगांश् च संवासं चैव दुर्जनैः ।**  
> **द्रव्यार्जनविनाशं च मित्रामित्रस्य चार्जनम् ॥ १२.७९ ॥**  
> **जरां चैवाप्रतीकारां व्याधिभिश् चोपपीडनम् ।**  
> **क्लेशांश्च विविधांस् तांस् तान् मृत्युम् एव च दुर्जयम् ॥ १२.८० ॥**  
> **यादृशेन तु भावेन यद् यत् कर्म निषेवते ।**  
> **तादृशेन शरीरेण तत् तत् फलम् उपाश्नुते  ॥ १२.८१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/081_yAdRshena_tu.md">
<details open><summary><h4>भारुचिः ...{Loading}...</h4></summary>


सप्तभिः श्लोकैर् अनिष्टफलं दर्शयति । सात्त्विकेन राजसेन तामसेन वा भावेन यद् यत् कर्म निषेवते, सात्त्विकं राजसं तामसं वा तेन तेन **शरीरेण** तत् सदृशेनेत्य् अर्थः । सत्त्वबहुलेन रजो बहुलेन तमोबहुलेन वा **तत् तत् फलम् उपाश्नुते**, सात्त्विकं राजसं तामसं वाश्नुते । यतश् चैतद् एवं रजस् तमो बहुलात् कर्मणो ऽकुषलसंकल्पहेतोर् अनिष्टफलप्राप्तिः । अतस् तत्परिवर्जनेन कुशलसंकल्पकर्मणा भवितव्यम् ॥ १२.७५–८१ ॥
</details>
</div>


> **एष सर्वः समुद्दिष्टः कर्मणां वः फलोदयः ।**  
> **नैःश्रेयसकरं कर्म विप्रस्येदं निबोधत  ॥ १२.८२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/082_eSha_sarvaH.md">
<details open><summary><h4>भारुचिः ...{Loading}...</h4></summary>

&gt; **एष सर्वः समुद्दिष्टः कर्मणां वः फलोदयः ।**

कुशलाकुशलसंकल्पमूलानां शास्त्रलक्षणानां तद्व्परीतानां चा[न]र्थलक्षणानाम् । अधुना ।

&gt; **नैःश्रेयसकरं कर्म विप्रस्येदं निबोधत  ॥ १२.८२ ॥**

प्रायश्चित्तप्रकरणसामर्थ्याद् वक्ष्यमाणो वेदाभ्यासादिको विधिः निःश्रेयसार्थो ऽपि सन्न् आत्मशुद्धये संपद्यत इति विज्ञेयम् । एवं हि प्रकरणम् अनुगृहीतं भवति । अथ वास्मिञ् छास्त्रे पूर्व आभ्युदयिको विधिर् उक्तः, अधुना तु **नैःश्रेयसकरं कर्म विप्रस्येदं निबोधत** ब्रह्मलोकप्राप्त्यर्थं मोक्षार्थं वा । एवं च सति यथा वेदस्यान्ति उपनिषदो रहस्यब्राह्मणोक्ता निःश्रेयसार्थम्, एवं अस्मिन्न् अपि धर्मशास्त्रान्ते निःश्रेयसार्था इमा उपनिषदो ऽभिविधीयन्ते ॥ १२.८२ ॥
</details>
</div>


> **वेदाभ्यासस् तपो ज्ञानम् इन्द्रियाणां च संयमः ।**  
> **अहिंसा गुरुसेवा च निःश्रेयसकरं परम्  ॥ १२.८३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/083_vedAbhyAsas_tapo.md">
<details open><summary><h4>भारुचिः ...{Loading}...</h4></summary>


केचित् त्व् अत्र पूर्वपादे **दानं** पठन्ति, अपरे **ध्यानम्** । तत्र वेदाभ्यासो नाम साङ्गोपाङ्ग[सो]सोपनिषत्कस्य वेदस्य नित्यकर्माविरोधेनाभ्यासो गृह्यते । **तपः**शब्देन च नित्यकर्माण्य् अभिधीयन्ते । चान्द्रायणादीनि च । **ज्ञानं** कर्माङ्गदेवतानिचिन्तन **इन्द्रियसंयमो ऽहिंसा गुरुसेवा** च यथोक्ताः ॥ १२.८३ ॥
</details>
</div>


> **सर्वेषाम् अपि चैतेषां शुभानाम् इह कर्मणाम् ।**  
> **किंचिच् छ्रेयस्करतरं कर्मोक्तं पुरुषं प्रति  ॥ १२.८४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/084_sarveShAm_api.md">
<details open><summary><h4>भारुचिः ...{Loading}...</h4></summary>


ज्ञानस्तुत्यर्थो ऽयम् उपन्यासः ॥ १२.८४ ॥
</details>
</div>


> **सर्वेषाम् अपि चैतेषाम् आत्मज्ञानं परं स्मृतम् ।**  
> **तद् ध्य् अग्र्यं सर्वविद्यानां प्राप्यते ह्य् अमृतं ततः  ॥ १२.८५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/085_sarveShAm_api.md">
<details open><summary><h4>भारुचिः ...{Loading}...</h4></summary>


आत्मज्ञानप्रशंसार्थः श्लोकः । अतो [ज्ञायते] पूर्वत्र ज्ञानपाठ एव, न ध्यानपाठः [नापि] दानपाठः । **आत्मज्ञानं** च क्षेत्रज्ञस्य देहेन्द्रियमनोबुद्ध्यादिभ्यो ऽन्यत्रादिज्ञानम् । तस्मिन् हि सत्य् अधिकारपुरुष उपलब्धक्षेत्रक्षेत्रज्ञतत्त्वो मध्यस्थो जितेन्द्रियो निर्हृतदोषो विषयैर् अनभिमन्यमानः श्रुतिनियतम् अधिकारं साकल्येनानुतिष्ठति । यस्मात् अतो युक्तम् अभिहितम्- **प्राप्यते ह्य् अमृतं तत** इति । समस्तस्य व्यस्तस्य वा परमात्मनो वेदान्तोपनिषदो विज्ञानम्, कर्माङ्गदेव्[व्त्]आज्ञानं वा । सर्वं चैतद् आत्मज्ञानग्रहणेन गृह्यते, तस्मात् सामर्थ्याद् अविरोधाच् च ॥ १२.८५ ॥
</details>
</div>


> **षण्णाम् एषां तु पूर्वेषां कर्मणां प्रेत्य चेह च ।**  
> **श्रेयस्करतरं ज्ञेयं सर्वदा कर्म वैदिकम्  ॥ १२.८६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/086_ShaNNAm_eShAm.md">
<details open><summary><h4>भारुचिः ...{Loading}...</h4></summary>


पूर्वोपदिष्टानां वैदिकानां नित्यानां कर्मणां प्रशंसा । अत्र स्तुतौ कारणं वक्ति ॥ १२.८६ ॥
</details>
</div>


> **वैदिके कर्मयोगे तु सर्वाण्य् एतान्य् असेषतः ।**  
> **अन्तर्भवन्ति क्रमशस् तस्मिंस् तस्मिन् क्रियाविधौ  ॥ १२.८७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/087_vaidike_karmayoge.md">
<details open><summary><h4>भारुचिः ...{Loading}...</h4></summary>


वेदाभ्यासस् तावत् कर्मविधाव् अङ्गीभवति शस्त्रस्तोत्रग्रहयाजनादौ । तपश् चोपसद्व्रतादि कर्माङ्गम् । ज्ञानम् उक्तं क्षेत्रज्ञविज्ञानादि । इन्द्रियसंयमः, "न मांसम् अश्नीयान् न मिथुनम् उपेयात्" इत्य् एवमादि । **अहिंसा**- "तस्माद् एतां रात्रिं प्राणभृतः प्राणं न विच्छिन्द्यात्" इत्य् एवमादि । **गुरुसेवा** ऋत्विगनुवृत्तिः । तच् चैतद् वैदिकं कर्म ॥ १२.८७ ॥
</details>
</div>


> **सुखाभ्युदयिकं चैव नैःश्रेयसिकम् एव च ।**  
> **प्रवृत्तं च निवृत्तं च द्विविधं कर्म वैदिकम्  ॥ १२.८८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/088_sukhAbhyudayika~n_chaiva.md">
<details open><summary><h4>भारुचिः ...{Loading}...</h4></summary>


एतच् च कारणभेदान् कर्मणो द्वैविध्यं येन अतस् तत्कारणाद् इदम् उच्यते ।
</details>
</div>


> **इह वामुत्र वा काम्यं प्रवृत्तं कर्म कीर्त्यते ।**  
> **निष्कामं ज्ञानपूर्वं तु निवृत्तम् उपदिश्यते  ॥ १२.८९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/089_iha_chA-mutra.md">
<details open><summary><h4>भारुचिः ...{Loading}...</h4></summary>

&gt; **इह वामुत्र वा काम्यं प्रवृत्तं कर्म कीर्त्यते ।**

ज्ञानपूर्वम् अपि संकल्पोपहतम्, किं पुनर् अज्ञानपूर्वम् ।

&gt; **निष्कामं ज्ञानपूर्वं तु निवृत्तम् उपदिश्यते  ॥ १२.८९ ॥**

अत्र च निवृत्ते कर्मणि ज्ञानोपदेशात् प्रवृत्ते कर्मण्य् अज्ञानसंकल्पो निमित्तत्वेनार्थाद् गम्यते । इदानीं कारणभिन्नयोः फलभेदं शास्ति सुतरां द्वैविध्यप्रदर्शकम् ॥ १२.८९ ॥
</details>
</div>


> **प्रवृत्तं कर्म संसेव्य देवानां एति सार्ष्टिताम् ।**  
> **निवृत्तं सेवमानस् तु भूतान्य् अत्येति पञ्च वै  ॥ १२.९० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/090_pravRtta~N_karma.md">
<details open><summary><h4>भारुचिः ...{Loading}...</h4></summary>


वायुशरीर आकाशशरीरो वा सूक्ष्मो भवति । तथा चोक्तम्- "तद् ब्रह्मपरम् अभ्येति वायुभूतः स्वसूर्तिमान्" ॥ अथ वा मोक्षम् अन्येनोपायेनेमं शास्ति पञ्चभूतात्ययशब्देन । इदानीं ध्यानस्य ज्ञानस्य वा स्तुत्य् अर्थम् इदम् आरभ्यते ।
</details>
</div>


> **सर्वभूतेषु चात्मानं सर्वभूतानि चात्मनि ।**  
> **समं पश्यन्** **आत्मयाजी** **स्वाराज्यम् अधिगच्छति  ॥ १२.९१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/091_sarvabhUteShu_chAtmAnam.md">
<details open><summary><h4>भारुचिः ...{Loading}...</h4></summary>

&gt; **सर्वभूतेषु चात्मानं सर्वभूतानि चात्मनि ।**  
&gt; **समं पश्यन्**

समत्वेन परमात्मानं पश्यन्, आत्मवत् सर्वभूतानि पश्यन्न् इत्य् अर्थः ।

&gt; **आत्मयाजी**

निवृत्तकर्मावस्थः परमसंयमवान् । अनेन प्रसंख्यानेन । तस्य फलम् आह- एवं युक्तः ।

&gt; **स्वाराज्यम् अधिगच्छति  ॥ १२.९१ ॥**

यथोक्तेन श्रुत्युक्तेनात्मयाजित्वेनापवर्गाय कल्पते । स्वतन्त्रः संसारे भवति न कर्मक्लेशवासगः । एतच् च प्रसंख्यानं रागद्वेषग्रहणार्थवियुक्तम् अपवर्गाय स्यात् । संयमस्तुत्यर्थो वायं श्लोकः । आत्मज्ञानम् तु पूर्वत्र संस्कृतम् एव । उभयार्थो वा संभवाद् उभयत्र ॥ १२.९१ ॥
</details>
</div>


> **यथोक्तान्य् अपि कर्माणि परिहाय द्विजोत्तमः ।**  
> **आत्मज्ञाने शमे च स्याद् वेदाभ्यासे च यत्नवान्  ॥ १२.९२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/092_yathoktAny_api.md">
<details open><summary><h4>भारुचिः ...{Loading}...</h4></summary>


**यथोक्तान्य् अपि कर्माणि परिहायेत्य्** अयम् अर्थवादः, आत्मज्ञानशमवेदाभ्यासस्तुतये । न हि नित्यानां कर्मणां परित्यागो ऽस्त्य् आत्मेच्छया । शास्त्रतस् तु परित्यागः पाक्षिकः पुरुषमेधादिष्व् अनुत्यागेन । तदभावपक्ष अनधिकृतपुरुषविषयम् एतत् त्रयम् ॥ १२.९२ ॥
</details>
</div>


> **एतद् धि जन्मसामग्र्यं ब्राह्मणस्य विशेषतः ।**  
> **प्राप्यैतत् कृतकृत्यो हि द्विजो भवति नान्यथा  ॥ १२.९३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/093_etad_dhi.md">
<details open><summary><h4>भारुचिः ...{Loading}...</h4></summary>

&gt; **एतद् धि जन्मसामग्र्यं ब्राह्मणस्य विशेषतः ।**

विशेषत इति वचनान् न तथा क्षत्रियवैश्ययोः ।

&gt; **प्राप्यैतत् कृतकृत्यो हि द्विजो भवति नान्यथा  ॥ १२.९३ ॥**

वेदाभ्यासादीनां षण्णां कर्मणां वैदिकानाम् अधिकृतानां स्तुत्युपसंहारश्लोको ऽयम् ॥ १२.९३ ॥
</details>
</div>


> **पितृदेवमनुष्याणां वेदश् चक्षुः सनातनम् ।**  
> **अतर्क्यं चाप्रमेयं च वेदशास्त्रम् इति स्थितिः  ॥ १२.९४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/094_pitR-deva-manuShyANAM_vedash.md">
<details open><summary><h4>भारुचिः ...{Loading}...</h4></summary>


पितृदेवमनुष्याणाम् अस्तित्वप्रसिद्दये कर्माङ्गत्वायाधिकारपुरुषस्य **वेदश् चक्षुः** । चक्षुर् इव, चक्षुः दर्शनार्थत्वात् । येन पितरो वेदविध्युपहृतम् एव भुञ्जते, तेन **वेदस्** तेषां **चक्षुर्** इत्य् उच्यते । **अतर्क्यं** चापौरुषेयत्वात् । **अप्रमेयं** च फलतो **वेदशास्त्रम्** । यस्मात् अतः ॥ १२.९४ ॥
</details>
</div>


> **या वेदबाह्याः स्मृतयो याश् च काश् च कुदृष्टयः ।**  
> **सर्वास् ता निष्फलाः प्रेत्य तमोनिष्ठा हि ताः स्मृताः  ॥ १२.९५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/095_yA_vedabAhyAH.md">
<details open><summary><h4>भारुचिः ...{Loading}...</h4></summary>


**या वेदबाह्याः स्मृतय** आगमा इत्य् अर्थः । पुरुषदृष्टिप्रभवाः । तदीयेषु शास्त्रेषु **याश् च काश् च** [**कुदृष्टयः**] **सर्वास् ता निष्फलाः** **प्रेत्या**धिकारविरोधेन तत्कर्मविधानात् । अधिकारमूलो धर्मो यतः, तदभावात् **तमोनिष्ठा हि ताः स्मृताः** । यतश् च ॥ १२.९५ ॥
</details>
</div>


> **उत्पद्यन्ते च्यवन्ते च यान्य् अतो ऽन्यानि कानिचित् ।**  
> **तान्य् अर्वाक् कालिकतया निष्फलान्य् अनृतानि च  ॥ १२.९६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/096_utpadyante_chyavante.md">
<details open><summary><h4>भारुचिः ...{Loading}...</h4></summary>


अतो वेद एव स्वतन्त्रो ऽनुशासने ऽन्यनिरपेक्षो भूत्वा, भूयः प्रमाणशास्त्रानुविधानाच् च । तन्मूलं धर्मशास्त्रम्, न त्व् अन्यानि तद्विधानि । पुरुषकृतयः कर्तृसमाख्याताः । यतश् चैतद् एवम् अतः ॥ १२.९६ ॥
</details>
</div>


> **चातुर्वर्ण्यं तर्यो लोकाश् चत्वारश् चाश्रमाः पृथक् ।**  
> **भूतं भवत् भविष्यच् च सर्वं वेदात् प्रसिध्यति  ॥ १२.९७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/097_chAturvarNyan_trayo.md">
<details open><summary><h4>भारुचिः ...{Loading}...</h4></summary>


**चातुर्वर्ण्यं** तावद् भूतम् अतिक्रान्तम् । कुतः । अस्माद् वर्तमानाच् चतुर्युगाद् । **भवद्** वर्तमानं चातुर्वर्ण्यम् इति प्रकृतम् । **भविष्यच् च** तद् एव । यद् अनागतं चतुर्युगे । अथ वा देवचतुर्युगापेक्षयायं कालत्रयनिर्देशः चातुर्वर्ण्यस्य । ब्रह्मणः कल्पापेक्षया वा । **वेदाद्** एव **प्रसिध्यति**, नान्यतः, प्रत्यक्षाद् अनुमानाद् वा, तस्य शास्त्रलक्षणत्वात् । तद् दर्शयति । यथा पशुत्वे समाने गोमहिषाश्वादीनां व्यक्तिसंस्थानविशेओपलब्धेर् एव जातिभेदानुमानम् । नैवं पुरुषत्वाविशेषे ब्राह्मणादीनाम् अपि जातिभेदानुमानम् अस्ति, येनानुमानतस् तेषाम् अपि जातिभेदः प्रतीयेत । एवं च सति शास्त्रलक्षणम् एव चातुर्वर्ण्यम् । "वसन्ते ब्राह्मणो ऽग्नीन् आदधीत" इत्य् एवमादि । तथा चोक्तम्- "सर्ववर्णेषु तुल्यासु" इत्य् एवमादि । वेदार्थानुवादित्वं चाश्रित्य स्मृतेर् इदम् उदाहरणम् । तथा च सति युक्तम् इदं यद् अवोचच् छास्त्रकारः **सर्वं वेदात् प्रसिध्यतीति** । अथ वा तदधिकारापेक्षम् इदं वचनं "चातुर्वर्ण्यं । । । वेदात् प्रसिध्यति" इति, एवं च त्रयो लोकाः तत्फलाः कर्मणां गतयः चत्वारश् चाश्रमाः पूर्ववद् व्याकरणीयम् । भूतं भवत् भविष्यच् चेतीदं नपुंसकलिङ्गं चातुर्वर्ण्यनपुंसकलिङ्गापेक्षम् । इतरत्र पुंलिङ्गत्वान् निदर्शनार्थम् इदं विज्ञेयम् ॥ १२.९७ ॥
</details>
</div>


> **शब्दः स्पर्सश् च रूपं च रसो गन्धश् च पञ्चमः ।**  
> **वेदाद् एव प्रसिध्यन्ति प्रसूतिगुणकर्मतः  ॥ १२.९८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/098_shabdaH_sparshash.md">
<details open><summary><h4>भारुचिः ...{Loading}...</h4></summary>


ये हि **शब्दा**दयः स्वर्गादिषु शरीरलक्षणविषयलक्षणाश् चोत्कृष्टाभिप्रेतभोगहेतवः ते **वेदाद् एव प्रसिध्यन्ति**, नान्यदर्शनात् बुद्धादिवचनात् । किं साक्षात् । न, किं तर्हि **प्रसूतिगुणकर्मतः**, प्रसूत्यर्थं गुणकर्म । **प्रसूतिगुणकर्मतः** प्रसूत्यर्थं प्रकृतानां शब्दादीनाम् । गुणकर्म च पुरुषोपकारकम् । तथा च लोकप्रसिद्धिः- "को गुणो मम तवोपकृतवतः" कः उपकार इत्य् अर्थः, गुणार्थम् अभिप्रेतपुरुषार्थार्थम् । कर्म धर्माख्यम् । येन धर्म एव पुरुषोपकराय, नाधर्मः तद्विशेषार्थम् इदं गुणकर्मग्रहणम् । एवं च सति न साक्षाद् वेदः शब्दादिहेतुः, किं तर्ह्य् अग्निहोत्रादिकर्मानुष्ठानद्वारेण धर्माख्यं गुणकर्मशब्दादिप्रसूत्यर्थम् । एवं च न साक्षाद् वेदः शब्दादीनां **प्रसूति**निमित्तम्, किं तर्हि धर्मप्रणादिकया । सैषा वेदस्तुतिर् अपरेण प्रकारेण सामर्थ्याद् विज्ञेया । अथ वा शब्दादयो **वेदाद् एव प्रसिध्यन्ति**, येन **प्रसूतिर्** उत्पत्तिर् गुणकर्मणो धर्मस्य । वेदाद् धर्मः । धर्माद् अपि शब्दादयः स्वर्गादिषु । अत इदम् उच्यते- धर्माद् एव प्रसिध्यन्तीति । अथ वायम् अस्य श्लोकपादस्य चतुर्थस्य तृतीयः पाठः- वेदाद् एव प्रसिध्यन्ति प्रसूतेर् गुणकर्मणः । कुतः । वेदात् । अर्थस् त्व् अनन्तरोपदिष्ट एव ॥ १२.९८ ॥
</details>
</div>


> **बिभर्ति सर्वभूतानि वेदशास्त्रं सनातनम् ।**  
> **तस्माद् एतत् परं मन्ये यज् जन्तोर् अस्य साधनम्  ॥ १२.९९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/099_bibharti_sarvabhUtAni.md">
<details open><summary><h4>भारुचिः ...{Loading}...</h4></summary>


तथा च ब्राह्मणम्- "हविर् अग्नौ हूयते । सो ऽग्निर् आदित्यं गमयति । तत् सूर्यो रश्मिभिर् वर्षति । तेनान्नं भवति । अन्नाद् भूतानाम् उत्पत्तिः" स्थित्श् चेति विज्ञायते । इहापि चोक्तम्- "अग्नौ प्रास्ताहुतिः सम्यग् आदित्यम् उपतिष्ठते" (म्ध् ३.६६) इत्य् एवमादि । **तद्माद् एतत् परं मन्ये** पुरुषार्थकारि **यत्** येन कारणेन **जन्तोर् अस्य** धर्मानुशासनम् । एतस्मात् कारणात् ॥ १२.९९ ॥
</details>
</div>


> **सेनापत्यं च राज्यं च दण्डनेतृत्वम् एव च ।**  
> **सर्वलोकाधिपत्यं च वेदशास्त्रविद् अर्हति  ॥ १२.१०० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/100_senApatya~n_cha.md">
<details open><summary><h4>भारुचिः ...{Loading}...</h4></summary>


यथा कथंचिद् वेदं प्रकरणात् स्तौति । अत्र कारणं वक्ति ॥ १२.१०० ॥
</details>
</div>


> **यथा जातबलो वह्निर् दहत्य् आर्द्रान् अपि द्रुमान् ।**  
> **तथा दहति वेदज्ञः कर्मजं दोषम् आत्मनः  ॥ १२.१०१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/101_yathA_jAta-balo.md">
<details open><summary><h4>भारुचिः ...{Loading}...</h4></summary>


एतस्मात् कारणात्,
</details>
</div>


> **वेदशास्त्रार्थतत्त्वज्ञो यत्र तत्राश्रमे वसन् ।**  
> **इहैव लोके तिष्ठन् स ब्रह्मभूयाय कल्पते ॥ १२.१०२ ॥**  
> **अज्ञेभ्यो ग्रन्थिनः श्रेष्ठा ग्रन्थिभ्यो धारिणो वराः ।**  
> **धारिभ्यो ज्ञानिनः श्रेष्ठा ज्ञानिभ्यो व्यवसायिनः  ॥ १२.१०३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/103_ajnebhyo_granthinaH.md">
<details open><summary><h4>भारुचिः ...{Loading}...</h4></summary>


ग्रन्थधारिणो **धारिणः** । पूर्वपदलोपो ऽत्र विज्ञेयः । यथा सत्यभामा भामा देवदत्तो दत्त इति । **धारिभ्यो ज्ञानिनः**- प्रयत्न[वि]शेषाद् अधिकतरफलभाजः । **ज्ञानिभ्यो** ऽध्यवसायिनः कर्मणाम् अनुष्ठातारः । यस्मात् ॥ १२.१०२–१०३ ॥
</details>
</div>


> **तपो विद्या च विप्रस्य निःश्रेयसकरं परम् ।**

समुच्चयप्रयोजनम् आचष्टे ।

> **तपसा कल्मषं हन्ति विद्ययामृतम् अश्नुते  ॥ १२.१०४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/104_tapo_vidyA.md">
<details open><summary><h4>भारुचिः ...{Loading}...</h4></summary>


**तपसा कल्मषं हन्ति** । तपःशब्देन नित्यानि कर्माणि श्रौतस्मार्थान्य् उच्यन्त इत्य् उक्तं पुरस्तात् । तेषां नित्यानां कर्मणाम् अनुष्ठानेन कल्मषं हन्ति । तथा चोक्तं प्रायश्चित्तप्रकरणे "वेदाभ्यासो ऽन्वहं शक्त्या महायज्ञक्रिया क्षमा, शोधयन्त्य् आशु पापानि महापातकजान्य् अपि" इति । विद्यया परमात्मादिविज्ञानेनेत्य् उक्तं पुरस्तात् प्रकरणात् । **अमृतम् अश्नुते** । स एव ज्ञानकर्मणोर् अविरोधात् समुच्चयः पूर्वोपदिष्ट उपसंह्रियते । **अमृतम् अश्नुते** मोक्षम् ब्रह्मत्वं वा प्रापोनोतीत्य् अर्थः ॥ १२.१०४ ॥
</details>
</div>


> **प्रत्यक्षं चानुमानं च शास्त्रं च विविधागमम् ।**  
> **त्रयं सुविदितं कार्यं धर्मशुद्धिम् अभीप्सता  ॥ १२.१०५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/105_pratyaxa~n_chA-numAnam.md">
<details open><summary><h4>भारुचिः ...{Loading}...</h4></summary>


अनुमानागमाभ्यां धर्मशुद्धि [न] (?) प्रत्यक्षाद्, यतः तस्योपदेशो ऽनुमानशुद्ध्यर्थः । तत्पूर्वकत्वाद् अनुमानस्यागमशेषत्वम् । अपि च प्रत्यक्षस्य क्वचिद् इष्यत एव । यतः एतस्यां कल्पनायाम् उभयशेषत्वाद् युक्तः प्रत्यक्षनिर्देशः । अनुमानस्याप्य् आगमार्थः । एवं च सति प्रत्यक्षानुमानतत्त्वं तर्कः । शास्त्रं तु विविधागमम् । बहुशाखो वेदः । "एकविंशतिधा बाह्वृच्यम् एकशतम् अध्वर्युशाखाः सहस्रवर्त्मा सामवेदः" । अथ वा शास्त्रं विविधागमम्, बहुशाखं धर्मशास्त्रम् । अविरोधाद् उभयं वा श्रुतिस्मृत्याख्यम् । अधुनानुमानतत्त्वं विज्ञानप्रयोजनम् आचष्टे ॥ १२.१०५ ॥
</details>
</div>


> **आर्षं धर्मोपदेशं च वेदशास्त्राविरोधिना ।**  
> **यस् तर्केणानुसंधत्ते स धर्मं वेद नेतरः  ॥ १२.१०६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/106_ArShan_dharmopadesham.md">
<details open><summary><h4>भारुचिः ...{Loading}...</h4></summary>



&gt; श्रोत्रियस्येव ते राजन् मन्दकस्याल्पमेधसः ।  
&gt; अनुवाकहता बुद्धिर् नैषा सूक्ष्मार्थदर्शिनी ॥ इति ।

एवं च स्तीदम् एव न्यायानुमाननाम्नः परमार्थतस् तर्कस्य लक्षणया वेदशास्त्राविरोदित्वम् । अतो ऽन्यस् तद्विरोधिन्यायानुमानं तर्काभासः । तथा चोक्तं न्यायाभासोदाहरणम्- "अचिन्त्यस्याप्रमेयस्य" इत्य् अत्र । न चात्रोपमानादिप्रमाणपर्युदासः । अन्तर्भावाद् यथा संभवं तर्कागमयोर् एव । **आर्ष**शब्देन मन्त्रा गृह्यन्ते । तथा च शौनकस्य ग्रन्थ आर्षान् मन्त्रान् दर्शयति- "इदं वासिष्ठम् इदं वैश्वामित्रम् आर्षम्" इति । धर्मोपदेशस् तु ब्राह्मणम् । अन्यत् समानम् । अथ वा पाठान्तरेणार्थो ऽभिधीयते- "आर्षं धर्मोपदेशं तु स्मृतिशास्त्रं स्मृत्यविरोधिना, यस् तर्केणानुसंधत्ते धर्मं वेद नेतरः" इति । अयम् अर्थः स्म्र्तिप्रकरणाद् युक्ततरः । **वेदाविरोधिनेत्य्** एतद् वेदग्रहणम् अस्मिन् पक्षे मन्त्रब्राह्मणलिङ्गापेक्षत्वात् । ततः स्वातन्त्र्यपक्षे ऽपि च स्मृतेर् युज्यते । किं पुनर् मन्त्रब्राह्मणलिङ्गप्रभवपक्ष उत्सन्नशाखार्थानुस्मरणे च । तद् एवं त्रिष्व् अपि श्लोकार्थेषु न्यायस्तुतिर् इयम्, तत्संपरिग्रहार्थत्वात् । न्यायसंपरिग्रहश् चागमशास्त्रव्याख्यानसहयो (?) यथा स्याद् धर्मविशुद्ध्यर्थः । तथा च श्रुतिर् विज्ञायते । "देवा अस्माल् लोकाद् अमुं लोकम् आयन् तान् दृष्ट्वाब्रुवन् कथम् अनार्षा भविष्याम [एभ्यः कर्]म ऋषिं प्रायच्छन् । तस्माद् यद् ब्राह्मणो अनूचानस् तर्कयत्य् आर्षं एतद् भवति" इति स्रुतेर् युक्तो वेदस्मृतिशास्त्राविरोधिनस् तर्कस्य संपरिग्रहः । तदर्थनिर्मलत्वाय, इदानीं न्यायोपदेशप्रयोजनम् उत्तरप्रकरणाद् दर्शयिष्यन्न् इदम् आह ॥ १२। १०६ ॥

**आर्षम्** अकृतकत्वात् । **धर्मोपदेशः** स्मृतिः । तथा चेदम् उच्यते धर्मशास्त्रम् । एतद् द्वयं **वेदशास्त्राविरोधिना**, वेदग्रहणाच् च स्मृतिग्रहणम् अपि सामर्थ्याद् अनुक्तम् अप्य् अत्र विज्ञेयम् । तदपेक्षितत्वाच् छ्रुतेः । अनभिधानं तु छन्दोभङ्गभयात् । एवं च सति वेदस्मृतिशास्त्राविरोधिनेत्य् एतद् उपपन्नम् । प्राधान्याद् वा वेदग्रहणं निदर्शनार्थं स्मृतेर् अपि । स च तर्को द्विप्रकारो, यतः तं विशिनष्टि **वेदशास्त्राविरोधिना** । **यस् तर्केणानुसंधत्ते** सन्दिघ(?)व्याहतपुनरुक्ताशङ्कायाम्, **स धर्मं वेद न** केवलतार्किकः । तथा चेतिहासः- "कच्चिन् न लोकायतिकान् ब्राह्मणांस् तात सेवसे, अनर्थकुशला ह्य् एते मूर्खाः पण्डितमानिनः" इति । केवलागमो वा । तथा च व्यासश्लोको **भीमसेन**वचनानुवादी-
</details>
</div>

> **नैःश्रेयसम् इदं कर्म यथोदितम् अशेषतः ।**  
> **मानवस्यास्य शास्त्रस्य रहस्यम् उपदिश्यते  ॥ १२.१०७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/107_naiHshreyasam_idam.md">
<details open><summary><h4>भारुचिः ...{Loading}...</h4></summary>


श्रोतॄन् उत्तरप्रकरणार्थश्रवणायाभिमुखीकरोत्य् आदरेण ॥ १२.१०७ ॥
</details>
</div>


> **अनाम्नातेषु धर्मेषु कथं स्याद् इति चेद् भवेत् ।**  
> **यं शिष्टा ब्राह्मणा ब्रूयुः स धर्मः स्याद् अशङ्कितः  ॥ १२.१०८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/108_anAmnAteShu_dharmeShu.md">
<details open><summary><h4>भारुचिः ...{Loading}...</h4></summary>


**अनाम्नातेष्व्** अनुपदिष्टेषु प्रायश्चित्तलक्षणेषु धर्मेष्व् अन्येषु च सामर्थ्याद् अनाम्नातं चोभयथा स्मरणं सग्रन्थकम् अग्रन्थकं च । अथ वादर्शनम् एवोभयथा स्मरणस्यानाम्नातत्वम् । अनाम्नातेष्व् अज्ञातेषु धर्मेषु किं कर्तव्यम् इति संदेहे सतीदम् आह **यं शिष्टा ब्रूयुः स धर्मः स्याद् अशङ्कितः** । येनाम्नातत्वम् अनाम्नातत्वं वा प्रति न कश्चिद् द्वेषो ऽस्ति तेषाम् । एवं च कृत्वोक्तम् "आचारश् चैव साधूनाम्" इति । शिष्टब्राह्मणलक्षणम् अधुना वक्ति ॥ १२.१०८ ॥
</details>
</div>


> **धर्मेणाधिगतो यैस् तु वेदः सपरिबृंहणः ।**  
> **ते शिष्टा ब्राह्मणा ज्ञेयाः श्रुतिप्रत्यक्षहेतवः  ॥ १२.१०९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/109_dharmeNA-dhigato_yais.md">
<details open><summary><h4>भारुचिः ...{Loading}...</h4></summary>


**सपरिबृंहणः** साङ्ग इत्य् अर्थः । अथ वा मीमाम्सान्यायविस्तरधर्मशास्त्रपुराणैर् अङ्गैश् च सह वेदः **सपरिबृंहण** उच्यते । एवं च व्याख्यायमाने प्रकरणान् व्यायसंपरिग्रहः कृतो भवति, विद्याबहुत्वस्य च मीमांसादिग्रहणेन । तदभावे ॥ १२.१०९ ॥
</details>
</div>


> **दशापरा वा परिषद् यं धर्मं परिकल्पयेत् ।**  
> **त्र्यवरा वापि वृत्तस्था तं धर्मं न विचारयेत्  ॥ १२.११० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/110_dashAvarA_vA.md">
<details open><summary><h4>भारुचिः ...{Loading}...</h4></summary>


तं दर्शयति ।
</details>
</div>


> **त्रैविद्यो हेतुकस् तर्की नैरुक्तो धर्मपाठकः ।**  
> **त्रयश् चाश्रमिणः पूर्वे परिषत् स्याद् दशावरा  ॥ १२.१११ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/111_traividyo_hetukas.md">
<details open><summary><h4>भारुचिः ...{Loading}...</h4></summary>


**त्रैविद्य**ग्रहणेन वेदत्रयाधेतारो गृह्यन्ते । **हेतुकश्** चात्रैविद्यो ऽप्य् आगमन्यायाविरोधिनस् तर्कशास्त्राध्येता । **तर्की** चाहैतुको ऽपि यः प्रतिभानवान् ऊहते ऽपोहते च । यथान्यायं चाभिनिविशते अश्रुततर्कशास्त्रो ऽपि स्वभावतः । **नैरुक्तः** केवलो ऽपि । **धर्मपाठकश्** चानित्थंभूतो ऽपि । **त्रयश् चाश्रमिणः पूर्वे** प्रव्रजिताद् अन्ये गृहस्थादयः । अपरे तु तापसान् (?) पूर्वांस् त्रीन् आहुः, गौतमपाठम् आश्रित्य- "ब्रह्मचारी गृहस्थो भिक्षुर् वैखानसः" इति, तापसस्य ग्रामप्रवेशप्रतिषेधाच् च । दश धर्मसंशये अद्विष्टारक्ताश् च शास्त्रज्ञाः सन्तः प्रमाणीभवन्ति, तथा चोक्तं सामान्यं सर्वस्मृतिलक्षणं "विद्वद्भिः सेवितः सद्भिः" इत्य् एवमादि । अथ वाइतान्य् एव समासतस् त्रित्वेन ब्रवीति ॥ १२.१११ ॥
</details>
</div>


> **ऋग्वेदविद् यजुर्विच् च सामवेदविद् एव च ।**  
> **त्र्यवरा परिषज् ज्ञेया धर्मसंशयनिर्णये  ॥ १२.११२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/112_Rgvedavid_yajurvich.md">
<details open><summary><h4>भारुचिः ...{Loading}...</h4></summary>


चतुर्दशविद्यास्थानपारगा एवैते पूर्वोक्ताः शिष्टलक्षणप्राप्तास् त्रित्वेनोच्यन्ते । अथ वा तल्लक्षणयुक्तः ॥ १२.११२ ॥
</details>
</div>


> **एको ऽपि वेदविद् धर्मं यं व्यवस्येद् द्विजोत्तमः ।**  
> **स विज्ञेयः परो धर्मो नाज्ञानाम् उदितो ऽयुतैः  ॥ १२.११३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/113_eko.api.md">
<details open><summary><h4>भारुचिः ...{Loading}...</h4></summary>


अज्ञानां निन्दार्थवादो निवृत्त्यर्थः ॥ १२.११३ ॥
</details>
</div>


> **अव्रतानाम् अमन्त्राणां जातिमात्रोपजीविनाम् ।**  
> **सहस्रशः समेतानां परिषत्त्वं न विद्यते ॥ १२.११४ ॥**



> **यं वदन्ति तमोभूता मूर्खा धर्मम् अतद्विदः ।**  
> **तत् पापं शतधा भूत्वा तद् वक्तॄन् अनुगच्छति ॥ १२.११५ ॥**  
> **एतद् वो ऽभिहितं सर्वं निःश्रेयसकरं परम् ।**  
> **अस्माद् अप्रच्युतो विप्रः प्राप्नोति परमां गतिम्  ॥ १२.११६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/116_etad_vo.md">
<details open><summary><h4>भारुचिः ...{Loading}...</h4></summary>

तेषाम् इदानीं धर्मोपदेशनिवृत्त्यर्थं दोषम् आह ॥ १२.११४ ॥

उपसंहारश्लोको निःश्रेयसार्थानां कर्मणां वेदाभ्यासादीनाम् । तथा च तदुपघातार्थम् उक्तम् । "नैःश्रेयसं कर्मविधिं विप्रस्येदं निबोधत" (म्ध् १२.८२) इति <u>केचित्</u> । वयं तु पुनः कृत्स्नधर्मोपसंहारार्थम् एवेमम् आचक्ष्महे । येन नात ऊर्ध्वं केवलधर्म् (?) वक्ष्यन्ते । तथा चानन्तरश्लोकः ॥ १२.११५–११६ ॥
</details>
</div>


> **एवं स भगवान् देवो लोकानां हितकाम्यया ।**  
> **धर्मस्य परमं गुह्यं ममेदं सर्वम् उक्तवान्  ॥ १२.११७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/117_evaM_sa.md">
<details open><summary><h4>भारुचिः ...{Loading}...</h4></summary>


भृगुर् भगवान् श्रोतॄन् स्वशिष्यान् एवम् आह- तथा चायम् एव धर्मशास्त्रप्रवचने प्रथमे ऽध्याये ऽधिकृत्य स्मर्यते-
</details>
</div>


> **सर्वम् आत्मनि संपश्येत् सच् चासच् च समाहितः ।**  
> **सर्वं ह्य् आत्मनि संपश्यन् नाधर्मे कुरुते मनः  ॥ १२.११८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/118_sarvam_Atmani.md">
<details open><summary><h4>भारुचिः ...{Loading}...</h4></summary>



&gt; एतद् वो ऽयं भृगुः शास्त्रं श्रावयिष्यत्य् अशेषतः ।  
&gt; एतद् धि मत्तो ऽधिजगे सर्वम् एषो ऽखिलं मुनिः ॥ इति । *म्ध् १.५९)

यद्य् अयम् उपसंहारो धर्माणाम् उत्तरास् तर्हि किमर्थाः श्लोकाः । परमात्मोपासनार्थाः । तथा चोत्तरत्राध्यात्मम् एव वक्ष्यते, न तु धर्माः केचन वक्ष्यन्ते । उक्तत्वात् तेषाम् । एवं च सति पूर्वश्लोक उक्तानां सर्वधर्माणाम् उपसंहारार्थः, न तु शात्रस्य । शास्त्रं तु परमात्मविषयम् उपासनापदर्थं साद्यात्मम् उत्तरत्रोपसंहरिष्यति-

&gt; इत्य् एतन् मानवं शास्त्रं भृगुप्रोक्तं पठन् द्विजः ।  
&gt; भवत्य् आचारवान् नित्यं यथेष्टां चाप्नुयाद् गतिम् ॥ इति । (म्ध् १२.१२६)

न केवलम् एतद् एव धर्मगुह्यं यद् उक्तं धर्मोपसंहारे- **एवं स भगवान् देवो लोकानां हितकाम्यया** इत्य् एवमादि, किं तर्हीदं चापरं परमात्मविषयं तत्प्रसंख्यानम् अध्यात्मोपासनारूपं धर्मगुह्यम् उच्यते ॥ १२.११७ ॥

केचिद् आहुः क्षेत्रज्ञात्मविषयं तत्प्रसंख्यानम् अध्यात्मोपासनारूपं धर्मगुह्यम् । न, विरुद्धत्वात् । वक्ष्यति हि- "प्रशासितारं सर्वेषाम्" इत्य् एवमादि । यत इदं परमात्मविषयम् एव्**आत्म**ग्रहणं विज्ञेयम् । तथा च प्रदर्शयिष्यामः । श्लोकम् इदानीं विवृणु[म]ः । **सर्वं** यद् वक्ष्यति । **सच् चासच् चेति** तद् व्यक्ताव्यक्तं सविकारं प्रधानम् उच्यते । **आत्मनीति** सर्ववेदशाखोपनिषदस् तत्त्वे परमात्मनीत्य् अर्थः । अध्यस्तं व्यवस्थितं तदधीनवृत्तिभेदपक्षे, तदात्मकतया वाभेदपक्ष इति केचित् । **संपश्येद्** इत्य् उपासीतेत्य् अर्थः । कथम् एवं यथोवचाम । तथा च पश्यतिर् उपासनार्थो विज्ञेयः । तस्य विशेषणं **समाहितः** आस्तिक्येन श्रद्धया यमनियमैर् वा समाहितात्मा पश्येत् । अस्य फलार्थवादः फलविधिर् वायम्- **सर्वं ह्य् आत्मनि संपश्यन् नाधर्मे कुरुते मनः**, परमात्मत्वेन सर्वम् इदं पश्यन् । यतश् च ॥ १२.११८ ॥
</details>
</div>


> **आत्मैव देवताः सर्वाः सर्वम् आत्मन्य् अवस्थितम् ।**  
> **आत्मा हि जनयत्य् एषां कर्मयोगं शरीरिणाम्  ॥ १२.११९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/119_Atmaiva_devatAH.md">
<details open><summary><h4>भारुचिः ...{Loading}...</h4></summary>


येन कारणेन परमात्मैव देवता वस्वाद्याः सर्वा इत्य् अध्यात्माधिभूताधिदेवताधियज्ञव्यवस्थिता इत्य् अर्थः, अतश् च सर्वम् **आत्मन्य् अवस्थितं** पश्येद् इति वर्तते । अनेन चात्मन्य् अवस्थानशब्देन भेदपक्ष एव विज्ञायते, नाभेदप्कषः । तथा च सति यद् अत्राभेदवचनं तद् आगमोपपत्तिविरोधाद् अर्थवादीक्रियते । एवं च सति परमात्मैव तस्यां तस्यां कर्माङ्गदेवतायाम् अवस्थितः संप्रदानकारकत्वेन कर्मत्वेन चोपादनादिक्रियाणां जनयति **कर्मयोगम्** । कस्य । एषां शरीरिणां शास्त्रधम्[एष्व्]आधिकृतानाम् अर्थलक्षणेषु चेतरेषु । एवम् अधिकृतविधेर् अयम् अर्थवादो विज्ञायते । आध्यात्मकम् अधुनोपासनायोगं परमात्मविषयं बाह्योपसंहारेण दर्शयति ॥ १२.११९ ॥
</details>
</div>


> **खं संनिवेशयेत् खेषु चेष्टनस्पर्शने ऽनिलम् ।**  
> **पक्तिदृष्ट्योः परं तेजः स्नेहे ऽपो गां च मूर्तिषु  ॥ १२.१२० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/120_khaM_sanniveshayet.md">
<details open><summary><h4>भारुचिः ...{Loading}...</h4></summary>


**खं संनिवेशयेत् खेषु**, खं बाह्यम् अधिदैवाधिभूताख्यं संनिवेशयेद्, उपासनया खेष्व् आध्यात्मिकेषु देवतैक्यप्रदर्शनेन । एवं **चेष्टनस्पर्शन** आध्यात्मिके बाह्यानिलं संनिवेशयेद् इति विज्ञेयम् । एवं **पक्तिदृष्ट्योः** शारिरयोः **परं तेजः**, कस्य परम्, वायोर् निर्देशतः, **संनिवेशयेद्** इति सर्वत्रानुवर्तते । **स्नेहे** आध्यात्मिके **ऽपः**, संनिवेश्यमानानाम् अपां कर्मत्वाद् अयं द्वितीयानिर्देशो ऽप इति । **गां च मूर्तिषु**, एवं सर्वत्र ॥ १२.१२० ॥
</details>
</div>


> **मनसीन्दुं दिशः श्रोत्रे क्रान्ते विष्णुं बले हरम् ।**  
> **वाच्य् अग्निं मित्रम् उत्सर्गे प्रजने च प्रजापतिम्  ॥ १२.१२१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/121_manasIndun_dishaH.md">
<details open><summary><h4>भारुचिः ...{Loading}...</h4></summary>


एवं सर्वत्राध्यात्मादिषु व्यवस्थितेषु भिन्नासु देवतास्व् अभिन्नम् ॥ १२.१२१ ॥
</details>
</div>


> **प्रशासितारं सर्वेषाम् अणीयांसम् अणोर् अपि ।**  
> **रुक्माभं स्वप्नधीगम्यं विद्यात् तु पुरुषं परम्  ॥ १२.१२२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/122_prashAsitAraM_sarveShAm.md">
<details open><summary><h4>भारुचिः ...{Loading}...</h4></summary>

न संसार्यात्मानं क्षेत्रज्ञम् । तथा च सर्ववेदशास्त्रोपनिषदो योगशास्त्राणि च । व्यासो ऽपि चैवम् आह-

&gt; उत्तमः पुरुषस् त्व् अन्यः परमात्मेत्य् उदाहृतः ।  
&gt; यो लोकत्रयम् आविश्य बिभर्त्य् अव्यय ईश्वरः ॥ इति ।


**प्रशासितारं** सर्वास्व् अवस्थास्व् अधिकृतानां **सर्वेषां** ब्रह्मादीनाम् अपि । तथा ब्राह्मणम्, "एतस्य वा अक्षरस्य प्रशासने, गार्गि " इत्य् एवमाद्य् उदाहरणीयम् । **अणीयांसम् अणोर् अपीति** सौक्ष्म्यातिशयप्रदर्शनम् एतत् परमात्मन इतरेभ्यः संसार्यात्मभ्यः । **रुक्माभम्** इत्य् अनेन शुद्धतास्योच्यते । तथा च रहस्यब्राह्मणम् वाजसनेयिनाम् उपनिषदि- "यो [ऽश्नायापिप्]आसे शोकं मोहं जरां मृत्युम् अत्येति; एतं वै तम् आत्मानं विदित्वा" इत्य् एवमादि । **स्वप्नधीगम्यम्** इति तद्रूपप्रतिपदनपरम् इदम् । यथा हि सुप्तावस्थायां प्रत्यस्तमितकर्मक्लेशसुखदुःखविशेषं शान्तं संसार्यात्मतत्त्वस्य रूपम्, एवम् इदं परमात्मनस् तत्त्वं मनसा स्वप्नधिया शक्यते सदैवंरूपम् अधिगन्तुम् । यत इदम् उच्यते, "स्वप्नधीगम्यं विद्यात् तु पुरुषं परम्" इतरपुरुषापेक्षयेदम् अस्य परत्वम् उच्यते । तथा चोक्तम् अस्यासकृद् अध्यासोदाहरणम्, कर्माङ्गदेवताभेदाधिकारव्यवस्थितं च परमात्मानं सन्तम्  ॥ १२.१२२ ॥

</details>
</div>

> **एतम् एके वदन्त्य् अग्निं मनुम् अन्ये प्रजापतिम् ।**  
> **इन्द्रम् एके परे प्राणम् अपरे ब्रह्म शाश्वतम्  ॥ १२.१२३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/123_etam_eke.md">
<details open><summary><h4>भारुचिः ...{Loading}...</h4></summary>


एवम् इदं सर्वदेवताधिकारेषु व्यवस्थितं ब्रह्म अग्न्यादिदेवतोपासको ऽपि प्राप्नोतीति । तथा चाग्निरहस्य ब्राह्मणं वाजसनेयिकं "तम् एतम् अग्निर् इत्य् अध्वर्यव उपासते" इत्य् एवमादि एतत् काण्डिकान्ते च स्फुटम् एव दर्शयत्य् एतम् अर्थम्, "तं यथा यथोपासते तद् एव भवति तद् वैनान् भूत्वावति । तस्माद् एतम् एवम्वि[त्] सर्वैर् एवैतैर् उपासीत" इत्य् एवमादि । यतश् च ॥ १२.१२३ ॥
</details>
</div>


> **एष सर्वाणि भूतानि पञ्चभिर् व्याप्य मूर्तिभिः ।**  
> **जन्मवृद्धिक्षयैर् नित्यं** **संसारयति चक्रवत्  ॥ १२.१२४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/124_eSha_sarvANi.md">
<details open><summary><h4>भारुचिः ...{Loading}...</h4></summary>


&gt; **एष सर्वाणि भूतानि पञ्चभिर् व्याप्य मूर्तिभिः ।**

महाभूताख्याभिः स्वकर्मक्लेशापक्षया

&gt; **जन्मवृद्धिक्षयैर् नित्यं**

प्राणिनः

&gt; **संसारयति चक्रवत्  ॥ १२.१२४ ॥**

तदुपभोगाय वा । अश्वप्रशासिता सर्वेषाम् इत्य् अवगम्यते । यथोक्तस्योपासनायोगस्योपसंहारम् अधुना प्रदर्शयन्न् इदं तत्फलम् आचष्टे ॥ १२.१२४ ॥
</details>
</div>


> **एवं यः सर्वभूतेषु** **पश्यत्य् आत्मानं**  **आत्मना ।**  
> **स सर्वसमताम् एत्य ब्रह्माभ्येति परं पदम्  ॥ १२.१२५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/125_evaM_yaH.md">
<details open><summary><h4>भारुचिः ...{Loading}...</h4></summary>


&gt; **एवं यः सर्वभूतेषु**

व्यवस्थितं

&gt; **पश्यत्य् आत्मानं**

परं यथोक्तम्

&gt; **आत्मना ।**

स्वात्मना दृष्ट्वा च यथोपदेशं यावज् जीवम् उपासते,

&gt; **स सर्वसमताम् एत्य ब्रह्माभ्येति परं पदम्  ॥ १२.१२५ ॥**

फलविधि एष आगमोपपत्तिभ्यां विज्ञेयः । न फलार्थवादः । एवम् इदं परमात्मयोगप्रसंख्यानोपासनाफलम् उपसंहृत्य शास्त्रम् अधुनोपसंहरति ॥ १२.१२५ ॥
</details>
</div>


> **इत्य् एतन् मानवं शात्रं भृगुप्रोक्तं पठन् द्विजः ।**  
> **भवत्य् आचारवान् नित्यं यथेष्टां चाप्नुयाद् गतिम्  ॥ १२.१२६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/12/126_ity_etan.md">
<details open><summary><h4>भारुचिः ...{Loading}...</h4></summary>


शास्त्रेण हि प्रबोध्यमानो ऽवश्यम् आचारवा[न् भवत्य् अविनेयो ऽपि कालान्त]रेण, किं पुनर् विनेयः, येन हेतौ सत्य् अवश्यंभावि तत्फलं लोके दृष्टम् । तदनुष्ठानाच् चेष्टकामसं[प्राप्तिः] ॥ १२.१२६ ॥

**[इति भारुचिकृतं मनुशास्त्रविवरणं समाप्तम् ]**
</details>
</div>
