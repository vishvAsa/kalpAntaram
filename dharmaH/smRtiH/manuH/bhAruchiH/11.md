+++
title = "११"

+++


**एकादशो ‘ध्यायः**

> **सान्तानिकं यक्ष्यमाणम् अध्वगं सार्ववेदसम् ।**  
> **गुर्वम्बापितृभृत्यार्थं स्वाध्यायार्थ्युपतापिनौ ॥ ११.१ ॥**  
> **दशैतान् स्नातकान् विद्याद् ब्राह्मणान् धर्मभिक्षुकान् ।**  
> **निःस्वेभ्यो देयम् एतेभ्यो दानं विद्याविशेषतः  ॥ ११.२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/002_na_vai.md">
<details open><summary><h4>भारुचिः ...{Loading}...</h4></summary>


अत्र चोद्यते- यद् उक्तम् अनन्तरम् एव दशमाध्यायोपसंहारे "अतः परं प्रवक्ष्यामि प्रायश्चित्तविधिं शुभम्" इति, नन्व् एतदपेक्षया प्रायश्चित्तप्रकरणम् एवोपन्यसनीयम् "अकुर्वन् विहितं कर्म" इत्यादि । इतरथाप्य् अप्रकृतोपन्यासः प्रकृतार्थव्यवधानं चायुक्तम् आपद्यते । यतः स्नातकधर्मापद्धर्मप्रकरणयोर् एवैतत् सर्वम् उपदेष्टव्यम्, नात्रेति । अत्रोच्यते- साहचर्याद् एवैतयोर् यथोक्तप्रकरणद्वये ऽप्य् अवकाशम् अलभमानयोर् इह विलेषनिर्देशो युक्तः, मा भूद् एतयोः परस्परसंबद्धयोर् अन्यत्रप्रकरणे ऽन्यस्य निर्देशे ऽधिक्रियमाणे प्रकरणभेदाद् असामञ्जस्यम् इति । निर्दिष्टारम्भप्रयोजनस्येदम् अधिना विवरणं स्लोकद्वयस्य । एकविद्यमानद्रव्यश् च न याचेत, **निःस्वेभ्यो देयम् एतेभ्य** इति वचनात् । दानं चात्र चोद्यते, न तु याचना । निमित्तसंनियोगेनार्थगृहीतत्वाद् अशासितव्या हि सा । तच् च दर्शयति **निःस्वेभ्यो** फलस्याविशेष उपदेशतुल्यत्वाद् इति, उभयस्माद् इत्य् आह नियमाद् देयविशेषाच् च । यदि देयविशेषात् फलविशेषो न स्यात्, न कश्चिद् दानविशेषे प्रयतेत शास्त्रव्यपक्षया । अथ वा नियमस्य दानाश्रितस्य चोदितत्वात्, नियमाच् च, धर्म यथाशक्तिनियमसाधनत्यागेन च देयविशेषे ऽवश्यंभावि । एवं च न देयविशेषात् फलविशेषः प्रत्याख्यातुं शक्य उपदेशतुल्यत्वे [ऽपि] । तथा चोक्तम् ।

&gt; पात्रस्य हि विशेषेण श्रद्दधानतयैव च ।  
&gt; अल्पं वा बहु वा प्रेत्य दानस्यावाप्यते फलम् ॥ इति ॥ ११.१–२ ॥  
</details>
</div>

> **एतेभ्यो हि द्विजाग्रेभ्यो देयम् अन्नं सदक्षिणम् ।**  
> **इतरेभ्यो [बहिर्वे]दि नाकृतान्नं विधीयते  ॥ ११.३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/003_etebhyo_hi.md">
<details open><summary><h4>भारुचिः ...{Loading}...</h4></summary>


नियमानुवादो ऽयं भोजनविशेषेण । **इतरेभ्यो** ऽतिथिभ्यो **बहिर्वेदि** कृतान्नम् एव देयं नियमतः । तद् इदं पूर्वोक्तम् अतिथ्यन्नदानम् अनूद्यते । दक्षिणास् त्व् एषां न विधिर् न प्रतिषेधः ॥ ११.३ ॥
</details>
</div>


> **सर्वरत्नानि राजा तु यथार्हं प्रतिपादयेत् ।**  
> **ब्राह्मणान् वेदविदुषो यज्ञार्थं चैव दक्षिणाम्  ॥ ११.४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/004_sarvaratnAni_rAjA.md">
<details open><summary><h4>भारुचिः ...{Loading}...</h4></summary>


राज्ञस् तु नियमो बहुधनत्वात् । एवं च राज्ञा सान्तानिकादिव्यतिरेकेणान्येभ्यः स्नातकेभ्यो नियमतो देयं स्थितिभोगार्थम् । **यज्ञार्थं** चेत्य् एतद् आरम्भसामर्थ्याद् गम्यते । नायियक्षमाणाय देयम् इति । अनेन संबन्धेनेदम् उच्यते ॥ ११.४ ॥
</details>
</div>


> **कृतदारो ऽपरान् दारान् भिक्षित्वा यो ऽधिगच्छति ।**  
> **रतिमात्रं फलं तस्य द्रव्यदातुस् तु सन्ततिः  ॥ ११.५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/005_kRta-dAro.aparAn.md">
<details open><summary><h4>भारुचिः ...{Loading}...</h4></summary>


धर्मप्रजासंपन्ने दारे द्वितीयदारस्यात्मीयेन द्रव्येण नेदम् अनुज्ञानम् । यस्मात् न हि द्वितीयस्य दारस्य धर्मप्रजासंपत्तौ सत्यां प्राप्तिर् अस्ति । तथा च स्मृत्यन्तरम्- "धर्मप्रजासंपन्ने दारे नान्यां कुर्वीत" इति । एवं च सति कृतदारकार्यस्य द्वितीयदाराधिगमप्रतिषेधो ऽयम् । भिक्षणपक्षम् आश्रित्य निन्दा । तत्र च यथा तदङ्गभावं गच्छतो **द्रव्यदातुः सन्ततिः**, एवम् आत्मीयद्रव्याधिगमे ऽपि कन्याया दातुः सन्ततिः **फलम्** इत्य् अतो प्य् एवं शक्यते निन्दा कल्पयितुम् । द्रव्यशब्दस्योभयत्र प्रवृत्तेः कन्यापि हि शक्यते द्रव्यशब्देनाभिधातुम् । यस्मात् कृतदारकार्यस्य द्वितीयदाराधिगमप्रतिषेधार्तो ऽयं श्लोकः । एतस्मिंस् त्व् अर्थे प्रकरणं नानुगृह्यते, यतः अयम् अन्यप्रकरणानुग्राही । श्लोकार्थ उच्यते- कृतदारकार्यस्य द्वितीयदाराधिगमार्थं भिक्षमाणाय न देयं नियमतः । अत्र चोक्तो निन्दार्थवाद इति । एवं च सति भिक्षमाणायापि न देयम् । तथा च सत्य् अयम् अपवादः पूर्वस्यासान्तानिकाय न देयम् इति । नित्यकर्मार्थायां याचनायां सान्तानिकादिश्लोके दाननियम उक्तो विज्ञेयः । काम्यकर्मार्थायां तु याचनायां दानस्य न विधिर् न प्रतिषेधः । तथा च दर्शयति ॥ ११.५ ॥
</details>
</div>


> **यस्य त्रैवार्षिकं भक्तं पर्याप्तं भृत्यवृत्तये ।**  
> **अधिकं वापि विद्येत न सोमं पातुम् अर्हति  ॥ ११.६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/007_yasya_traivArShikam.md">
<details open><summary><h4>भारुचिः ...{Loading}...</h4></summary>


एवं च सति काम्यसोमापेक्षो ऽयं सामर्थ्याद् उपदेशो द्रष्टव्यः । नित्यस्य हि सोमस्य भृत्योपरोधेनापि करणम् इष्यते, नित्यत्वाद् एव । तथा च सत्य् अत्र तदैव दाननियमो युज्यते, यथोक्तो यक्ष्यमाणाय देयम् इति । इदं सोमग्रहणं सर्वकाम्यकर्मप्रदर्शनार्थम्, कारणस्य [स]मानत्वात् ॥ ११.६ ॥
</details>
</div>


> **अतः स्वल्पीयसि द्रव्ये यः सोमं पिबति द्विजः ।**  
> **सो ऽपीतसोमपूर्वो ऽपि न तस्याप्नोति तत्फलम्  ॥ ११.७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/008_ataH_svalpIyasi.md">
<details open><summary><h4>भारुचिः ...{Loading}...</h4></summary>


नियमशास्त्रव्यतिक्रमेण न केवलम् अस्य तत्कर्मनैष्फल्यम् प्रत्यवायश् चापरः । **अपीतसोमपूर्वस्यायं** व्यतिक्रमो निष्फलः प्रत्यवायाय च स्यात्, किं पुनर् इतरस्येति निन्दार्थवादः न **चापीतसोमपूर्वो ऽपीत्य्** अनेन स्तुत्यर्थेनातिसयवचनेन न नित्यस्य सोमपानस्याप्रवृत्तिः सक्या कल्पयितुम् । एवं च सत्य् एतस्माद् एव स्तुत्यतिशयाल् लिङ्गान् नित्यस्यानिवृत्तिर् गम्यते । तथा च नित्यार्थं नियमतो देयम् । इतरत्र त्व् अनियमः । इदानीं शक्तस्य दातुर् नियम उच्यते ॥ ११.७ ॥
</details>
</div>


> **शक्तः परजने दाता स्वजने दुःखजीविनि ।**  
> **मध्वापातो विषास्वादः स धर्मप्रतिरूपकः  ॥ ११.८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/009_shaktaH_parajane.md">
<details open><summary><h4>भारुचिः ...{Loading}...</h4></summary>


एवं च सत्य् एतद् अर्थाद् गम्यते स्वजनोपरोधेन परेभ्यो न देयम् । **स्वजनं** च पुत्रदारादिं वक्ष्यति । अन्यथा हि स्वजनातिक्रमेण यो ददाति दातुस् तस्यासौ **मध्यापातः**, मधुन इवापतः आपात आस्वादः संनिपात रमणीयो यशः; सुखं यशो ऽर्थिनां यद्य् अपि भवति, तथाप्य् असौ **विषास्वाद** इव ज्ञेयो ऽप्य् एव । कटुरसत्वेनात्र प्रत्यवायोत्पत्त्या । तथा च दर्सयति **स धर्मप्रतिरूपको** दातुर् अधर्म इत्य् अर्थः । कुतः । नियमातिक्रमात् । अस्य निन्दार्थवादो निवृत्त्यर्थः ॥ ११.८ ॥
</details>
</div>


> **भृत्यानां उपरोधेन यत् करोत्य् और्ध्वदेहिकम् ।**  
> **तद् भवत्य् असुखोदर्कं जीवतश् च मृतस्य च  ॥ ११.९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/010_bhRtyAnAm_uparodhena.md">
<details open><summary><h4>भारुचिः ...{Loading}...</h4></summary>


मातापितरौ पुत्रदारं च **भृत्याः** । तथा चोक्तम् "गुरून् भृत्यांश् चोज्जिहीर्षन्" इति । एवं च स्मृत्यन्तरम्-


&gt; वृद्धौ च मातापितरौ साध्वी भार्या सुतः शिशुः ।  
&gt; अप्य् अकार्यशतं कृत्वा भर्तव्या मनुर् अब्रवीत् ॥

अतस् तेषाम् उपरोधेन यद् अन्यत् करोत्य् और्ध्वदेहिकम् इष्टं पूर्तं वा युक्तम् अस्यासुखोदर्कत्वं प्रत्यवायोत्पत्त्या च तत्रेह चेति । अपरे तु पूर्वश्लोकपादम् एवं पठन्ति "मध्वास्वदो विषापात" इति, अर्थस् तु यथोक्त एव ॥ ११.९ ॥
</details>
</div>


> **यज्ञश् चेत् प्रतिबद्धः स्याद् एकेनाङ्गेन यज्वनः ।**  
> **ब्राह्मणस्य विसेषेण धार्मिके सति राजनि  ॥ ११.१० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/011_yajnash_chet.md">
<details open><summary><h4>भारुचिः ...{Loading}...</h4></summary>


भिक्षमाणस्यापि तदर्थम् असामग्र्यां सत्यां यज्ञसाधनानां परादानं वक्ष्यति । **एकाङ्गेनेति**, येन केनचिद् अल्पेनापि यज्ञसाधनप्रतिपूरणेनेत्यर्थः । **ब्राह्मणस्य विशेषेणेदम्** इत्य् अर्थः । तन्निमित्ते । एवं च सति क्षत्रियवैश्ययोर् अपि यायजूकयोर् एकम् अनुज्ञायते परादानम्, ब्राह्मणस्य विशेषेणेति वचनात् । धर्मिके सति राजनि धर्मज्ञो यो हि एतद् वे[त्ति] । अनेन निमित्ते उपन्य[स्ते] स्तः शास्त्रे इहैतस्मिन् एवंगुणे सति राजन्य् एतद् उपदिस्यते परादानम् । कुतः पुनस् तद् इति, यतस् तद् आह ॥ ११.१० ॥
</details>
</div>


> **यो वैस्यः स्याद् बहुपशुर् हीनक्रतुर् असमपः ।**  
> **कुटुम्बात् तस्य तद् द्रव्यम् आहरेद् यज्ञसिद्धये  ॥ ११.११ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/012_yo_vaishyaH.md">
<details open><summary><h4>भारुचिः ...{Loading}...</h4></summary>


हीनक्रतुश् च बहुपशुः स्यात् । हीनकर्मा । अहीनक्रतुर् अपि यद्य् असोमपो भवति, ततः कुटुम्बात् तस्य तद् द्रव्यम् आहरेत् । तद् असंभवे च ॥ ११.११ ॥
</details>
</div>


> **आहरेत् त्रीणि वा द्वे वा कामं शूद्रस्य वेश्मनः ।**  
> **न हि शूद्रस्य यज्ञेषु कश्चिद् अस्ति परिग्रहः  ॥ ११.१२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/013_Aharet_trINi.md">
<details open><summary><h4>भारुचिः ...{Loading}...</h4></summary>


&gt; **आहरेत् त्रीणि वा द्वे वा कामं शूद्रस्य वेश्मनः ।**

अङ्गप्रकरणात् त्रीणि वा द्वे वाङ्गानि संबध्यन्ते । अङ्गभूयस्त्वादानं च हीनजातित्वाद् अस्य । अस्यार्थवादो भवति ।

&gt; **न हि शूद्रस्य यज्ञेषु कश्चिद् अस्ति परिग्रहः  ॥ ११.१२ ॥**

एवं चाह व्यासः-


&gt; यज्ञाय सृष्टानि धनानि धात्रा यष्टा सृष्टः पुरुषो रक्षिता च ।  
&gt; तस्मात् सर्वं यज्ञ एवोपयोज्यं धनं न कामाय एतत् प्रशस्तम् ॥

ननु शूद्रधनेन यागप्रतिषेधं वक्ष्यति, "न यज्ञार्थं धनंशूद्रात्" इत्य् एवमादिभिः । [भि]क्षित्वा तत्र प्रतिषेधः, इदं च परादानं पदार्थान्तरम् । यतो न विरोधः । अथ वा शूद्रधनैर् एव केवलैस् तत्र प्रतिषेधः, इह तु द्वित्रिमात्राङ्गवैकल्ये ऽसंभवद्वित्तस्य तत आदाय यागो युक्तः । वचनाद् वात्रैवं भविष्यति, निमित्ते भेदे सति । न वचनस्यातिभारो ऽस्त्य् उपदेशपरत्वाच् छस्त्रस्य । इदानीं ब्राह्मणक्षत्रियाभ्याम् इदम् आदानम् उच्यते, असंभवति शूद्रे ॥ ११.१२ ॥


</details>
</div>

> **यो ऽनाहिताग्निः शतगुर् अयज्वा च सहस्रगुः ।**  
> **तयोर् अपि कुटुम्बाभ्याम् आहरेद् अविचारयन्  ॥ ११.१३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/014_yo.anAhitAgniH.md">
<details open><summary><h4>भारुचिः ...{Loading}...</h4></summary>


निगदव्याख्यातः श्लोकः ॥ ११.१३ ॥
</details>
</div>


> **आदाननित्याच् चादातुर् आहरेद् अप्रयच्छतः ।**  
> **तथा यशो ऽस्य प्रथते धर्मश् चैव विवर्धते  ॥ ११.१४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/015_AdAna-nityAch_chAdAtur.md">
<details open><summary><h4>भारुचिः ...{Loading}...</h4></summary>


अयं **चादाननित्यो** ब्राह्मण उच्यते । आदाय यो न कल्पयति धनम् इष्टपूर्ताङ्गतया । तस्माद् **अप्रयच्छत** इदम् आदानम् उच्यते । न त्व् आदाननित्यस्यापि सतो यज्ञशीलस्य । एवं च सति पूर्वश्लोकः क्षत्रियविषय एव द्रष्टव्यः । अपरे त्व् आदाननित्यं वार्धिषुकं मन्यन्ते । शास्त्रप्रतिषिद्धवृद्धिगृहीतारम् (?) अया[ग]शीलम् । एतस्यां च कल्पनायां जातिर् अविवक्षिता । तथा च मन्त्रः "इं ते कृण्वन्ति कीकटेषु गावः" इत्येवमादिः ॥ ११.१४ ॥
</details>
</div>


> **तथैव सप्तमे भक्ते भक्तानि षडनश्नता ।**  
> **अश्वस्तननिधानाय हर्तव्यं हीनकर्मणः  ॥ ११.१५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/016_tathAaiva_saptame.md">
<details open><summary><h4>भारुचिः ...{Loading}...</h4></summary>


आत्मकुटुम्बक्षुदवसादेनापि निमित्तेन पूर्ववत् परादानं शिष्यते । ब्राह्मणस्य विशेषेणेत्य् एतद् अनुवर्तते । **अश्वस्तननिधानायेति** वचनात्, आहोरात्रिकम् आदेय परिमाणम् अनुजानाति नाधिकम् । **हीनकर्मण** इति च क्रमार्थम् इदं वचनम् । तथा च स्मृत्यन्तरम्-


&gt; हीनाद् आदेयम् आदौ स्यात् तद् अलाभे सामाद् अपि ।   
&gt; असंभवे त्व् आददीत विशिष्टाद् अपि धार्मिकात् ॥

एवं च सति पूर्वस्याप्य् अयम् एव क्रमो विज्ञेयः । तथा च गौतमः- "द्रव्यादानं विहाहसिद्ध्यर्थं धर्मतन्त्रसंयोगे च शूद्राद्, अन्यत्रापि शूद्रात्" इति ॥ ११.१५ ॥

</details>
</div>

> **खलात् क्षेत्राद् अगाराद् वा यतो वाप्य् उपलभ्यते ।**  
> **आख्यातव्यं तु तत् तस्मै पृच्छते यदि पृच्छति  ॥ ११.१६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/017_khalAt_xetrAd.md">
<details open><summary><h4>भारुचिः ...{Loading}...</h4></summary>

&gt; **खलात् क्षेत्राद् अगाराद् वा यतो वाप्य् उपलभ्यते ।**

एवं च खलादिग्रहणाद् धान्यम् इदं विज्ञेयं भोजनार्थीयं तथा च सप्तमे भक्त इत्य् उक्तम् ।

&gt; **आख्यातव्यं तु तत् तस्मै पृच्छते यदि पृच्छति  ॥ ११.१६ ॥**

धनस्वामिन **पृच्छते** सुप्तम् उत्थाप्य जाग्रित्वा **यदि पृच्छति** । अथ **वाख्यातव्यं तत् तस्मै पृच्छते** धनस्वामिने **यदि** जाग्रद्धनापहर्तारं **पृच्छति**, न बलाद् उत्थाप्याख्यातव्यम् । अथ वा **यदि पृच्छति** राजा धनस्वामिना राजपुरुषैर् वा राजसमीपम् आनीतम् । तथा च गौतमः- "आचक्षीत राज्ञा पृष्टः" इति धनापहरणप्रयोजनम् । अयं च परादान[नियमो भक्तच्छेदे यज्ञ]प्रतिरोधे ऽपि समानत्वात् कारणस्य विज्ञेयः ॥ ११.१६ ॥
</details>
</div>


> **ब्राह्मणस्वं न हर्तव्यं क्षत्रियेण कदाचन ।**  
> **दस्युनिष्क्रिययोस् तु** **स्वम् अजीवन् हर्तुम् अर्हति  ॥ ११.१७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/018_brAhmaNasvan_na.md">
<details open><summary><h4>भारुचिः ...{Loading}...</h4></summary>


&gt; **ब्राह्मणस्वं न हर्तव्यं क्षत्रियेण कदाचन ।**

कदाचिद् अपि यथोक्तायाम् अप्य् अवस्थायाम् । एवं च दण्डापूपिकया वैश्यशूद्रयोर् अपि प्रतिषेधो [विज्ञेयः] । ब्राह्मणस्य ब्रह्मस्वापहरणे ऽप्रतिषेधः; तथा चोक्तम् "आदाननित्याच् चादातुः" (म्ध् ११.१४) इति ॥

&gt; **दस्युनिष्क्रिययोस् तु **

ब्राह्मणयोर् एव सतोः,

&gt; **स्वम् अजीवन् हर्तुम् अर्हति  ॥ ११.१७ ॥**

कारणात् पूर्वप्रतिषेधविषये प्रतिप्रसवो ऽयं विज्ञेयः । एवं च ब्राह्मणस्य श्रेयसो ऽपि ब्राह्मणाद् एतद् अनुज्ञातं भवति ॥ ११.१७ ॥
</details>
</div>


> **यो ऽसाधुभ्यो ऽर्थम् आदाय साधुभ्यः संप्रयच्छति ।**  
> **स कृत्वा प्लवम् आत्मानं संतारयति ताव् उभौ  ॥ ११.१८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/019_yo.asAdhubhyo.md">
<details open><summary><h4>भारुचिः ...{Loading}...</h4></summary>


धनस्वाम्यपहर्तारौ । गृहीतम् एव धनापहर्तारं यज्ञप्रतिरोधेन निमित्तेनानिगृह्णतः पूजयतश् च राज्ञ इदम् उच्यते परानुगृहीतृत्वात् । एतच् चासाधुभ्यो यज्ञार्थम् आदीयमानं साधुनोपेक्षया राज्ञैव दत्तं भवति । यत इदम् उच्यते । यो ऽसाधुभ्यो ऽर्थम् आदाय साधुभ्यः संप्रयच्छति, येन ॥ ११.१८ ॥
</details>
</div>


> **यद् धनं यज्ञशीलानां देवस्वं तद् विदुर् भुधाः ।**  
> **अयज्वनां तु यद् वित्तम् आसुरस्वं तद् उच्यते  ॥ ११.१९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/020_yad_dhanam.md">
<details open><summary><h4>भारुचिः ...{Loading}...</h4></summary>


यस्मात् तस्माद् युक्ता तत्र राज्ञ उपेक्षा, एतां शास्त्रपरिभाषाम् अन्ववेक्ष्य । एवं च सति ॥ ११.१९ ॥
</details>
</div>


> **न तस्मिन् धारयेद् दण्डं धार्मिकः पृथिवीपतिः ।**  
> **क्षत्रियस्य हि बालिश्याद् ब्राह्मणः सीदति क्षुधा  ॥ ११.२० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/021_na_tasmin.md">
<details open><summary><h4>भारुचिः ...{Loading}...</h4></summary>


क्षुल् लिङ्गं चैतद् उभयत्रापि समानप्रकरणत्वाद् विज्ञेयम् ॥ ११.२० ॥
</details>
</div>


> **तस्य भृत्यजनं ज्ञात्वा स्वकुटुम्बान् महीपतिः ।**  
> **श्रुतशीले च विज्ञाय वृत्तिं धर्म्यां प्रकल्पयेत्  ॥ ११.२१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/022_tasya_bhRtyajanam.md">
<details open><summary><h4>भारुचिः ...{Loading}...</h4></summary>


क्षुदवसन्नात्मकभृत्यस्याइतद् उच्यते विशेषेण ॥ ११.२१ ॥
</details>
</div>


> **कल्पयित्वास्य वृत्तिं च रक्षेद् एनं समन्ततः ।**  
> **राजा हि धर्मषड्भागं तस्माद् आप्नोति रक्षितात्  ॥ ११.२२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/023_kalpayitvAsya_vRttim.md">
<details open><summary><h4>भारुचिः ...{Loading}...</h4></summary>


&gt; **कल्पयित्वास्य वृत्तिं च रक्षेद् एनं समन्ततः ।**

शौर्यादिशंसनमात्राद् अपि, किं पुनस् तस्करेभ्यः, यस्मात् ।

&gt; **राजा हि धर्मषड्भागं तस्माद् आप्नोति रक्षितात्  ॥ ११.२२ ॥**

धर्मषड्भागग्रहणं रक्षार्थवादो विज्ञेयः ॥ ११.२२ ॥
</details>
</div>


> **न यज्ञार्थं धनं शूद्राद् विप्रो भिक्षेत धर्मवित् ।**  
> **यजमानो हि भिक्षित्वा चण्डालः प्रेत्य जायते  ॥ ११.२३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/024_na_yajnArtham.md">
<details open><summary><h4>भारुचिः ...{Loading}...</h4></summary>

&gt; **न यज्ञार्थं धनं शूद्राद् विप्रो भिक्षेत धर्मवित् ।**

निःस्वो ऽपि विप्रः सन् । द्वित्रिमात्राङ्गवैकल्यं तु प्रशस्तम् । न त्व् अद्रविणो द्विमात्राङ्गादानं कुर्याच् छूद्राद् इति । अथ वा भिक्षणम् अत्र प्रतिषिद्धं शूद्रात्, नायाचिलाभः (?) । एवं च भिक्षणाद् अयाचितः श्रेयान् इति विज्ञायते । तथा चोक्तम् "अयाचितोपपन्नानां द्रव्याणां यः प्रतिग्रहः, स विशिष्टः शिलोञ्छाभ्यां तं विद्याद् अप्रतिग्रहम्" इति । अविद्यमानधनस् तु सर्वम् एव यज्ञारथं शूद्रात् ।

&gt; **यजमानो हि भिक्षित्वा चण्डालः प्रेत्य जायते  ॥ ११.२३ ॥**

अयं निन्दार्थवादः प्रतिषिद्धार्थानुष्ठाननिवृत्त्यर्थः । कथं नामायं निन्दितं न समाचरेद् इति । अथ वा नित्यकर्मातिपत्तौ यः सर्वतः प्रतिग्रह उक्तः तस्यायं श्रौतस्मार्तयज्ञार्थप्रतिषेधः । एतस्याम् अवस्थायां कामं प्रतिषिद्धाभ्युपगमः स्यात् । न शूद्राद् भिक्षणम् । भृत्यभरणार्थम् तु शूद्राद् अपि भिक्षणं न प्रतिषिध्यते । काम्ययज्ञार्थं पुनर् असत्प्रतिग्रह एव नास्ति । कृतस् तस्य प्रतिषेधः । एवं च सति यः काम्ययज्ञार्थंशूद्राद् भिक्षेत तेनोभयम् अतिक्रान्तं भवति, असत्प्रतिग्रहनियमो भिक्षणनियमश् च । अथ वा शूद्रात् परादानस्तुतिर् इयम् "न यज्ञार्थंधनंशूद्राद् विप्रो भिक्षेत धर्मवैत्" इति । कथम् । परादानम् अपि युक्तं शूद्रात्, न तु भिक्षणम् इत्य् एवम् ॥ ११.२३ ॥
</details>
</div>


> **यज्ञार्थम् अर्थं भिक्षित्वा यो न सर्वं प्रयच्छति ।**  
> **स याति भासतां विप्रः काकतां वा शतं समाः  ॥ ११.२४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/025_yAjnArtham_artham.md">
<details open><summary><h4>भारुचिः ...{Loading}...</h4></summary>


शूद्राद् अन्येभ्यो द्विजातिभ्यो नित्यार्थं भिक्षितस्य काम्यार्थं वा नियमतः सर्वस्योपयोगार्थम् इदम् आरब्धं वाक्यम् । अधुना विहितधर्मस्तुत्यर्थम् इदम् आरभ्यते ॥ ११.२४ ॥
</details>
</div>


> **देवस्वं ब्राह्मणस्वं च लोभेनोपहिनस्ति यः ।**  
> **स पापात्मा परे लोके गृध्रोच्छिष्टेन जीवति ॥ ११.२५ ॥**
<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/026_devasvam_brAhmaNasvam.md">
<details open><summary><h4>भारुचिः ...{Loading}...</h4></summary>


देवतार्थं यत् प्रकल्प्य स्थाप्यते तद् **देवस्वम्** । प्रकरणसामर्थ्याद् यज्ञार्थं भिक्षितम् । नान्यत् । **ब्राह्मणस्वम्** अप्य् एवम् एव विज्ञेयम्, यद् ब्राह्मणभोजनाथं प्रतिगृहीतं श्राद्धादिषु । समानवादार्थं च देवस्वेनास्य ग्रहणम् । एवं च सति यद् इदं (?) लोके प्रसिद्धं देवस्वं तन् नेहाभिधीयते, प्रकरणविरोधात् । देवतानां च ममता नास्त्य् अनधिकारात् । शास्त्रदृष्टं च यद् देवस्वं तत्संप्रदानकाल एवोद्देशसामर्थ्याद् देवस्वम् इति शक्यते वक्तुम् । क्षणिकश् चासौ देवतोपभोगकालः, निवृत्ते च तस्मिन् देवतोपभोगे देवस्वं तद् इत्य् अशक्यं व्यपदेष्टुम् । एवं च सति यज्ञार्थं भिक्षितं सर्वं यज्ञ एवोपयोज्यम् । न किंचिद् आत्मोपभोगाय स्थापनीयम् । यस् तु मोहान् न सर्वम् उपयुङ्क्ते, तस्य नियमव्यतिक्रमे ऽयं निन्दार्थवादः । दृष्टान्तार्थं वा प्रसिद्धस्य ब्राह्मण[स्व]स्य ग्रहणम् ॥ ११.२५ ॥

</details>
</div>

> **इष्टिं वैश्वानरीम् नित्यं निर्वपेद् अब्दपर्यये ।**  
> **कॢप्तानां पशुसोमानां निष्कृत्यर्थम् असंभवे  ॥ ११.२६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/027_iShTiM_vaishvAnarIm.md">
<details open><summary><h4>भारुचिः ...{Loading}...</h4></summary>


यदि त्व् असामर्थ्यात् पशुसोमानां शास्त्रचोदितानाम् अनुष्ठाने न शक्नुयात्, तत इमाम् इष्टिं वैश्वानरीं कुर्याण् निष्कृत्यर्थम् । नित्यानां कर्मणाम् अनुष्ठानाशक्तौ । एवं च सति (?) नित्यकर्मातिपत्ताव् अविरोधात् श्रौतस्य प्रायश्चित्तस्य प्रतिनिधेर् वैश्वानर्याश् च समुच्चयः । ननु चैकार्थत्वाद् विकल्पः प्राप्नोति । न ह्य् एकार्थता साक्षाद् उपलभ्यते, किं तर्ह्य् एकं श्रौतम् अन्यत् स्मार्तम् । एवं च प्रमाणभिन्नयोर् अविकल्पः । एकप्रमाणत्वे सति तद्विकल्पो न्यायः स्यात् । अपरे तु विकल्पम् एव मन्यन्ते । तथा च ब्रह्महत्याप्रायश्चित्तयोः श्रौतस्मार्तयोर् विकल्पं वक्ष्यति । एतत् त्व् आपत्कल्पे नित्यकर्मातिपत्ताव् अस्य स्यात् । तथा च सति ॥ ११.२६ ॥
</details>
</div>


> **आपत्कल्पेन यो धर्मं कुरुते ऽनापदि द्विजः ।**  
> **स नाप्नोति फलं तस्य परत्रेति विचारितम्  ॥ ११.२७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/028_Apatkalpena_yo.md">
<details open><summary><h4>भारुचिः ...{Loading}...</h4></summary>


एवं च सति न विद्यमानधनो वैश्वानरीं कुर्यात् पशुसोमवैकल्पिकीम्, प्रायश्चित्तप्रतिनिधिं वेति । येन ॥ ११.२७ ॥
</details>
</div>


> **विश्वैश् च देवैः साध्यैश् च ब्राह्मणैश् च महर्षिभिः ।**  
> **आपत्सु मरणाद् भीतैर् विधिः प्रतिनिधिः कृतः  ॥ ११.२८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/029_vishvaish_cha.md">
<details open><summary><h4>भारुचिः ...{Loading}...</h4></summary>


तथा च सति-
</details>
</div>


> **प्रभुः प्रथमकल्पस्य यो ऽनुकल्पेन वर्तते ।**  
> **न सांपरायिकं तस्य दुर्मतेर् विद्यते फलम्  ॥ ११.२९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/030_prabhuH_prathamakalpasya.md">
<details open><summary><h4>भारुचिः ...{Loading}...</h4></summary>


तस्मात् परेण यत्नेन नित्यकर्मार्थम् उद्यच्छतस् तद् अशक्ताव् एतद् भवेत् । न सति सामर्थ्य इति । यश् च धर्मतन्त्रसङ्गे सति परापहरणादिषु प्रवर्तमानः केनचिद् राजपुरुषेण कथंचिद् बाध्येत, ततो बाध्यमानो ऽप्य् असौ ॥ ११.२९ ॥
</details>
</div>


> **न ब्राह्मणो ऽवेदयेत किंचिद् राजनि धर्मवित् ।**  
> **स्ववीर्येणैव ताञ् छिष्यान् मानवान् अपकारिणः  ॥ ११.३० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/031_na_brAhmaNo.md">
<details open><summary><h4>भारुचिः ...{Loading}...</h4></summary>


&gt; **न ब्राह्मणो ऽवेदयेत किंचिद् राजनि धर्मवित् ।**

किं तर्हि,

&gt; **स्ववीर्येणैव ताञ् छिष्यान् मानवान् अपकारिणः  ॥ ११.३० ॥**

येन,
</details>
</div>


> **स्ववीर्याद् राजवीर्याच् च स्ववीर्यं बलवत्तरम् ।**  
> **तस्मात् स्वेनैव वीर्येण निगृह्णीयाद् अरीन् द्विजः  ॥ ११.३१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/032_svavIryAd_rAjavIryAch.md">
<details open><summary><h4>भारुचिः ...{Loading}...</h4></summary>


केन पुनर् उपायेन । यतस् तद् आह ॥ ११.३१ ॥
</details>
</div>


> **श्रुतीर् अथर्वाङ्गिरसीः कुर्याद् इत्य् अविचारितम् ।**  
> **वाक्शस्त्रं वै ब्राह्मणस्य तेन हन्याद् अरीन् द्विजः  ॥ ११.३२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/033_shrutIr_atharvAngirasIH.md">
<details open><summary><h4>भारुचिः ...{Loading}...</h4></summary>


अभिचारानुज्ञानार्थम् इदम् आरभ्यते । कथम् । यो हि धर्माचरणाभिमिखस्य प्रतिबन्धे वर्तते स शत्रुः सुकृतपरिबन्धितया भवति । स प्राप्तापराधो राजनिवेदनानर्हश् चेत्, अतस् तदर्थो ऽभिचारो ऽनुज्ञायते । एवं च सति सक्रोधमात्रेणाभिचारो न कर्तव्यः । यच् च स्मृत्यन्तरे ऽभिचारस्याशुचिकरत्वम् उक्तम्, "अभिचाराभिशापाव् अशुचिकरौ" इति तत् क्रोधमात्रेणाभिचरतो दर्शितं भवति, अनधिकृतत्वात् । एवं च सत्र्य् अयम् अप्य् अनधिचरणीयाभिचारे प्रायश्चित्तं वक्ष्यति, "[अभि]चारं च त्रिभिः कृच्छ्रैर् व्यपोहति" इति । अपरे त्व् अहीनकर्मार्त्विज्यापेक्षम् इदं प्रायश्चित्तं वर्णयन्ति । एवम् अनयोः स्मृत्योर् विरोधः । ब्राह्मणस् तावद् एवम् अधीतवेदः स्रुतशास्त्रकर्मा च तदनुष्ठानप्रतिघातापदं निस्तरेत् । अथेतरे वर्णाः कथम् इति । य्द् इदम् उच्यते ॥ ११.३२ ॥
</details>
</div>


> **क्षत्रियो बाहुवीर्येण तरेद् आपदम् आत्मनः ।**  
> **धनेन वैश्यशूद्रौ तु जपहोमैर् द्विजोत्तमः  ॥ ११.३३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/034_xatriyo_bAhuvIryeNa.md">
<details open><summary><h4>भारुचिः ...{Loading}...</h4></summary>


**द्विजोत्तम**ग्रहणं चात्र दृष्टान्तर्थं विज्ञेयम्, उक्तत्वाद् अस्येति । एवं च ब्राह्मण[प्र]करण एव स्थित्वेदम् उच्यते ॥ ११.३३ ॥
</details>
</div>


> **विधाता शासिता वक्ता मैत्रो ब्राह्मण उच्यते ।**  
> **तस्मै नाकुशलं कुर्यान् न शुष्कां गिरम् ईरयेत्  ॥ ११.३४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/035_vidhAtA_shAsitA.md">
<details open><summary><h4>भारुचिः ...{Loading}...</h4></summary>


राज्ञो ऽयम् उपदेशः । एवं धर्माचरणाभिमुखो ब्राह्मणस् तत्प्रत्यनीकोपघाते वर्तमानो राज्ञा क्वचिद् अपि न किंचिद् वक्तव्य इति । ब्राह्मणापकर्तृपुरुषाणां वायम् उपदेशः । न राजबलम् आस्रित्य बाधितव्यः । समर्थो ह्य् असौ पश्यतः क्रोशतश् च राज्ञो ऽभिचारेण शत्रून् निहन्तुम् इति । अतस् **तस्मै नाकुशलं कुर्यान् न शुष्कां गिरम् ईरयेद्** इति ॥ ११.३४ ॥
</details>
</div>


> **नैव कन्या न युवतिर् नाल्पविद्यो न बालिशः ।**  
> **होता स्याद् अग्निहोत्रस्य नार्तो नासंस्कृतस् तथा  ॥ ११.३५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/036_na_vai.md">
<details open><summary><h4>भारुचिः ...{Loading}...</h4></summary>


कन्यादीनाम् अप्राप्तानां प्रतिषेधो ऽयम्, अग्निहोत्रादीनां सर्वकर्मणाम् अनुष्ठातृस्तुत्यर्थः । तत् पुनर् विचारणीयं युक्तायुक्ततया । एवं च सतीदम् आह ॥ ११.३५ ॥
</details>
</div>


> **नरकं हि पतन्त्य् एते जुह्वन्तः स च यस्य तत् ।**  
> **तस्माद् वैतानकुशलो होता स्याद् वेदपारगः  ॥ ११.३६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/037_narake_hi.md">
<details open><summary><h4>भारुचिः ...{Loading}...</h4></summary>


अतश् च विज्ञायते ऽग्निहोत्रग्रहणं सर्वकर्मनिदर्शनार्थम् । तस्माद् एवंगुणास् सर्वर्त्विज इष्यन्ते, न केवलम् अग्निहोत्रस्य हावकः । अपरे प्रतिनिधिविषयम् एतं प्रतिषेधम् आहुः । यथा "नान्तरीक्षे न दिव्य् अग्निश् चेतव्यः" इत्य् अयम् अप्राप्तप्रतिषेधो रुक्मसंबन्धस्तुत्यर्थः । एवम् अयम् अपीति । अपर आह- गृह्यम् एतद् अग्निहोत्रं हृह्यते । तत्र च स्त्र्यादीनाम् अपि प्राप्तिः, "कामं गृह्ये ऽग्नौ पत्नी जुहुयात् सायं प्रातर् होमौ" इति वचनात् । एवं च सत्य् ऊढापि सती यावत् कन्या तावन् न जुहुयाद् औपासनम् अग्निस् ऊढा च संवत्सरं त्रिरात्रं वा कन्या भवति । यत एवं प्राप्तायाः प्रतिषेधः । एवं युवत्यादीनाम् अपि प्राप्तानां प्रतिषेधः । तच् चैतद् औपरिष्टेन श्लोकार्धेन विरुध्यते, **तस्माद् वैतानकुशलो होता स्याद् वेदपारगः** इत्य् अनेन । अग्निहोत्रसंबन्धेनाग्न्याधेयदक्षिणाधर्म उच्यते ॥ ११.३६ ॥
</details>
</div>


> **प्राजापत्यम् अदत्वाश्वम् अग्न्याधेयस्य दक्षिणाम् ।**  
> **अनाहिताग्निर् भवति ब्राह्मणो विभवे सति  ॥ ११.३७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/038_prAjApatyam_adattvAshvam.md">
<details open><summary><h4>भारुचिः ...{Loading}...</h4></summary>


**ब्राह्मण**ग्रहणाच् च क्षत्रियवैश्ययोः प्राजापत्याश्वदाने न नियमः । ब्राह्मणस्याप्य् अश्वदानं विभवापेक्षत्वाद् अनित्यं दर्सयति । समुच्चयन्यायत्वाच् च दक्षिणानाम् अश्वः समुच्चीयते । अग्न्याधेयदक्षिणादानसंबन्धेन चेदम् अन्यद् उच्यते । समग्रदक्षिणा यज्ञाः स्युः । एवं च सति दक्षिणावैगुण्ये दोषम् आह ॥ ११.३७ ॥
</details>
</div>


> **पुण्यान्य् अन्यानि कुर्वीत श्रद्दधानो जितेन्द्रियः ।**  
> **न त्व् अल्पदक्षिणैर् यज्ञैर् यजेतेह कथंचन  ॥ ११.३८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/039_puNyAny_anyAni.md">
<details open><summary><h4>भारुचिः ...{Loading}...</h4></summary>


काम्ययज्ञवक्षिणा विधिर् अयम् । नित्यानां तु कर्मणाम् अल्पदक्षिणानाम् अप्य् अनुज्ञनम् इति ॥ ११.३८ ॥
</details>
</div>


> **इन्द्रियाणि यशः स्वर्गम् आयुः कीर्तिं प्रजां पशून् ।**  
> **हन्त्य् अल्पदक्षिणो यज्ञो न यजेताधनस् ततः  ॥ ११.३९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/040_indriyANi_yashaH.md">
<details open><summary><h4>भारुचिः ...{Loading}...</h4></summary>


नित्यानां हि कर्मणाम् आरब्धानां यथा कथम्चित् क्रियाप्रसिद्धौ तदारम्भाशङ्कायां काम्यकर्मार्थप्रतिषेधो ऽयं श्लोकद्वयेनानूद्यते । न्यायाद् एव हि काम्यानां विगुणानाम् अप्रवृत्तिः सिद्धा । एवं च न नित्यानाम् अयं प्रतिषेधः । नित्यत्वाद् एव । विगुणान्य् अपि नित्यानि फलाय चेति मीमांसकाः । इदम् अपरम् अग्निहोत्रप्रकरणाभिसंबन्धेनोच्यते ॥ ११.३९ ॥
</details>
</div>


> **अग्निहोत्र्य् अपविध्याग्नीन् ब्राह्मणः कामकारतः ।**  
> **चान्द्रायणं चरेन् मासं वीरहत्यासमं हि तत्  ॥ ११.४० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/041_agnihotry_apavidhyA-gnIn.md">
<details open><summary><h4>भारुचिः ...{Loading}...</h4></summary>


प्रायश्चित्तम् इदं कामकारेणाग्निहोत्रपरित्यागे ब्राह्मणस्य विधीयते चान्द्रायणम् । अकामतस् तु सामान्यप्रायश्चित्तम् इदम् । इदं चाप्रकरणे ऽपि प्रायश्चित्तविधानं विग्णानाम् अपि नित्यानां कर्मणाम् अनुष्ठानस्तुत्यर्थम् ॥ ११ ४० ॥
</details>
</div>


> **ये शुद्राद् अधिगम्यार्थम् अग्निहोत्रम् उपासते ।**  
> **ऋत्विजस् ते भवन्त्य् अस्य ब्रह्मवादिषु गर्हिताः  ॥ ११.४१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/042_ye_shUdrAd.md">
<details open><summary><h4>भारुचिः ...{Loading}...</h4></summary>


शूद्राद् अधिगतेनार्थेनाग्न्याधेयं न कर्तव्यम् । एवम् अग्न्याधेयं न कर्तव्यम् इत्य् अग्न्याधेयप्रतिषेधः । न तु प्रवृत्तकर्मणो नित्यानुष्ठानार्थः । तथा चोक्तम्, "न शूद्राद् भिक्षित्वा यज्ञानुष्ठानं कर्तव्यम्" इति । अयाचितलाभे तु नास्ति दोषः । तथाचासत्प्रतिग्रहाद् आत्मतृप्तिर् एका प्रतिषिद्धा । नित्यानि त्व् अभ्यनुज्ञातानि । यतः शूद्रधनेन प्रार्थितलब्धेन वाविशेषाभिधानसामर्थ्याद् अग्न्याधेयस्यैकस्य प्रतिषेधो ऽयं विज्ञेयः । यदि सर्वकर्मार्थो ऽयं प्रतिषेधः स्याद्, अनेनैव सिद्धत्वान् न शूद्राद् भिक्षणं प्रतिषिद्धं स्यान् "न यज्ञार्थं धनं शुद्रात्" इत्य् एवमादिना वाक्येन । अग्नीनां च वृषलाग्नित्वापवादाद् अग्न्याधेयप्रतिषेधो ऽयं गम्यते । तथा च दर्सयति ॥ ११.४१ ॥
</details>
</div>


> **तेषां सततम् अज्ञानां वृषलाग्न्य् उपसेविनाम् ।**  
> **पदा मस्तकम् आक्रम्य दाता दुर्गाणि संतरेत्  ॥ ११.४२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/043_teShAM_satatam.md">
<details open><summary><h4>भारुचिः ...{Loading}...</h4></summary>


परिसमाप्त एतस्मिन्न् अखिलप्रकरणे तत्रैव स्थितम् "अतः प्रवक्ष्यामि प्रायश्चित्तविधिं शुभम्" इति । यतः प्रायश्चित्ताभिधित्सया सामान्यतस् तन्निमित्तान्य् एव तावद् आदाव् उच्यन्ते ॥ ११.४२ ॥
</details>
</div>


> **अकुर्वन् विहितं कर्म निन्दितं च समाचरन् ।**  
> **प्रसक्तश् चेन्द्रियार्थेषु प्रायश्चित्तीयते नरः  ॥ ११.४३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/044_akurvan_vihitam.md">
<details open><summary><h4>भारुचिः ...{Loading}...</h4></summary>


श्रौतस्मार्तम् इज्याध्ययनादि **विहितम्**; **निन्दितं** च प्रतिषिद्धं **समाचरन्** हिंसानृतस्तेयादि, **प्रसक्तश् चेन्द्रियार्थेष्व्** अभिप्रेतपुरुषार्थसाधनेषु शब्दादिषु, **प्रायश्चित्तीयते नरः** । **नर**ग्रहणाद् वा सर्ववर्णधर्मो ऽयं गम्यते । ननु चेन्द्रियार्थप्रसङ्गस्य निन्दितग्रहणेनैव गृहीतत्वात् पुनरारंभो न न्याज्ज्य इति । अस्य परिहारः । येष्व् अस्याः प्रतिषेध **इन्द्रियार्थेषु** यथा मांसाशने ऽन्यायतः क्षत्रियादिस्त्रीपरिग्रहादौ च, तेष्व् अपि प्रकर्षे[ण] सक्तिप्रतिषेधार्थम् अस्य पृथग्ग्रहणं युक्तम् । कथम्, असौ **प्रायश्चित्तीयते** इति । यत इदम् उच्यते ॥ ११.४३ ॥
</details>
</div>


> **अकामतः कृते पापे प्रायश्चित्तं विदुर् बुधाः ।**  
> **कामकारकृते ऽप्य् आहुर् एके श्रुतिनिदर्शनात्  ॥ ११.४४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/045_akAmataH_kRte.md">
<details open><summary><h4>भारुचिः ...{Loading}...</h4></summary>


**अकामतः कृते पापे** पापार्थे तु व्यतिक्रमे यथोक्ते प्रायश्चित्तं वक्ष्यमाणं **विदुर् बुधाः** । कस्य पुनर् हेतोः । येन स्मृतिप्रामाण्येन हि प्रायश्चित्तोपदेशो युज्यते, न कामतो ऽप्य् अत्रिक्रमे (?) । यो हि नियमं स्मृतिप्रामाण्यम् उल्लङ्घ्य प्रवर्तते, तं प्रति प्रायश्चित्तोपदेशो ऽनर्थकः । येन तद् अव्यवसायतः लङ्घयिष्यति । यतः किं तस्यैतेनोपदिष्टेनेति प्रायश्चित्तोपदेशो ऽनर्थः । एवम् एतस्मिन्न् एव प्रायश्चित्ताधिकरणे प्राप्त इदम् अन्यद् द्वितीयं प्रायश्चित्ताधिकरणम् उच्यते **कामकारकृते ऽप्य् आहुर् एके श्रुतिनिदर्शनात्** । एवं हि श्रूयते "इन्द्रो यतीन् सालावृकेभ्यः प्रायच्छत् । तम् [अश्ली]ला वाग् अभ्यवदत् । स प्रजापतिम् उपाधावत् । तस्माद् एतम् उपहव्यं प्रायच्छत्" इत्य् एतद् उपहव्यार्थवादब्राह्मणं दर्शयति — कामतो ऽप्य् अस्ति प्रायश्चित्तम् इति । अविशेषेण निमित्तमात्रे स्मर्यमाणं प्रायश्चित्तम् अकामकृत एवेत्य् उक्तम् । तथा चाहुर् वेदलोकयोर् उभयथाभिव्यतिक्रमे प्रायश्चित्तं दृष्टम्, यतस् तेन चेदम् अनुमातव्यम् इति । तथा च संदर्शयति पक्षद्वयम् अप्य् आश्रित्य ॥ ११.४४ ॥
</details>
</div>


> **अकामतः कृतं पापं वेदाभ्यासेन शुध्यति ।**  
> **कामतस् तु कृतं मोहात् प्रायश्चित्तैः पृथग्विधैः  ॥ ११.४५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/046_akAmataH_kRtam.md">
<details open><summary><h4>भारुचिः ...{Loading}...</h4></summary>


तथा चोत्तरत्र प्रदर्शयिष्यामो विशेषम् अनयोः"कामतो ब्राह्मणवधे निष्कृतिर् न विधीयते" इति । एवमादौ चायं नियमार्थः श्लोकः । **अकामतो** वेदाभ्यासः, **कामतः** कृतस्यान्यद् विविधं प्रायश्चित्तम् इति । यस्माद् उभयम् उभयोर् उत्तरत्र वक्ष्यति । इयांस् त्व् अनयोर् विशेषः । अकामतो व्यतिक्रमे ऽल्पः प्रत्य्क़्वायः, कामतो महान् । तथा चोक्तं **कामतस् तु कृतं मोहात् प्रायश्चित्तैः पृथग्विधैर्** इति । अपरः पुनर् आह- नैव प्रायश्चित्तानुष्ठानम् उपपद्यते । यस्मान् न हि कर्म क्षीयते ऽन्तरेण कार्यारंभम् । वातपित्तश्लेष्माशयवत् । यत इदम् उच्यते । कर्तव्यम् एवेदम् स्मृतिशास्त्रोपदेससामर्थ्यात् । यथैव हि धर्माधर्मप्राप्तिपरिहारव्यवस्थायाम् आगम एव प्रमाणं नोपपत्तिः, एवं विनाशो ऽप्यागमत एव कर्मणः किं न श्रद्धीयते । तथा च सति प्रायश्चित्तं न्यायोपदेशम् । इतरथाप्यर्धवैशसं स्याद् इति । एवं च पुरुषार्थकारित्वं शास्त्रस्योपपद्यते, लघूपायक्षिप्रदर्शनेन महतो ऽर्थलक्षणात् क्षयात् प्रायश्चित्तात् । अपि चास्यात्मसंयमदुःखम् अतिमहद् अस्ति । यतः अत्रापि कार्याद् एवास्य व्यतिक्रमाधर्मस्य दुःखलक्षणाद् विनाशं प्रतिपद्यामहे । यथा च वाताद्याशयस्योभयम् अत्यनीकं औषधं दुःखं च, एवम् अधर्मस्यापि प्रायश्चित्तं नरकादिदुःखानुभवश् च स्याद् विनाशहेतुः । एतेन वृश्चिकविषं व्याख्यातम्, श्रुतिर् अपि च प्रायश्चित्ताद् अकुशलकर्माणि यथा गेहदाहादीनि निमित्तानि नैमित्तिकानां कर्मणां स्वर्गफलानाम् इति, यथा क्षामवतीष्टिः । अत्र ब्रूमः प्रतिषेधवत्सु निमित्तेषु प्रायश्चित्तान्य् उच्यन्ते, यतस् तानि दोषनिर्हरणार्थान्य् एव प्रतीयन्ते । यथा चिक्तिसायां दोषवत्सु निमित्तेषु ज्वरादिषु विशोषणादीनि (?) । स्फुटम् एव च स्मृतिर् उपरिष्टाद् वक्ष्यति — "चरितव्यम् अतो नित्यं प्रायश्चित्तं विशुद्धये" इत्य् एवमादि । अपरे त्व् अधिकारार्थानि । तथा च गौतमः "द्विजातिकर्मभ्यः हानिः पतनम्" इत्य् आह । ब्रह्महत्यायाम् एवैतत् । पातकपदार्थावधारणार्थे वाक्ये श्रूयते, न त्व् अन्यस्मिन् व्यतिक्रमवाक्ये । दोषक्षयाद् एव च कर्मान्तराधिकारो विज्ञेयः, नाक्षीनदोषस्य । यथातुरस्येति । यच् च निमित्ते कर्माङ्गं प्रायश्चित्तम् इति कैश्चिद् उच्यते, तच् च पुरुषधर्मत्वाद् अत्र न संभवति । प्रायश्चित्तस्य व्यतिक्रमस्य कारणम् अधुनोच्यते ॥ ११.४५ ॥
</details>
</div>


> **प्रायश्चित्तीयतां प्राप्य दैवात् पूर्वकृतेन वा ।**  
> **न संसर्गं व्रजेत् सद्भिः प्रायश्चित्ते ऽकृते द्विजः  ॥ ११.४६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/047_prAyashchittIyatAm_prApya.md">
<details open><summary><h4>भारुचिः ...{Loading}...</h4></summary>


**दैव**शब्दः साधारणो ऽप्य् अधर्मविषयस् सामर्थ्याद् विज्ञेयः । कस्मात् । व्यतिक्रमकारणानुरूपत्वात् कार्यस्य । **पूर्वकृतेन वेत्य्** अत्र मोहः संबध्यते, व्यतिक्रमहेतुत्वेन । नाधर्मः, तस्योक्तत्वाद्, दृष्टश् च मूढस्य व्यतिक्रमो येन लोके । अतो ऽयम् अत्र शब्दार्थः । अधर्मप्रतिपत्तिश् च पूर्वकृताधर्मशेषात् कस्यचिद् भवति, अपरस्य मोहाद् इति ब्रुवता कुशलकर्मप्रतिपत्तिः पूर्वधर्मशेषाद् असंमोहाच् च सम्यग्ज्ञानलक्षणाद् भवतीत्य् एतद् अर्थसिद्धम् । यतः असंमुग्धेन सता धर्मानुष्ठाने प्रयतितव्यम्; नैवं धर्माधर्माख्यं पुरुषस्य प्रयोजकम् इति कृत्वा निरोहेन (?) भवितव्यम् । एवं शास्त्रोपदेशस्यार्थवत्त्वम्, इतरथा ह्य् असति पुरुषकारे शास्त्रोपदेशो निष्फलः स्यात्, धर्माधर्मकार्यत्वाद् एव पुरुषप्रवृत्तेर् इति । ननु च सताम् एवासत्संसर्गप्रतिषेधाद् एतत् सिद्धं न सिद्ध्यति, क्रियाभेदात् । पाक कृद्भिर् इह संसर्गप्रतिषेधान् न पापकृतां सद्भिः संसर्गः प्रतिषिद्धो भवति, येन भिन्ने एते क्रिये । एवं च सति यस्य नियम उच्यते तस्यैव व्यतिक्रमे प्रायश्चित्तं स्यात्, इहेतरनियमभावात् । अतो ऽस्य प्रतिषेधो युक्तारंभः शूद्रस्य द्विजातिस्त्रीप्रतिषेधवद् इति । अपरस् तु पाठः- "प्रायश्चित्तियतां प्राप्य मोहात् पूर्वकृतेन यै (?)", अर्थस् तु स एव । प्रायश्चित्तानुष्ठानसामर्थ्यप्रदर्शनार्थम् अधुनोच्यते ॥ ११.४६ ॥
</details>
</div>


> **इह दुश्चरितैः केचित् केचित् पूर्वकृतैस् तथा ।**  
> **प्राप्नुवन्ति दुरात्मानो नरा रूपविपर्ययम्  ॥ ११.४७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/048_iha_dushcharitaiH.md">
<details open><summary><h4>भारुचिः ...{Loading}...</h4></summary>


एवं च œऊर्वकृताद् एव कर्मणो ऽभ्युदयप्रत्यव्याव् इति यत् सांख्यैर् उच्यते तद् अवसन्नम् । सो ऽयम् अधुनाकुशलकर्मनिमित्तो रूपविपर्ययप्रपञ्चो ऽनुक्रम्यते प्रायश्चित्तानुष्ठानशेषतया ॥ ११.४७ ॥
</details>
</div>


> **सुवर्णचोरः कौनख्यं सुरापः श्यावदन्तताम् ।**  
> **ब्रह्महा क्षयरोगित्वं दौश्चर्म्यं गुरुतल्पगः ॥ ११.४८ ॥**  
> **पिशुनः पौतिनासिक्यं सूचकः पूतिवक्त्रताम् ।**  
> **दान्यचोरो ऽङ्गहीनत्वम् आतिरैक्यं तु मिश्रकः ॥ ११.४९ ॥**  
> **अन्नहर्तामयावित्वं मौक्यं वागपहारकः ।**  
> **वस्त्रापहारकः श्वैत्यं पङ्गुताम् अश्वहारकः ॥ ११.५० ॥**  
> **एवं कर्मावशेषेण जायन्ते सद्विगर्हिताः ।**  
> **जडमूकान्धबधिरा विकृताकृतयस् तथा  ॥ ११.५१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/052_eva~N_karmavisheSheNa.md">
<details open><summary><h4>भारुचिः ...{Loading}...</h4></summary>


यतश् चैतद् एवम् अकृतप्रायस्चित्तान्[आं] नानारूपवैकृत्यम् अनुभूतयातनास्थानदुःखानाम् अपि सतां **कर्मावशेषेण** भवति ॥ ११.५१ ॥
</details>
</div>


> **चरितव्यम् अतो नित्यं प्रायश्चित्तं विशुद्धये ।**  
> **निन्द्यैर् हि लक्षणैर् युक्ता जायन्ते ऽनिष्कृतैनसः  ॥ ११.५२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/053_charitavyam_ato.md">
<details open><summary><h4>भारुचिः ...{Loading}...</h4></summary>

&gt; **चरितव्यम् अतो नित्यं प्रायश्चित्तं विशुद्धये ।**

नाधिकारार्थम् अन्यार्थं वेत्य् उक्तम्, येन,

&gt; **निन्द्यैर् हि लक्षणैर् युक्ता जायन्ते ऽनिष्कृतैनसः  ॥ ११.५२ ॥**

एवं च सतीयं पापकृद्वरणना षड्भिः श्लोकैः प्रायश्चित्तानुष्ठानप्रशंसार्था विज्ञेयेति । अधुना त्व् अभिहितकारणानि प्रायश्चित्तान्य् उच्यन्ते ॥ ११.५२ ॥
</details>
</div>


> **ब्रह्महत्या सुरापानं स्तेयं गुर्वङ्गनागमः ।**  
> **महान्ति पातकान्य् आहुः संयोगं चैव तैः सह  ॥ ११.५३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/054_brahmahatyA_surApAnam.md">
<details open><summary><h4>भारुचिः ...{Loading}...</h4></summary>


महपातकनिर्देशः संव्यवहारार्थः । महत्त्वशब्दश् च गुरुत्वसंविज्ञानर्थः सर्वपापेभ्य एतानि गुरूणि । एवं च सति व्यतिक्रममात्रं पातकम् । पातयतीति पातकम् इत्य् अस्मात् । एतानि पुनर् **महान्ति पातकानि** महान्ति सन्त्य् एतस्मात् परिहारे लग्नवान् भविष्यतीति पतितसंप्रयोगे च वक्ष्यति "संवत्सरेण पतति" इति । सुरापानं च [ब्राह्मणस्य] । यस्य यत् प्रतिषेद्धं तस्य तत् पातकम् । अन्यत् तु ब्रह्महत्यादि वर्ववर्णानां विज्ञेयम्, तत्प्रतिषेधात् । **स्तेयं** ब्राह्मणसुवर्णापहरणाख्यं पातकम्, नान्यत् । तथा च स्मृत्यन्तरम्, "ब्राह्मणसुवर्णापहरणे महापातकम्" इत्य् आपस्तम्बः ॥ ११.५३ ॥
</details>
</div>


> **अनृतं च समुत्कर्षे राजगामिच पैशुनम् ।**  
> **गुरोश् चाऌईकनिर्बन्धस् समानि ब्रह्महत्यया  ॥ ११.५४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/055_anRta~n_cha.md">
<details open><summary><h4>भारुचिः ...{Loading}...</h4></summary>


प्रत्येकम्, न समस्तानि एवम् उत्तरत्रापीति । अनृतं जातिसमुत्कर्षे, यद् अब्राह्मणः सन् "ब्राह्मणोऽस्मि" इति ब्रवीति ब्राह्मणप्रयोजनेषु । एवं क्षत्रियवैश्यजाताव् अपि योज्यम् । कर्मोत्कर्षे वा यद् अनृतं "अनेन क्रतुनेष्टं मया" इति । एवं अध्ययनतपःप्रभृतिष्व् अपीति । समुत्कर्षकरणे कन्यलाभदौ यद् अनृतं तद्दूषणार्थं दातृसंनिधौ कौटसाक्ष्यम्, येन तद् उत्तरश्लोके वक्ष्यति । सुरापानसमं **राजगामिपैशुनं** (?) हेऌअकत्वं प्रसिद्धम् । **गुरोर् अऌईकनिर्बन्धः** । अऌईकस् चित्तसंक्षोभः । अऌईकर्थो निर्बन्धः स गुरोर् अभ्युपेत्य द्वेषादिभिः पौनः पुन्येन क्रियमाणो **ऽऌईकनिर्बन्धः** । ब्रह्महत्यासमः । गुरोर् अनृताबिशंसनं वाऌईकनिर्बन्धः । तथा च गौतमः- "गुरोर् अनृताबिशंसनम्" इति । पातकसमानीति ॥ ११.५४ ॥
</details>
</div>


> **ब्रह्मोज्झता वेदनिन्दा कौटसाक्ष्यं सुहृद्वधः ।**  
> **गर्हितान्नाज्ययोर् जग्धिः सुरापानसमानि षट् ॥ ११.५५ ॥**  
> **निक्षेपस्यपहरणं नराश्वरजतस्य च ।**  
> **भूमिवज्रमणीनां च रुक्मस्तेयसमं स्मृतम् ॥ ११.५६ ॥**  
> **रेतःसेकः स्वयोन्यासु कुमारीष्व् अन्यजासु च ।**  
> **सख्युः पुत्रस्य च स्त्रीषु गुरुतल्पसमं विदुः  ॥ ११.५७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/058_retaHsekaH_svayonIShu.md">
<details open><summary><h4>भारुचिः ...{Loading}...</h4></summary>


महापातकसमानां चतुर्भिः श्लोकैर् निर्देशो गुरुत्वज्ञापनार्थः । सामान्यविहितस्यात्र गुरोः प्रायश्चित्तस्य कारणं यथा स्याद् इति । स्मृत्यन्तरे चोक्तम्- "एनसु(?) गुरुषु गुरूणि लघुषु लघूनि" इति । ननु यत् येन समानम् उच्यते तदीयं तस्य प्रायश्चित्तं युक्तम् । अत्रोच्यते । न युक्तं यदि ह्य् एतत् प्रायश्चित्तविधानर्थम् अभविष्यत्, यथाह भववान्, ततः प्रायश्चित्तातिदेसप्रकरण एवावक्ष्यत् । कौटसाक्ष्यसुहृद्वधयोश् चेह सुरापानसमीकृतयोः ब्रह्महत्यप्रायस्चित्तातिदेशम् उपरिष्टान् न कुर्यात् । गुरोश् चाऌईकनिर्बन्ध इत्य् एतस्य चेह ब्रह्महत्यासमीकृतस्य पुनर् उपर्तिष्टाद् (?) ब्रह्महत्याप्रयस्चित्तविधानात् । तथा कुमार्यादिरेतस्सेकस्य गुरुतल्पसमीक्ष्तस्येह पुनस् तत्र गुरुतल्पप्रायस्चित्तविधानाद् गम्यते नेदं प्रायस्चित्तार्थं समीकरणम् इति । अपरे तु मन्यन्ते — भेदेन समीकरणाद् यद् येन समीक्रियते तदीयं तस्य प्रायस्चित्तम् अनुमीयते । गुरुत्व हि केवले निदिदिक्षिते, महापातकसमत्वम् एव प्रतिनिर्दिशेत् सामान्येन । सुरापानसमीकृतयोश् च कौटसाक्ष्यसुहृद्वधयोर् ब्रह्महत्यातिदेशो विकल्पर्थः । गुरोस् च प्रतिरम्भो ऽलीकाद् अर्थान्तरम् एव । प्रायस्चित्तकरणे चास्यानध्ययनात् सामान्यविहितम् अप्य् एषु प्रायस्चित्तम् अनुमीयते । यस्य तु प्रायश्चित्तातिदेश एव श्रूयते न समीकरणम्; तत्र विकल्प् नास्ति । यथा "हत्वा गर्भम् अविज्ञातम्" इति । तस्मान् महापातकसमेषु तदीयं प्रायश्चित्तं सामन्यविहितं (?) वेति मन्यामहे । महापातकानि तत्समानि चोक्त्वोपपातकार्थम् अधुनेदम् आह ॥ ११.५७ ॥
</details>
</div>


> **गोवधो ऽयाज्यसंयाज्य पारदार्यात्मविक्रयाः ।**  
> **गुरुमातृपितृत्यागः स्वाध्यायाग्नेः सुतस्य च ॥ ११.५८ ॥**  
> **परिवित्तिता चानुजेन परिवेदनम् एव च ।**  
> **तयोर् दानं च कन्यायास् तयोर् एव च याजनम् ॥ ११.५९ ॥**  
> **कन्याया दूषणं चैव वार्धुषित्वं व्रताच् च्युतिः ।**  
> **तटाकारामदाराणाम् अपत्यस्य च विक्रयः ॥ ११.६० ॥**  
> **व्रात्यता बान्धवत्यागो भृत्याध्यापनम् एव च ।**  
> **भृताच् चाध्ययनादानम् अपण्यानां च विक्रयः ॥ ११.६१ ॥**  
> **सव्राकरेष्व् अधीकारो महायन्त्रप्रवर्तनम् ।**  
> **हिंस्रौषधि स्त्रियाजीवो ऽभिचारो मूलकर्म च ॥ ११.६२ ॥**  
> **इन्धनार्थम् अशुष्काणाम् द्रुमाणाम् अवपातनम् ।**  
> **आत्मार्थं च क्रियारम्भो निन्दितान्नादनं तथा ॥ ११.६३ ॥**  
> **अनाहिताग्निता स्त्रैण्यम् ऋणानां चानपक्रिया ।**  
> **असच्छास्त्राधिगमनं कौटिल्यं व्यसनक्रिया ॥ ११.६४ ॥**  
> **धान्यरूप्यपशुस्तेयं मद्यपस्त्रीनिषेवणम् ।**  
> **स्त्रीशूद्रविट्क्षत्रवधो नास्तिक्यं चोपपातकम्  ॥ ११.६५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/066_dhAnya-kupya-pashusteyam_madyapastrIniShevaNam.md">
<details open><summary><h4>भारुचिः ...{Loading}...</h4></summary>


उपपातकनिर्देशो ऽयम् अष्टाभिः श्लोकैः । अस्मिंश् च गोवधादौ कानिचित् स्नातकव्रतोपदिष्टानि परदाराभिगमनादीनि, कानिचिन् मासश्राद्धप्रकरणोक्तानि परिवेदनादीनि, कानिचिद् इहैवोक्तानि तटाकारामदारापत्यविक्रयादीनि तद्विपरीतानां त्रिविधानाम् अपि कर्मणाम् उपपातकार्थो ऽत्र निर्देशः । अस्य प्रयोजनम् उपपातकप्रायश्चित्तम्, यथा तेषु सामान्यं स्याद्, विशिष्टं च यथोपदेशं वक्ष्यति, "उपपातकसंयुक्तो गोघ्नो मासं यवान् पिबेत्" इत्य् एवमादि । स्नातकव्रतलोपे चाभोजनं प्रायश्चित्तम् आम्नातम्, तथा सासिकार्थप्रकरणोक्तानाम् अपाङ्क्त्यानां विशोधनम् इति । यानि त्व् अस्मिन्न् एव गोवधादौ गृहीतानि पुनः प्रायश्चित्तार्थं गृह्यन्ते, तेषाम् उभयत्राम्नानसामर्थ्याद्, विकल्पेनोभे अपि प्रायश्चित्ते स्याताम् । एतेन सर्वत्र पुनराम्नानं व्याख्यातम् । यानि चेह तटाकविक्रयादीनि प्रायश्चित्तविधानकार्याणि विज्ञायन्ते ऽनुमानतः । तेषां नियमोपदेशाभावाद् वर्जने ऽभ्युदयो नास्ति, अतिक्रमे तु प्रायश्चित्तम् अस्ति । येषां तु वर्णनोपदेशे प्रायश्चित्तविधानं च, यथा "न नग्नः स्नानम् आचरेत्" इति प्रतिषेधः, "स्नात्वा च विप्रो दिग्वासा" इत्य् एवमादि प्रायश्चित्तम् । तेषां वर्जने ऽभ्युदयो ऽतिक्रमे च प्रायश्चित्तम् । अथ तु प्रायश्चित्तविधानाद् एव प्रतिषेधो ऽनुमीयते । एवं च सत्य् उभयोर् अविशेषः ॥ ११.५८–६५ ॥
</details>
</div>


> **ब्राह्मणस्य रुजः कृत्वा घ्नातिर् अघ्नेयमद्ययोः ।**  
> **जैह्म्यं च मैथुनं पुंसि जातिभ्रंशकरं स्मृतम् ॥ ११.६६ ॥**  
> **खरोष्ट्राश्वमृगेभानाम् अजाविकवधस् तथा ।**  
> **संकीर्णकरणं ज्ञेयं मीनाहिमहिषस्य च ॥ ११.६७ ॥**  
> **निन्दितेभ्यो धनादानं वाणिज्यं शूद्रसेवनम् ।**  
> **अपात्रीकरणं ज्ञेयम् असभ्यस्य च भाषणम् ॥ ११.६८ ॥**  
> **कृमिकीटवयोहत्या मद्यानुगतभोजनम् ।**  
> **फलैधःकुसुमस्तेयम् अधैर्यं च मलावहम्  ॥ ११.६९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/070_kRmi-kITa-vayo-hatyA_madyAnugatabhojanam.md">
<details open><summary><h4>भारुचिः ...{Loading}...</h4></summary>


जातिभ्रंशकरसंकरीकरणापात्रीकरणमलिनीकरणानां वर्गशस् संज्ञानिर्देशश् चतुर्भिः श्लोकैः । अस्य प्रयोजनम् । वर्गश एव प्रायश्चित्तोपदेशो यथा स्यात् । वक्ष्यति हि "जातिभ्रंशकरं कर्म कृत्वा" इत्य् एवमादि ॥ ११.६६–६९ ॥
</details>
</div>


> **एतान्य् एनांसि सर्वाणि यथोक्तानि पृथक् पृथक् ।**  
> **यैर् यैर् व्रतैर् अपोह्यन्ते तानि सम्यङ् निबोधत  ॥ ११.७० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/071_etAny_enAMsi.md">
<details open><summary><h4>भारुचिः ...{Loading}...</h4></summary>


वक्ष्यमाणप्रायश्चित्तोपन्यासार्थः श्लोकः ॥ ११.७० ॥
</details>
</div>


> **ब्रह्महा द्वादशाब्दानि कुटींकृत्वा वने वसेत् ।**  
> **भैक्षं चात्मनिवृत्त्यर्थं कृत्वा शवशिरोध्वजम्  ॥ ११.७१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/072_brahmahA_dvAdasha.md">
<details open><summary><h4>भारुचिः ...{Loading}...</h4></summary>


अस्योपरिष्टाद् अत्रैव [प्र]करणे गुणविधिं वक्ष्यति- "कृतवापनो निवसेद् ग्रामान्ते गोव्रजे ऽपि वा" इत्य् एवमादि । **कृत्वा शवशिरोध्वजम्** इत्य् अत्र मुख्यं गृह्यते, गुणवृत्तेः कारणाभावात् । अवकीर्णप्रायश्चित्तगर्दभाजिनवत् शवशिरो मुख्यम् एव स्यात् । सुरापानप्रायस्चित्तवद् विचित्रा शास्त्रगतिः । न च वचनस्यातिभारो ऽस्ति । न चात्र न्यायगतिस् साध्वी शास्त्रलक्षणत्वाद् धर्माधर्मयोः ॥ ११.७१ ॥
</details>
</div>


> **लक्ष्यं शस्त्रभृतां वा स्याद् विदुषाम् इच्छयात्महः ।**  
> **प्रास्येद् आत्मानम् अग्नौ वा समिद्धे त्रिर् अवाक्शिराः  ॥ ११.७२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/073_laxyaM_shastrabhRtAm.md">
<details open><summary><h4>भारुचिः ...{Loading}...</h4></summary>


&gt; **लक्ष्यं शस्त्रभृतां वा स्याद् विदुषाम् इच्छयात्महः ।**

द्वितीयम् इदं वैकल्पिकं प्रायश्चित्तं पूर्वस्मात् । विदुषां प्रायश्चित्तीयो ऽयम् इत्य् एवम् जानताम्। इष्वस्त्रज्ञानां वा, चतुष्पादं धनुर्वेदम् अधीयानानाम् ।

&gt; **प्रास्येद् आत्मानम् अग्नौ वा समिद्धे त्रिर् अवाक्शिराः  ॥ ११.७२ ॥**

एतच् च केचिद् इच्छायाम् अशबलम् आहुस् तृतीयम् ॥ ११.७२ ॥
</details>
</div>


> **यजेत वाश्वमेधेन स्वर्जिता गोसवेन वा ।**  
> **अभिजिद्विश्वजिद्भ्यां वा त्रिवृत्ताग्निष्टुतापि वा ॥ ११.७३ ॥**  
> **जपन् वान्यतमं वेदं योजनानां शतं व्रजेत् ।**  
> **ब्रह्महत्यापनोदाय मितभुङ् नियतेन्द्रियः ॥ ११.७४ ॥**  
> **सर्वस्वं वा वेदविदे ब्राह्मणायोपपादयेत् ।**  
> **धनं वा जीवनायालं गृहं वा सपरिच्छदम् ॥ ११.७५ ॥**  
> **हविष्यभुग् वानुसरेत् प्रतिस्रोतः सरस्वतीम् ।**  
> **जपेद् वा नियताहरस् त्रिर् वै वेदस्य संहिताम्  ॥ ११.७६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/077_haviShyabhug_vAnusaret.md">
<details open><summary><h4>भारुचिः ...{Loading}...</h4></summary>


&gt; **यजेत वाश्वमेधेन स्वर्जिता गोसवेन वा ।**  
&gt; **अभिजिद्विश्वजिद्भ्यां वा त्रिवृत्ताग्निष्टुतापि वा ॥ ११.७३ ॥**  
&gt; **जपन् वान्यतमं वेदं योजनानां शतं व्रजेत् ।**  
&gt; **ब्रह्महत्यापनोदाय मितभुङ् नियतेन्द्रियः ॥ ११.७४ ॥**  
&gt; **सर्वस्वं वा वेदविदे ब्राह्मणायोपपादयेत् ।**

अथ वा,

&gt; **धनं वा जीवनायालं गृहं वा सपरिच्छदम् ॥ ११.७५ ॥**  
&gt; **हविष्यभुग् वानुसरेत् प्रतिस्रोतः सरस्वतीम् ।**  
&gt; **जपेद् वा नियताहरस् त्रिर् वै वेदस्य संहिताम्  ॥ ११.७६ ॥**

त्रयोदश ब्रह्महत्याप्रयश्चित्तानि सामर्थ्याद् यथाधिकारं चतुर्णाम् अपि वर्णानां विकल्पतो विज्ञेयानि । येन साक्षाद् अत्र विकल्पः श्रूयते वाशब्दास्रयः । असामर्थ्याद् अप्य् अयं समुच्चयासंभवे विकल्पः । स्वकाभिप्रायणस्य श्रुतिप्रतिषिद्धस्यापि प्रयस्चित्ताद् अन्यत्र सामर्थ्यम् । इदानीं द्वादसवार्षिअप्रायस्चित्तस्य गुणविध्यर्थम् आरभ्यते ॥ ११.७५–७६ ॥
</details>
</div>


> **कृतवापनो निवसेद् ग्रामान्ते गोव्रजे ऽपि वा ।**  
> **आश्रमे वृक्षमूले वा गोब्राह्मणहिते रतः  ॥ ११.७७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/078_kRta-vApano_nivased.md">
<details open><summary><h4>भारुचिः ...{Loading}...</h4></summary>


"ब्रह्महा द्वादशाब्दानि कुटिं कृत्वा वने वसेत्" इत्य् एव[मादिना] यद् उक्तं तस्य वैकल्पिकाः केचिद् अत्रोपदिश्यन्ते धर्माः केचिद् अपूर्वा एव । **गोब्राह्मणहिते रत** अस्य चानन्तरोक्तस्य गुणविधिर् अर्थवादः ॥ ११.७७ ॥
</details>
</div>


> **ब्राह्मणार्थे गवार्थे वा सद्यः प्राणान् परित्यजन् ।**  
> **मुच्यते ब्रह्महत्याया गोप्ता गोब्राह्मणस्य च  ॥ ११.७८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/079_brAhmaNArthe_gavArthe.md">
<details open><summary><h4>भारुचिः ...{Loading}...</h4></summary>


विनाशवत् स्थित्यर्थः । एतच् च प्रक्रान्तद्वादसवार्षिकप्रायश्चित्तस्योपदिश्यते । तथा च गोब्राह्मणपरित्राय्यासमाप्तकालो ऽपि मरणाच् छुध्यति । एवं परित्राय्यामृतो ऽपि शुध्यतीत्यर्थः । एवं च नेदं प्रायश्चित्तान्तरम्, किं तर्ह्य् अस्यैव गुणविधिः । यदि ह्य् एतत् प्रायश्चित्तान्तरं स्यात्, तेन वैकल्पिकत्वाद् एतेषां प्रक्रान्तद्वादसवार्षिकप्रायस्चित्तो ऽनेन नाधिक्रियते । येन वैकल्पिकेष्व् एकस्मिन् प्रायश्चित्ते ऽधिकृतो न प्रायश्चित्तान्तरेणाधिक्रियते, वैकल्पिकत्वाद् एव । इतरथा हि समुच्चयः स्यात् । एवं च विकल्पे ऽस्य साक्षाच् छ्रवणम् उपरुध्यते । न चायं न्याय्यः । श्रुतार्थहानिर् अश्रुतकल्पना च । तस्माद् यथोक्त एवार्थः ॥ ११.७८ ॥
</details>
</div>


> **त्र्यवरं प्रतिरोद्धा वा** **सर्वस्वम् अवजित्य वा ।**  
> **विप्रस्य तन्निमित्ते वा प्राणालाभे विमुच्यते  ॥ ११.७९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/080_trivAram_pratiroddhA.md">
<details open><summary><h4>भारुचिः ...{Loading}...</h4></summary>


&gt; **त्र्यवरं प्रतिरोद्धा वा**

ब्राह्मणद्रव्यापहरणे तत्प्रतिमोचनाय । अमोचने न मुच्यत इत्य् अर्थः । निरुपविधं प्रवर्तमानः ।

&gt; **सर्वस्वम् अवजित्य वा ।**

अप्रतिरोद्धापि त्र्यवरं प्रथम एव ब्राह्मणस्वापहरणप्रतिमोचनार्थे प्रयोगे ।

&gt; **विप्रस्य तन्निमित्ते वा प्राणालाभे विमुच्यते  ॥ ११.७९ ॥**

इत्य् एतद् उक्तार्थम् । अस्येदानीम् उपसंहारो, यथायोगं प्रायश्चित्तम् अनुषक्तव्यः ॥ ११.७९ ॥
</details>
</div>


> **[एवं दृढव्रतो नित्यं ब्रह्मचारी समाहितः ।**  
> **समाप्ते द्वादशे वर्षे ब्रह्महत्याम् व्यपोहति] ॥ ११.८०** ॥  
> **शिष्ट्वा वा भूमिदेवानां नरदेवसमागमे ।**  
> **स्वम् एनो ऽवभृथस्नातो हयमेधे विमुच्यते  ॥ ११.८१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/082_shiShTvA_vA.md">
<details open><summary><h4>भारुचिः ...{Loading}...</h4></summary>


अश्वमेधावभृथस्य पृथङ्निर्देशो ऽनारब्धान्यप्रायश्चित्तज्ञापनार्थः । इतरथा ह्य् अश्वमेधावभृथस्याम्नातत्वाद् आरब्धे द्वादसवार्षिके प्रायश्चित्ते तन्मध्ये ऽवभृथस्नातः शुध्येत। एतस्मात् तु पृथङ्निर्देशाद् [अन्]आरब्धान्यप्रायश्चित्तस्यैवेदम् अश्वमेधावभृथप्रायश्चित्तं स्वतन्त्रं युक्तम् । न चैतद्वैकल्पिकानाम् एतस्मात् स्वरूपत इतरेषां तत्कर्तारं प्रत्य् उपदेसः, येनाङ्गीकृतम् अन्यद् वैकल्पिकम् । कश्चिद् एवम् आह- तद् अयुक्तम्, येन नाश्वमेधवभृथस्नानं स्वतन्त्रम्, अनुपदेशाद् वैकल्पिकप्रायश्चित्तमध्ये । यतः प्रकरणात् कृते ऽप्य् उपसंहारे प्रक्रान्तद्वादशवार्षिकप्रायश्चित्तस्यायं गुणविधिः । अथेदं द्वादशवार्षिकं कृतोपसंहारम् इति व्यपेक्षा । तथापि सर्वेषां वैकल्पिकानां यथासंभवम् इदम् अश्वमेधावभृतस्नानं गुणतः शुद्धिहेतुत्वान् निवृत्तये । अस्यार्थवादो ऽनुष्ठानस्तुत्यर्थः ॥ ११.८०–८१ ॥
</details>
</div>


> **धर्मस्य ब्राह्मणो मूलम् अग्रं राजन्य उच्यते ।**  
> **तस्मात् समागमे तेषाम् एनो विख्याप्य शुध्यति  ॥ ११.८२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/083_dharmasya_brAhmaNo.md">
<details open><summary><h4>भारुचिः ...{Loading}...</h4></summary>


"शिष्ट्वा वा भूमिदेवानां नरदेवसमागमे" यजमानर्त्विजां "स्वम् एनो ऽवभृथस्नातो हयमेधे विमुच्यते" इत्य् अस्य विधेर् अर्थवादः ॥ ११.८२ ॥
</details>
</div>


> **ब्राह्मणः संभवेनैव देवानाम् अपि दैवतम् ।**  
> **प्रमाणं चैव लोकस्य ब्रह्मात्रैव हि कारणम्  ॥ ११.८३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/084_brahmaNaH_sambhavenaiva.md">
<details open><summary><h4>भारुचिः ...{Loading}...</h4></summary>


उपदिष्टस्यानन्तरविधेः स्तुत्यर्थम् इदम् उक्तम् ॥ ११.८३ ॥
</details>
</div>


> **तेषां वेदविदो ब्रूयुस् त्रयो ऽप्य् एनः सुनिष्कृतिम् ।**  
> **सा तेषां पावनाय स्यात् पवित्रा विदुषां हि वाक्  ॥ ११.८४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/085_teShAM_vedavido.md">
<details open><summary><h4>भारुचिः ...{Loading}...</h4></summary>


वक्ष्यति हि, "दशापरा वा परिषद् यं धर्मं परिकल्पयेत्" इत्य् एवमादि । एवं च सति प्रायश्चित्तपरिषद्ब्राह्मणोपआसनात् तैर् अभ्यनुज्ञातं प्रायश्चित्तं कुर्यात्, जानानो ऽपि प्रतिव्यतिक्रमं प्रायश्चित्तम् इति केचित् । तद् अयुक्तम् । एवं हि रहस्य् अस्य प्रायश्चित्तानुपदेशः प्रस्ज्येत । येन "रहस्ये रहस्यं प्रकाशे प्रकाशम्" इतीयम् स्मृतिः । क्व तर्हीदं यस्यर्थलाभो वुज्ञानालाभः । अथ वानुक्तप्रायश्चित्तविषयम् एतद् विज्ञेयम् । तथा च वक्ष्यति "अनुक्तनिष्कृतीनां तु पापानाम् अपनुत्तये, शक्तिं चावेक्ष्य पापं च प्रायश्चित्तं विकल्पयेत्" इति । अथ वा पात्रविशेषात् अर्थविशेषो धर्माख्यो ऽनुग्रहात् तेषां यथा, एवम् उपघाताद् अप्य् अधर्मविशेषेण भवितव्यं तद्विशेषाद् एव । एवं च सत्य् एतस्मिन् विषय इदम् आरभ्यते **तेषां वेदविदो ब्रूयुर्** इति । तथा च सति तद्विशेषाद् ब्रह्महत्याप्रायश्चित्तानां गुरुलघुत्वं युक्तम् । इतरथा हि लघूपदेशाद् गुरूणां परिहरणाद् अनुपदेश एव स्यात् । यथा लोके "पणलभ्यं हि न प्राज्ञः क्रीणाति दशभिः पनैः (?)" इत्य् एवम् इहापि स्यात् ॥ ११.८४ ॥
</details>
</div>


> **अतो ऽन्यतमम् आस्थाय विधिं विप्रः समाहितः ।**  
> **ब्रह्महत्याकृतं पापं व्यपोहत्य् आत्मवत्तया  ॥ ११.८५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/086_ato.anyatamam.md">
<details open><summary><h4>भारुचिः ...{Loading}...</h4></summary>


सर्वेषां ब्रह्महत्याप्रायश्चित्तानाम् उपसंहारश्लोको ऽयम् । **विप्र**ग्रहणं चात्र सर्ववर्णप्रदर्शनार्थम् । तथा च सति सामर्थ्याद् अधिकारो यथासंभवं ब्राह्मणादीनां प्रायश्चित्तेष्व् अविक्षितव्यः ॥ ११.८५ ॥
</details>
</div>


> **हत्वा गर्भम् अविज्ञातम् एतद् एव व्रतं चरेत् ।**  
> **राजन्यवैश्यौ चेजानाव् आत्रेयीम् एव च स्त्रियम्  ॥ ११.८६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/087_hatvA_garbham.md">
<details open><summary><h4>भारुचिः ...{Loading}...</h4></summary>


ब्रह्महत्याप्रायश्चित्तातिदेशो ऽयं गर्भादिहन्तॄणाम् । गर्भश् च ब्राह्मणगर्भ एव प्रकरणाद् विज्ञेयः । **आत्रेयी** तु रजस्वला ब्राह्मण्य् एव । तस्यां हि कदाचित् पुंसस् संभव इति, अतस् तां हत्वा ब्रह्महा भवति । गोत्रत इत्य् अपर आत्रेयीम् आहुः, यस्माच् चात्रेयीं हत्वा ब्रह्महा भवति, ततो ऽन्यां ब्राह्मणीं हत्वा न ब्रह्महेति गम्यते । गवादिषु तु जातिमात्रस्य विवक्षितत्वात् स्त्रियां पुंसि चाविशेषेण प्रायश्चित्तम् । यच् चोपरिष्टश्लोके वक्ष्यति, "कृत्वा च स्त्रीसुहृद्वधम्" इति, स्त्रीग्रहणं तद् अपि ब्रह्मण्या एव । गोवधादौ च स्त्रीग्रहणस्य विद्यमानत्वाद् विकल्पेन ब्राह्मण्याम् इदं प्रायश्चित्तं स्यात् । विकल्पश् च गुणापेक्षो युक्तः, गुरुलघुप्रायश्चित्तयोः प्रत्ययाप्रत्ययकारणेन वा । एवं चात्रेयीग्रहणम् अर्थवद् भवति । सवनगतौ राजन्यवैस्यौ हत्वैतद् एव । तथा च ब्राह्मणम्, "यो वै कश्चिद् यजते ब्राह्मणिभूयैव यजते" इति ॥ ११.८६ ॥
</details>
</div>


> **उक्त्वा चैवानृतं साक्ष्ये प्रेतिरुध्य गुरुं तथा ।**  
> **उपहृत्य च निक्षेपं कृत्वा च स्त्रीसुहृद्वधम्  ॥ ११.८७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/088_uktvA_chaivA-nRtam.md">
<details open><summary><h4>भारुचिः ...{Loading}...</h4></summary>


अयं श्लोको महापातकसमानां निर्देशे पूर्वत्र कृतविचारः ॥ ११.८७ ॥
</details>
</div>


> **इयं विशुद्धिर् उदिता प्रमाप्याकामतो द्विजम् ।**  
> **कामतो ब्राह्मणवधे निष्कृतिर् न विधीयते  ॥ ११.८८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/089_iyaM_vishuddhir.md">
<details open><summary><h4>भारुचिः ...{Loading}...</h4></summary>


कामतो ऽकामत इति कृतविचारः । तस्मान् न कामकृते प्रायश्चित्ताभावं दर्शयति, किं तर्हि प्रमादस्तुत्यर्थम् इदं कल्प्यते । इतरथा हि पूर्वापरविरोधः स्यात् । अथ वा प्रायश्चित्तगुरुत्वोपदेशपरम् इदं गुणतः कामतो वधे ब्राह्मणस्य । एवं च सर्वगुणविशेषापेक्षया सप्रत्ययाप्रत्ययवधापेक्षया च ब्रह्महत्याप्रायश्चित्तानि यथासंभवम् अर्थयोगापेक्षया प्रकल्प्यानि । अन्यानि चैवम् एव समार्थानि ॥ ११.८८ ॥
</details>
</div>


> **सुरां पीत्वा द्विजो मोहाद् अग्निवर्णाम् सुरां पिबेत् ।**  
> **तया स काये निर्दग्धे मुच्यते किल्बिषात् ततः  ॥ ११.८९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/090_surAm_pItvA.md">
<details open><summary><h4>भारुचिः ...{Loading}...</h4></summary>


एवं च मृतस्य शुद्धिर् विज्ञेया । तया च सुरायाग्निवर्णत्वम् अनुगृहीतं भवति । **मोहाद्** इति चात्र यद् उक्तम्, तत् पूर्वत्रार्थनिर्देशलिङ्गम्, यद् उक्तम् "प्रायश्चित्तीयतां प्राप्य मोहात् पूर्वकृतेन वा" इति, अत्र मोहस्य स्वशब्देनैवोपदेशात् ॥ ११.८९ ॥
</details>
</div>


> **गोमूत्रम् अग्निवर्णं वापिबेद् उदकम् एव वा ।**  
> **पयो घृतं वामरणाद् गोशकृद् रसम् एव वा  ॥ ११.९० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/091_gomUtram_agni-varNam.md">
<details open><summary><h4>भारुचिः ...{Loading}...</h4></summary>


द्रव्यमात्रविकल्पार्थं चेदम् आरब्धम् । तथा चौष्ण्यगुणस् समानो ऽत्र पूर्वद्रव्येण । अग्निवर्णत्वं च सर्वशेषः । तथा **वामरणाद्** इत्य् उक्तम्, एतच् अ मुख्यसुरापाने कामतः प्राणान्तिकं प्रायश्चित्तम् ॥ ११.९० ॥
</details>
</div>


> **कणान् वा भक्षयेद् अब्दं पिण्याकं वा सकृन् निशि ।**  
> **सुरापानापनुत्त्यर्थं वालवासा जटी ध्वजी  ॥ ११.९१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/092_kaNAn_vA.md">
<details open><summary><h4>भारुचिः ...{Loading}...</h4></summary>


एतच् च प्रायश्चित्तं मुख्यसुरापान एवाकामतो गम्यते । एवं ह्य् एतद्व्यतिक्रमे सप्रत्ययाप्रत्ययकारणभेदात् गुरुलघुत्वं प्रायश्चित्तस्योपपन्नं भवति । तथा च **गौतमो** ऽप्रत्यये सुरापाने लघुप्रायश्चित्तम् आह सप्रत्ययसुरापानप्रायश्चित्ताद् गुरुणः- "अमत्या पाने पयो घृतम् उदकं वायुं प्रति त्र्यहं तप्तानि स कृच्छ्रस् ततो ऽस्य संस्कारः" (ग्ध् २३.३) इति । अथ वेतरयोः सुरयोः पान एतल् लघुप्रायश्चित्तं विज्ञेयम् । तथा च स्मृत्यन्तरम्- "असुरामद्यपाने चान्द्रायणम् अभ्यसेत्" इति ॥ ११.९१ ॥
</details>
</div>


> **सुरा वै मलम् अन्नानां पाप्मा च मलम् उच्यते ।**  
> **तस्माद् ब्राःमणराजन्यौ वैश्यश् च न सुरां पिबेत्  ॥ ११.९२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/093_surA_vai.md">
<details open><summary><h4>भारुचिः ...{Loading}...</h4></summary>


केचिद् अत्र "गौडी"श्लोकं पूर्वं पठन्ति, पश्चाद् इमम् "सुरा वै मलम् अन्नानाम्" इति । तैर् अप्य् एतौ विपर्यस्य श्लोकौ व्याखेयाव् अर्थक्रमेण, ये पुनः "सुरा वै मलम् अन्नानाम्" इत्य् एतं पूर्वं पठन्ति, तेषाम् अर्थक्रम एव । अतः पूर्वम् अयम् अस्माभिः पठ्यते । **सुरा** लोकप्रसिद्धा गवादिवत् । अन्नमलत्वं चार्थवादस्, तस्मात् पानविद्वेषणार्थः । न हेतुः प्रतिषेधविधेर्, हेतुत्वे सति सर्वस्यान्नमलस्याभक्ष्यत्वं स्यान् मण्डादेः, हेतुमालाप्रसङ्गश् च स्यात् । अन्नमलत्वाद् अपेया सुरा, अन्नमलं पुनः कस्माद् अपेयम् इति । अत्र कारणं वक्तव्यं भवति । यतो ऽयम् अर्थवादः, न हेतुः । एवं च सति प्रसन्नापि सती सुरान्नमलत्वेन निन्द्यते । **पाप्मा च मलम् उच्यते** । अयम् अप्य् अर्थवादो निवृत्त्यर्थ एव । येन नान्नमलत्वं पाप्मनो हेतुः, किं तर्हि सुरापानम् । यतः द्विजतिभिर् अपेया सा । एवं च सुराया अपेयत्वे सिद्धे "सुरां पीत्वा द्विजो मोहात्" इति युक्तः प्रायस्चित्तविधिः । एवं तावद् अन्नमलाद् लिङ्गात् पैष्टी मुख्यसुरा द्विजातीनां प्रतिषिद्धा । अधुना त्व् असुरामद्यप्रतिषेधार्थं ब्राह्मणानाम् इदम् आरभ्यते ॥ ११.९२ ॥
</details>
</div>


> **गौडी पैष्टी च माध्वी च विज्ञेया त्रिविधा सुरा ।**  
> **यथैवैका तथा सर्वा न पातव्या द्विजोत्तमैः  ॥ ११.९३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/094_gauDI_paiShTI.md">
<details open><summary><h4>भारुचिः ...{Loading}...</h4></summary>


गुडस्य विकारो **गौडी**, गुडकार्या वा । अनुक्ता तद्धितवृत्तिर् इति कृत्वा यत्रापीक्षुरसविकारो मद्यं तत्रापीक्षुरसो गुडकारणत्वाद् गुदशब्देनोच्यते । एवं चोभयथापि गौडी भवति । **पैष्टी** तु पिष्टविकारः, "तस्येदम्" इति वा । अनुक्ता तद्धितवृत्तिर् इति पूर्वोक्ता मुख्या । **माध्वी** च मधुशब्दादेर् अत्र विकारार्थे । एवं मधुविकारो माध्वी न माधवी, येन "संज्ञापूर्व[को] विधिर् नित्यः" इतीयं परिभाषा अस्याश् च ज्ञापकं स्यात् । "ओर् ओद् इति वक्तव्ये" गुणग्रहणं गुर्वविकृतं ज्ञापनार्थम् अस्य । तथा च सति गुणस्यानित्यत्वात् माद्वीति सिद्धम् । एवं च "स्वायम्भुव इत्य् एतद् अपि सिद्धम्" भवति । एवं त्रिविधैषा । **यथैवैका** इति च प्रसिद्धा । प्रतिषिद्धायां पिष्टसुरायां पूर्वश्लोके,इह श्लोके इतरे गौडीमाध्व्याव् असुरे सत्यौ सुरीकरोति निन्दार्थम् । अतः पिष्टसुरासमे इतरे न सुरे एव । यथा राजसमो मन्त्री राजाभवति । **यथैवैका तथा सर्वा न पातव्या द्विजोत्तमैर्** इति गौडीमाध्व्योश् च बहुवचनम्, **तथा सर्व** इत्य् एतद्भेदबहुत्वापेक्षम्, समुदायापेक्षं वा । ते च पैष्टी च सर्वापेया । इतरथा हि "यथैवैका तथैवोभौ न पातव्यौ द्विजोत्तमैः" इत्य् एवं पाठः स्यात्, यद्य् एवं बहुवचनम् इदं न व्याख्यायेत । एवं चात्र श्लोके ब्राह्मणानां गौडीमाध्व्योः प्रतिषेधः, पूर्वश्लोके तु मुख्यसुरा त्रयाणाम् अपि प्रतिषिद्धा । एतच् च सामर्थ्याद् विज्ञायते । सामर्थ्यं च वाक्यद्वयारम्भः । तद् यतः श्लोके ऽस्मिंस् त्रयाणां द्विजानां प्रतिषिद्ध्येरन् ततः पूर्वश्लोकारम्भो ऽनर्थकः स्यात् । आरब्धस् तु यतः पुनरुक्तत्वात् शास्त्रवाक्ययोः पूर्वश्लोकेन मुख्यसुरा त्रयाणाम् अपि प्रतिषिद्धा, उत्तरश्लोके तु गौडीमाध्वयोर् एव ब्राह्मणानां प्रतिषेधः । एवं च सति **यथैवैका तथा सर्वा** इत्य् एतद् उपपन्नं भवति । **द्विजोत्तम**ग्रहणं चात्र ये च "द्विजातिभिः" इत्य् अत्र पठन्ति, तेषां द्विजातिशब्दाद् द्विजोत्तमार्थ एव विज्ञेयः, त्रयाणां साधारणो ऽपि सन्न् एतत् स्यात् सार्थ्यात् । तथा चोत्तरशोकेषु त्रिषु ब्राःमणग्रहणानि लिङ्गान्य् अस्यैवार्थस्य प्रदर्शयिष्यामः ॥ ११। ९३ ॥
</details>
</div>


> **यक्षरक्षःपिशाचान्नं मद्यं मांसं सुरासवम् ।**  
> **तद् ब्राह्मणेन नात्तव्यं देवानाम् अश्नता हविः  ॥ ११.९४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/095_yaxa-raxaH-pishAchAnnam_madyam.md">
<details open><summary><h4>भारुचिः ...{Loading}...</h4></summary>


इति लिङ्गात् सत्य् अपि जात्यर्थविशेषे स्त्रीणाम् अप्रतिषेधः । एवं च सत्य् अनेनाप्रतिषेधदर्शनेन क्वचिद् ब्राह्मण्यः पिबन्ति । यथा च स्त्रीपुंसयोः सत्य् अप्य् एकजातित्वे प्रायश्चित्तभेदः, एवम् अयम् अपि प्रतिषेधविशेषो विज्ञेयः । यथा "अश्विनं भक्षयन्ति" इति च सुराग्रहे सौत्रामण्यां कर्माङ्गत्वाद् अदोषः, मांसवत्, एवं वाजपेये त्व् इति । अयम् अपरो ऽर्थवादस् सुराप्रतिषेधविधेः ॥ ११.९४ ॥
</details>
</div>


> **अमेध्ये वा पतेन् मत्तो वैदिकं वाप्य् उदाहरेत् ।**  
> **अकार्यम् अन्यत् कुर्याद् वा ब्राह्मणो मदमोहितः  ॥ ११.९५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/096_amedhye_vA.md">
<details open><summary><h4>भारुचिः ...{Loading}...</h4></summary>


अर्थवादो ऽयम्, न हेतुः । हेतुत्वे हि स्वल्पिका पीयेत, यावती पीता मदं न जनयति । अमेध्ये पतनादौ चाकार्ये न प्रवर्तयति । अथ वा सप्रत्यनीका मांसभक्षणेन सह पीयमानामेध्यपतनादिदोषं मदभावं न जनयतीति कृत्वा तथा पीयेत ॥ ११.९५ ॥
</details>
</div>


> **यस्य कायगतं ब्रह्म मद्येनाप्लाव्यते सकृत् ।**  
> **तस्य व्यपैति ब्राह्मण्यं शूद्रत्वं च स गच्छति  ॥ ११.९६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/097_yasya_kAyagatam.md">
<details open><summary><h4>भारुचिः ...{Loading}...</h4></summary>


आत्मस्थं ब्रह्मभावनाख्यं यस्मात् अतः **कायगतम्** इत्य् अर्थवादो ऽयम् । **ब्राह्मण**ग्रहणं चात्र श्लोकत्रये धारणार्थम् । अनन्तरश्लोके गौडीमाद्व्योः ब्राह्मणप्रतिषेधात् तदपेक्षया । अथ तु पूर्वश्लोकप्रतिषेधापेक्षो ऽपि ततः पूर्वस्य प्रतिषेधस्योत्तरस्य च सामान्येनामी श्लोकत्रयार्थवादाः । एतस्मिंश् च पक्षे ब्राह्मणग्रहणं निदर्शनार्थं यथासंभवं विज्ञेयम् । अन्ये तूक्तप्रतिषिद्धत्वात् क्षत्रियवैश्ययोर् विकल्पं मन्यन्ते गौडीमाध्व्योः प्रतिषेधस्य । तद् इदं य्क्तम् अयुक्तं वेति विचारणीयम्, ग्रन्थगौरवभयात् तु न लिख्यते । किं चातः यदि जातिनिमित्तः सर्वावस्थम् अपेयम् । अथ मदगुणनिमित्ते ततो ऽपि नष्टे तस्मिन्न् अल्पं वा पेयं स्यात् । यत इदम् उच्यते गुणनिमित्तो ऽयं प्रतिषेधः । एवं सति प्रत्यस्तमितमदगुणं दयं कुत्रचिद् आचरन्ति ब्राह्मणाः । तथा चोक्तम्- "अमेध्ये वा पतेन् मत्तः" इत्य् एवमादिषु मदगुणनिमित्त एव प्रतिषेधो मद्यस्येति विज्ञयते । अनुत्पन्नमदगुणं च माध्वीकम् अपर्युषितं च पीयते । यतः गुणापेक्ष एव प्रतिषेधः । [अन्]ये ऽपि च नाचरन्ति विनष्टमदगुणम् अपि सन् मद्यम् । तथा च वक्ष्यत् "सुराभाण्डस्थितस् तथा" इत्य् एवमादि ॥ ११.९६ ॥
</details>
</div>


> **एषा विचित्राभिहिता सुरापानस्य निष्कृतिः ।**  
> **अत ऊर्ध्वं प्रवक्ष्यामि सुवर्णस्तेयनिष्कृतिम्  ॥ ११.९७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/098_eShA_vichitrAbhihitA.md">
<details open><summary><h4>भारुचिः ...{Loading}...</h4></summary>


उपसंहारोपन्यासार्थः स्लोकः ॥ ११.९७ ॥
</details>
</div>


> **सुवर्णस्तेयकृद् विप्रो राजानम् अभिगम्य तु ।**  
> **स्वकर्म ख्यापयन् ब्रूयान् मां भवान् अनुशास्त्व् इति ॥ ११.९८ ॥**  
> **गृहीत्वा मुसलं राजा सकृद् धन्यात् तु तं स्वयम् ।**  
> **वधेन शुध्यति स्तेनो ब्राह्मणस् तपसैव वा ॥ ११.९९ ॥**  
> **तपसापनुनुत्सुस् तु सुवर्णस्तेयजं फलम् ।**  
> **चीरवासा द्विजो ऽरण्ये चरेद् ब्रह्महणो व्रतम्  ॥ ११.१०० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/101_tapasApanunutsus_tu.md">
<details open><summary><h4>भारुचिः ...{Loading}...</h4></summary>


त्रिभिः श्लोकैः सुवर्णस्तेयप्रायश्चित्तविधिः । क्षत्रियादीनां च विशेषेण प्रायश्चित्तविधेर् अनाम्नातत्वात् **सुवर्णस्तेयकृद् विप्र** इति यद् इदं विप्रग्रहणम् एतत् सर्ववर्णप्रदर्शनार्थं विज्ञेयम् । तथा "ब्राह्मणस् तपसैव वा" इति यद् उक्तम् अत्रेदम् उच्यते । न हि तपश् शक्यते क्षत्रियादिवर्णानां प्रतिषेद्धुम् । अपरे त्व् एतस्माद् यत्नात् ब्राह्मणस्याइवैकस्य तपः नेतरेषां वर्णानाम् इति मन्यन्ते । राजाभिगमनस्य च राजधर्मेषु सिद्धस्यापि सतः पुनर् इहोपदेशः प्रायश्चित्तार्थः, तत्र च राजदण्डार्थः, तपोविधित्सया वा पुनर्ग्रहणम् । ब्राह्मणस्य च वधो नास्तीति तत्रैवोक्तम् । निगदव्याख्यातम् अन्यत् ॥ ११.९८–१०० ॥
</details>
</div>


> **एतैर् व्रतैर् अपोहेत पापं स्तेयकृतां नरः ।**  
> **गुरुस्त्रीगमनीयं तु व्रतैर् एभिर् अपानुदेत्  ॥ ११.१०१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/102_etair_vratair.md">
<details open><summary><h4>भारुचिः ...{Loading}...</h4></summary>


उपसंहारोपन्यासः पूर्वोत्तरप्रकरणयोः ॥ ११.१०१ ॥
</details>
</div>


> **गुरुतल्प्य् अभिभाष्यैनस् तप्ते स्वप्याद् अयोमये ।**  
> **सूर्मीं ज्वलन्तीं स्वाश्लिष्येन् (?) मृत्युना स विसुध्यति ॥ ११.१०२ ॥**  
> **स्वयं वा शिश्नवृषणाव् उत्कृत्याधाय चाञ्जलौ ।**  
> **नैरृतीं दिशम् आतिष्ठेद् आ निपाताद् अजिह्मगः ॥ ११.१०३ ॥**  
> **खट्वाङ्गी चीरवासा वा स्मश्रुलो निर्जने वने ।**  
> **प्राजापत्यं चरेत् कृच्छ्रम् अब्दम् एकं समाहितः ॥ ११.१०४ ॥**  
> **चान्द्रायणं वा त्रीन् मासान् अभ्यसेन् नियतेन्द्रियः ।**  
> **हविष्येण यवाग्वा वा गुरुतल्पापनुत्तये  ॥ ११.१०५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/106_chAndrAyaNaM_vA.md">
<details open><summary><h4>भारुचिः ...{Loading}...</h4></summary>


चतुर्भिः श्लोकैः गुरुतल्पप्रायश्चित्तम् इदं वैकृतिकम् । **गुरुर्** व्याख्यातो विद्यागुरुः स्वयोनिगुरुश् च । तदङ्गनां गतो गुरुतल्पग इति गुणतस् तल्पशब्दो गुरुभार्यायां विज्ञेयः । हविष्ययवाग्वोश् च ग्रहणं गोबलीवर्दन्यायेन । ऋज्व् अन्यत् ॥ ११.१०२–१०५ ॥
</details>
</div>


> **एतैर् व्रतैर् अपोहेयुर् महापातकिनो मलान् ।**  
> **उपपातकिनस् त्व् एवं विविधैर् नियमैर् इमैः ॥ ११.१०६ ॥**  
> **उपपातकसंयुक्तो गोघ्नो मासं यवान् पिबेत् ।**  
> **कृतवापो वसेद् गोष्ठे चर्मणा तेन संवृतः ॥ ११.१०७ ॥**  
> **चतुर्थकालम् अश्नीयाद् अक्षारलवणं मितम् ।**  
> **गोमूत्रेण चरेत् स्नानं द्वौ मासौ नियतेन्द्रियः ॥ ११.१०८ ॥**  
> **दिवानुगच्छेत् गास् तास् तु तिष्ठन्न् ऊर्ध्वं रजः पिबेत् ।**  
> **शुश्रूषित्वा नमस्कृत्वा रात्रौ वीरासनो भवेत् ॥ ११.१०९ ॥**  
> **[तिष्ठन्तीष्व् अनुतिष्ठेत् तु व्रजन्तीष्व् अप्य् अनुव्रजेत् ।**  
> **आसीनासु तथासीनो नियतो वीतमत्सरः ॥ ११.११० ॥**  
> **आतुराम् अभिशस्तां वा वौरव्याघ्रादिभिर् भयैः ।**  
> **पतितां पङ्कलग्नां वा सर्वोपायैर् विमोचयेत्] ॥ ११.१११ ॥**  
> **उष्णे वर्षति शीते वा मारुते वाति वा भृशम् ।**  
> **न कुर्वीतात्मनस् त्राणं गोर् अकृत्वा तु शक्तितः ॥ ११.११२ ॥**  
> **आत्मनो यदि वान्येषां गृहे क्षेत्रे ऽथ वा खले ।**  
> **भक्षयन्तीं न कथयेत् पिबन्तं चैव वत्सकम् ॥ ११.११३ ॥**  
> **अनेन विधिना यस् तु गोघ्नो गा अनुगच्छति ।**  
> **स गोहत्याकृतं पापम् त्रिभिर् मासैर् व्यपोहति  ॥ ११.११४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/115_anena_vidhinA.md">
<details open><summary><h4>भारुचिः ...{Loading}...</h4></summary>


केचित् तु त्रिभिर् वर्षैर् इति पठन्ति । तद् अयुक्तम् । अधस्ताद् अत्रैव प्रायश्चित्तप्रकरणे मासत्रयग्रहणात् । सर्वोपपातकेषु चैतद् एव व्रतं कुर्युर् इति वक्ष्यति चान्द्रायणवैकल्पिकम् अवकीर्णिवर्जम् । एवं च वर्षत्रयेणास्यासमानविधित्वाद् अन्याय्यकल्पनेयम् ॥ ११.१०६–११४ ॥
</details>
</div>


> **वृषभैकादशा गाश् च दद्यात् सुचरितव्रतः ।**  
> **अविद्यमाने सर्वस्वं वेदविद्भ्यो निवेदयेत्  ॥ ११.११५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/116_vRShabhaikAdashA_gAsh.md">
<details open><summary><h4>भारुचिः ...{Loading}...</h4></summary>


अविद्यमानायाम् अनन्तरदक्षिणायां चरितप्रायश्चित्तस्य सर्वस्वं दक्षिणा तच् चैकादशभ्यो गोरूपेभ्यः सर्वस्वम् अर्वाग् इति सामर्थ्याद् गम्यते । गावो ऽन्यद् वोभयं वा ॥ ११.११५ ॥
</details>
</div>


> **एतद् एव व्रतं कुर्युर् उपपातकिनो द्विजाः ।**  
> **अवकीर्णिवर्ज्यं शुद्ध्यर्थं चान्द्रायणम् अथापि वा  ॥ ११.११६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/117_etad_eva.md">
<details open><summary><h4>भारुचिः ...{Loading}...</h4></summary>


एतद् एव गोघातप्रायश्चित्तं सर्वोपपातकेष्व् अतिदिश्यते । तद्विकल्पेन चान्द्रायणम् एव । एवं च सति गोहत्यायाश् चान्द्रायणं न स्यात्, तद्वैकल्पिकसामर्थ्यात्, यथान्येषूपपातकेषु । अत एव पृथङ्निर्देशः । अवकीर्णिवर्ज्यम् इति चानेन प्रतिषेधलिङ्गेन गोवधादौ यद् उक्ता व्रताः स्युर् इति तद् अवकीर्णिनो ग्रहणम् इति विज्ञायते ॥ ११.११६ ॥
</details>
</div>


> **अवकीर्णी तु काणेन गर्दभेन चतुष्पथे ।**  
> **पाकयज्ञविधानेन यजेत निरृतिं निशि ॥ ११.११७ ॥**  
> **हुत्वाग्नौ विधिवद् धोमान् अन्ततश् च समेत्य् ऋचा ।**  
> **वातेन्द्रगुरुगह्नीनां जुहुयात् सर्पिषाहुतीः  ॥ ११.११८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/119_hutvAgnau_vidhivad.md">
<details open><summary><h4>भारुचिः ...{Loading}...</h4></summary>


अवकीर्णीपदार्थं प्रायश्चित्तनिमित्तम् अवधारयति ॥ ११.११७–११८ ॥
</details>
</div>


> **कामतो रेतसःसेकं व्रतस्थस्य द्विजन्मनः ।**  
> **अतिक्रमं व्रतस्याहुर् धर्मज्ञा ब्रह्मवादिनः  ॥ ११.११९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/120_kAmato_retasaH.md">
<details open><summary><h4>भारुचिः ...{Loading}...</h4></summary>


एवं चाकामतो दिवा रात्रौ वा प्रच्युतेन्द्रियस्य लघुतरं प्रायश्चित्तं स्यात् । ततो ऽपि स्वप्न इति । तथा चोक्तं स्वप्ने रेतःसेके ब्रह्मचारिणः "पुनर् माम् इत्य् ऋचं जपेत्" इति ॥ ११.११९ ॥
</details>
</div>


> **मारुतं पुरुहूतं च गुरुं पावकम् एव च ।**  
> **चतुरो व्रतिनो ह्य् एति ब्राह्मं तेजो ऽवकीर्णिनः  ॥ ११.१२० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/121_mArutam_puruhUtam.md">
<details open><summary><h4>भारुचिः ...{Loading}...</h4></summary>


यत एवम् अतो ऽवकीर्णी,
</details>
</div>


> **एतस्मिन्न् एनसि प्राप्ते वसित्वा गर्दभाजिनम् ।**  
> **सप्तागारं चरेद् भैक्षं स्वकर्मपरिकीर्तयन् ॥ ११.१२१ ॥**  
> **तेभ्यो लब्धेन भक्षेण वर्तयन्न् एककालिकम् ।**  
> **उपस्पृशंस् त्रिषवणम् अब्देनैकेन शुध्यति  ॥ ११.१२२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/123_tebhyo_labdhena.md">
<details open><summary><h4>भारुचिः ...{Loading}...</h4></summary>


वेदब्रह्मचारिणः स्त्रीगमन एतत् प्रायश्चित्तं विज्ञेयम् । एवं च समानकार्यत्वात् प्रव्रजितानाम् अप्य् एवंविधम् एव रेतःसेकप्रायश्चित्तं प्रव्रज्याविरोधि स्यात् । तेषां च स्खलितानाम् अन्यप्रायश्चित्तानुपदेशात् ॥ ११.१२१–१२२ ॥
</details>
</div>


> **जातिभ्रंशकरं कर्म कृत्वान्यतमम् इच्छया । **  
> **चरेत् सान्तपनं कृच्छ्रं प्राजापत्यम् अनिच्छया  ॥ ११.१२३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/124_jAtibhraMshakara~N_karma.md">
<details open><summary><h4>भारुचिः ...{Loading}...</h4></summary>


सान्तपनं कृच्छ्रं प्राजापत्यं च वक्ष्यति ॥ ११.१२३ ॥
</details>
</div>


> **संकरापात्रकृत्यासु मासः शोधनम् ऐन्दवः ।**  
> **मलिनीकरणीयेषु तप्तः स्याद् यावकैस् त्र्यहम्  ॥ ११.१२४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/125_sankarApAtrakRtyAsu_mAsam.md">
<details open><summary><h4>भारुचिः ...{Loading}...</h4></summary>


अन्यतमम् इति वर्तते । एवं चेच्छया प्रत्येकं गुरुप्रायश्चित्तोपदेशैर् अनिच्चया तस्य लघुत्वम् अर्थसिद्धम् पूर्वशास्त्राद् एव ॥ ११.१२४ ॥
</details>
</div>


> **तुरीयो ब्रह्महत्यायाः क्षत्रियस्य वधे स्मृतः ।**  
> **वैस्ये ऽष्टमो ऽंशो वृत्तस्थे शूद्रे ज्ञेयस् तु षोडशः  ॥ ११.१२५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/126_turIyo_brahmahatyAyAH.md">
<details open><summary><h4>भारुचिः ...{Loading}...</h4></summary>


क्षत्रियादीनाम् अपरः प्रायश्चित्तविधिर् वैकल्पिक उपपातकप्रायश्चित्ताच् चान्द्रायणात् । येन स्त्रीशूद्रविट्क्षत्रवध उपपातकमध्य उपदिष्टः । सदसद्विभागापेक्षया च क्षत्रियादीनाम् इदं वैकल्पिकम् अन्यत् प्रायश्चित्तं पूर्वोक्तात् । तथा चोक्तम्, **वैश्य ऽष्टमो ऽंशो वृत्तस्थ** इति । इदं परम् अधुना क्xअत्रियादिवध एव क्xअत्रियादिप्रायश्चित्तम् उपदिश्यते, पूर्वश्लोकोपदिष्टप्रायश्चित्ताद् वैकल्पिकम् ॥ ११.१२५ ॥
</details>
</div>


> **अकामतस् तु राजन्यं विनिपात्य द्विजोत्तमः ।**  
> **वृषभैकसहस्रा गा दद्याच् छुद्ध्यर्थम् आत्मनः  ॥ ११.१२६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/127_akAmatas_tu.md">
<details open><summary><h4>भारुचिः ...{Loading}...</h4></summary>


अर्थाच् चेदं वित्तवतः प्रायश्चित्तम् उपदिश्यते । पूर्वं चावित्तस्य तपः । वक्ष्यति च दानं तस्य [च] तपसा विकल्पं "दानेन वधनिर्णेकं सर्पादीनाम् अश्क्नुवन्" इत्य् एवमादि । **अकामत** इत्य् अयं च प्रमादस्तुत्यर्थो ऽर्थवादः । यस्मान् न ह्य् अकामतो गरीयः प्रायश्चित्तम् उपपद्यत इत्य् उक्तं पुरस्तात् । एवं तावत् संभवद्वित्तस्य प्रायश्चित्तम् इदम् अन्यद् । दरिद्रस्य पूर्वोक्तम् अनूद्यते वैकल्पिकम् एतस्य ॥ ११.१२६ ॥
</details>
</div>


> **त्र्यब्दं चरेद् वा नियतो जटिलो ब्रह्महवर्तम् ।**  
> **वसन् दूरतरे ग्रामाद् वृक्षमूलनिकेतनः  ॥ ११.१२७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/128_tryabda~n_chared.md">
<details open><summary><h4>भारुचिः ...{Loading}...</h4></summary>


**जटिल**वचनं नियमार्थत्वाद् अन्येषां खट्वाङ्गीत्येवमादीनां निवृत्त्यर्थम् ॥ ११.१२७ ॥
</details>
</div>


> **एतद् एव चरेद् अब्दं प्रायश्चित्तं द्विजोत्तमः ।**  
> **प्रमाप्य वैश्यं वृत्तस्थं दद्याद् वैकशतं गवाम्  ॥ ११.१२८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/129_etad_eva.md">
<details open><summary><h4>भारुचिः ...{Loading}...</h4></summary>


संभवद्वित्तस्येदं पूर्ववद् वैकल्पिकम् । द्विजोत्तमग्रहणं चेतरवर्णनिदर्शनार्थम्, नावधारणार्थम् ॥ ११.१२८ ॥
</details>
</div>


> **प्रमाप्य शूद्रं षण्मासान् एतद् एव व्रतम् चरेत् ।**  
> **वृषभैकादशा वापि दद्याद् विप्राय गाः सिताः  ॥ ११.१२९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/130_etad_eva.md">
<details open><summary><h4>भारुचिः ...{Loading}...</h4></summary>


उक्तार्थः श्लोकः । सितवर्णाग्रहणं चात्र शुद्धिसामान्यात् । एवं च त्रीण्य् एतानि प्रायश्चित्तानि क्षत्रियादिवधे विकल्प्यन्ते । पूर्वोक्तं चान्द्रायणम् इह च प्रकरणे गोदानम् । ब्रह्महत्याप्रायश्चित्तविकल्पश् च कामकृतः । केचित् तु समुच्चयम् एतयोर् अस्मिन् प्रकरण उपदिष्टयोः प्रायश्चित्तं मन्यन्ते । समुच्चयेन श्लोकान् पठन्ति "त्र्यब्दं चरेच् च नियतः", तथा "प्रमाप्य वैश्यं वृत्तस्थं दद्याच् चैकशतं गवाम्" । एवम् एव वृषभैकादशागाश् चापीति । तद् एतद् अयुक्तं शास्त्रन्यायविरोधात्, एतस्यां च कल्पनायाम् उपपातकप्रायश्चित्तं चान्द्रायणं लघु नोपपद्येत, गुरुणः प्रायश्चित्तस्य दानतपःसमुच्चयस्योपदेशेन । तथा च लोके व्यवहारः- "पणल्भ्यं हि न प्राज्ञः क्रीणाति दशबिः पणैः" इति । वैकल्पिकयोर् एव तावद् एतयोर् उपदेशे चान्द्रायणस्यानर्थक्यं प्राप्नोतीति । किं पुनः समुच्चितयोः । अत्यन्तगुरुत्वा । तस्मात् समुच्चयाभावाद् **वा**शब्दो विकल्पार्थः पठितव्यः॥ ११.१२९ ॥
</details>
</div>


> **मार्जारनकुलौ हत्वा चाषं मण्डूकम् एव च ।**  
> **श्वगोधोलूककाकांश् च शूद्रहत्याव्रतं चरेत्  ॥ ११.१३० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/131_mArjAra-nakulau_hatvA.md">
<details open><summary><h4>भारुचिः ...{Loading}...</h4></summary>


समुच्चितानां वध एतत् प्रायश्चित्तम् । तथा च वक्ष्यति "अस्थिमतां तु सत्त्वानां सहस्रस्य प्रमापने" इति । अपरे तु लघुत्वाद् एतेषां शूद्रजातानां प्रतिलोमानाम् आयोगवक्षत्तृचण्डालानां यद् वधे प्रायश्चित्तं तद् एतत् समस्तवध इति । प्रत्येकं तु वध इदम् अन्यत् प्रायश्चित्तं पूर्वस्माल् लघूपदिश्यते ॥ ११.१३० ॥
</details>
</div>


> **पयः पिबेत् त्रिरात्रं वा योजनं वाध्वनो व्रजेत् ।**  
> **उपस्पृशेत् स्रवन्त्यां वा सूक्तं वाब्दैवतं जपेत्  ॥ ११.१३१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/132_payaH_pibet.md">
<details open><summary><h4>भारुचिः ...{Loading}...</h4></summary>


&gt; **पयः पिबेत् त्रिरात्रं वा योजनं वाध्वनो व्रजेत् ।**

असमर्थः सन्न् अध्वगमनस्यात्यन्तवृद्धो गम्यते ।

&gt; **उपस्पृशेत् स्रवन्त्यां वा सूक्तं वाब्दैवतं जपेत्  ॥ ११.१३१ ॥**

समुद्रगामिन्यां विशिष्टायां स्नायाद् इत्य् अर्थः । सपरिष्करस्नानोपदेशपरतश् चैतत् सामर्थ्याद् विशिष्टम् उपदिश्यते । **सूक्तं वाब्दैवतं जपेत्** । सर्वेषु च पयःपानं सामर्थ्याद् उपवासो वा त्रिरात्रं सप्रत्ययाप्रत्ययवधोपेक्षया ॥ ११.१३१ ॥
</details>
</div>


> **अभ्रिं कार्ष्णायसीं दद्यात् सर्पं हत्वा द्विजोत्तमः ।**  
> **पलालभारकं षण्डे सैसकं चैकमाषकम्  ॥ ११.१३२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/133_abhri~N_kArShNAyasIm.md">
<details open><summary><h4>भारुचिः ...{Loading}...</h4></summary>


पलालेनास्य माषकस्य च समुच्चय आनन्तर्यसामर्थ्याद् विज्ञेयः । नाभ्र्या । पलालं चार्थात् गवे गोपतये वा ब्राह्मणाय ॥ ११.१३२ ॥
</details>
</div>


> **घृतकुम्भं वराहे तु तिलद्रोणं तु तित्तिरिम् ।**  
> **शुकं द्विहायनं वत्सं क्रौञ्चं हत्वा त्रिहायनम् ॥ ११.१३३ ॥**  
> **हत्वा हंसं वलाकां च बकं बर्हिणम् एव च ।**  
> **वानरं श्येनभासौ च स्पर्सयेद् ब्राह्मणाय गाम्  ॥ ११.१३४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/135_hatvA_haMsam.md">
<details open><summary><h4>भारुचिः ...{Loading}...</h4></summary>


समस्तवध एतत् प्रायश्चित्तं विभागानुपदेशात्, गोश् च महत्त्वात्, यथा "मार्जारनकुलौ हत्वा" इत्य् एवमादि । यत्र समस्तानाम् अप्य् उपदेशे प्रत्येकम् इच्छति तत्र पृथग् ग्रहणं करोति । तथा चोपरिष्टात् प्रदर्शयिष्यामः ॥ ११.१३३–१३४ ॥
</details>
</div>


> **वासो दद्याद् धयं हत्वा पञ्च नीलान् वृषान् गजम् ।**  
> **अजमेषाव् अनड्वाहं खरं हत्वैकहायनम्  ॥ ११.१३५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/136_vAso_dadyAd.md">
<details open><summary><h4>भारुचिः ...{Loading}...</h4></summary>


निगदव्याख्यातश्लोकः । अजाविकवधश् च संकीर्णकर उक्तः । एवं च तदीयं प्रायश्चित्तम् **अजमेषाव् अनड्वाहम्** इत्य् अनेनोपदेशसामर्थ्याद् विकल्पेत । एवम् अन्यत्रापि योज्यम् ॥ ११.१३५ ॥
</details>
</div>


> **क्रव्यादांस् तु मृगान् हत्वा** **धेनुं दद्यात् पयस्विनीम्** ।  
> **अक्रव्यादान् वत्सतरीम् उष्ट्रं हत्वा तु कृष्णलम् ॥ ११.१३६ ॥**  
> **जीलकार्मुकबस्तावीन् पृथग् दद्याद् विशुद्धये ।**  
> **चतुर्णाम् अपि वर्णानां नारीर् हत्वानवस्थ्ताः  ॥ ११.१३७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/138_jIna-kArmuka-bastAvIn_pRthag.md">
<details open><summary><h4>भारुचिः ...{Loading}...</h4></summary>

&gt; **क्रव्यादांस् तु मृगान् हत्वा**

व्याघ्रादीन्

&gt; **धेनुं दद्यात् पयस्विनीम्** ।

धेनूपदेशाद् एव पयः सिद्धम् । एवं च सिद्धस्योपदेशो ऽतिशयार्थो विज्ञेयः,

&gt; **अक्रव्यादान् वत्सतरीम् उष्ट्रं हत्वा तु कृष्णलम् ॥ ११.१३६ ॥**  
&gt; **जीलकार्मुकबस्तावीन् पृथग् दद्याद् विशुद्धये ।**  
&gt; **चतुर्णाम् अपि वर्णानां नारीर् हत्वानवस्थ्ताः  ॥ ११.१३७ ॥**

जीलं चर्मपुटं दद्यात् । ब्राह्मणाय तदुपभोगदेशे । ब्राह्मणीम् अनवस्थितां हत्वा । क्षत्रियां **कार्मुकं** ब्राह्मणायैव । तद्भृत्यापहरणं रक्षार्थं ब्राह्मणतन्त्रस्य । वैश्यां **बस्तम्**, शूद्राम् **अविम्** । **पृथग्**ग्रहणाच् चात्रान्यत्र समुदायेषु प्रायश्चित्तं न पृथग्भावाद् इति विज्ञेयम् । गत्वेति केचित् । न युक्तम्, तद् धिंसाप्रकरणान् **नारीर् हत्वानवस्थिता** इति पाठात् । तथा चोपसंहारं प्रकरणान्ते करिष्यति, "एतैर् व्रतैर् अपोह्यं स्याद् एनो हिंसासमुद्भवम्" इति ॥ ११.१३६–१३७ ॥
</details>
</div>


> **दानेन वधनिर्णेकं सर्पादीनाम् अशक्नुवन् ।**  
> **एकैकशश् चरेत् कृच्छ्रं द्विजः पापापनुत्तये  ॥ ११.१३८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/139_dAnena_vadhanirNekam.md">
<details open><summary><h4>भारुचिः ...{Loading}...</h4></summary>


अनेन च गम्यते प्रायश्चित्तेषु दानं प्रथमकल्पिकम्, येन तदभावे कृच्छ्रम् इह शास्ति ॥ ११.१३८ ॥
</details>
</div>


> **अस्थन्वतां तु सत्त्वानां सहस्रस्य प्रमापणे ।**  
> **पूर्णे चानस्य् अनस्थ्नां तु शूद्रहत्याव्रतं चरेत्  ॥ ११.१३९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/140_asthimatAn_tu.md">
<details open><summary><h4>भारुचिः ...{Loading}...</h4></summary>


समुदायहिंसां परिज्ञायास्थिमतां च शूद्रस्यावृत्तस्य हिंसायां यत् प्रायश्चित्तं तच् चरेत् । एतेषाम् एव प्रत्येकं हिंसायाम् अधुनोच्यते ॥ ११.१३९ ॥
</details>
</div>


> **किंचिद् एव तु विप्राय दद्याद् अस्थिमतां वधे ।**  
> **अनस्थ्नां चैव हिंसायां प्राणायामेन शुध्यति  ॥ ११.१४० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/141_ki~n_chid.md">
<details open><summary><h4>भारुचिः ...{Loading}...</h4></summary>


&gt; **किंचिद् एव तु विप्राय दद्याद् अस्थिमतां वधे ।**

प्रत्येकम् इत्य् अस्यारम्भसामर्थ्याद् विज्ञायते ।

&gt; **अनस्थ्नां चैव हिंसायां प्राणायामेन शुध्यति  ॥ ११.१४० ॥**

कृमिकीटवयोहत्या मलिनीकरणेषूक्ताः । एवं च सति तदीयं प्रायश्चित्तं समानाश्रयत्वाद् अनेन विकल्पेन ॥ ११.१४० ॥
</details>
</div>


> **फलदानं तु वृक्षाणां छेदने जप्यम् ऋक्सतम् ।**  
> **गुल्मवल्लीलतानां च पुष्पितानां च वीरुधाम्  ॥ ११.१४१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/142_phaladAnAn_tu.md">
<details open><summary><h4>भारुचिः ...{Loading}...</h4></summary>


एतच् चायज्ञीये छेदन एषां प्रायश्चित्तम् । तथा च वक्ष्यति "वृथालम्भे ऽनुगच्छेद् गाम्" इत्य् एवमादिः ॥ ११.१४१ ॥
</details>
</div>


> **अन्नाद्यजानां सत्त्वानां रसजानां च सर्वशः ।**  
> **फलपुष्पोद्भवानां च घृतप्राशो विशोधनम्  ॥ ११.१४२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/143_annAdyajAnAM_sattvAnAm.md">
<details open><summary><h4>भारुचिः ...{Loading}...</h4></summary>


पूर्वओ ऽस्थिमदनस्थिमद्विधिर् अन्नादिजातेभ्यो ऽन्यत्र विज्ञेयः, अस्यारम्भसामर्थ्यात् ॥ ११.१४२ ॥
</details>
</div>


> **कृष्टजानाम् ओषधीनां जातानां च स्वयं वने ।**  
> **वृथालम्भे ऽनुगच्छेद् गां दिनम् एकं पयोव्रतः ॥ ११.१४३ ॥**  
> **एतैर् व्रतैर् अपोह्यम् स्याद् एनो हिंसासमुद्भवम् ।**  
> **ज्ञानाज्ञानकृतं कृत्स्नं शृणुतानाद्यभक्षणे  ॥ ११.१४४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/145_etair_vratair.md">
<details open><summary><h4>भारुचिः ...{Loading}...</h4></summary>


उपसंहारोपन्यासार्थः श्लोकः ॥ ११.१४४ ॥
</details>
</div>


> **अज्ञानाद् वारुणीं पीत्वा संस्कारेणैव शुध्यति ।**  
> **मतिपूर्वम् अनिर्देश्यं प्राणान्तिकम् इति स्थितिः  ॥ ११.१४५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/146_ajnAnAd_vAruNIm.md">
<details open><summary><h4>भारुचिः ...{Loading}...</h4></summary>


तप्तकृच्छ्रसहितेन पुनःसंस्कारेण शुध्यतीत्य् एतद् गौतमाद् विज्ञायते, न संस्कारेण मात्रेण तस्यात्यन्ताल्पत्वात् । तथा च गौतमः- "अमत्या मद्यपाने पयो घृतम् उदकं वायुं प्रतित्र्यहं तप्तानि स कृच्छ्रस् ततो ऽस्य संस्कारः" (ग्ध् २३.२) इति । इहापि चाभक्ष्यप्र्करणे कृच्छ्र उक्तः, मूत्रादिप्राशने सप्रत्यये "मत्या भुक्त्वाचरेत् कृच्छ्रं रेतो विण्मूत्रम् एव च" इति । स च तप्तकृच्छ्रो गौतमीयाद् एव । अत्र पुनःसंस्कारः सहकारित्वेन प्रायस्चित्ततया विज्ञायते । एवं च सति न मुख्यसुरायाः पैष्ट्या अमत्या पान एतत् प्रायस्चित्तम्, किं तर्हि गौडीमाद्व्योर् अमत्या पाने, तत्प्रत्यासत्तेः । तथा च तत्र गौडीमाध्व्योर् [मत्या पा]ने कणपिण्याकम् अब्दं प्रायश्चित्तम् उक्तम्, न पैष्ट्यं प्राणान्तिकप्रायश्चित्तवैकल्पिकम् । इतरथा हि समानार्थत्वे को दैवशप्तो लघुप्रायश्चित्तं परित्यज्य कणादिभक्षणम् अत्यन्ताभिप्रेतमूलहरं प्राणान्तिकं कुर्यात् । तथा च स्मृत्यन्तरम्- "[अ]सुरामद्यपाने चान्द्रायणम् अभ्यसेत्" इति । एवं च सति मुख्यसुरापानप्रायश्चित्तस्य प्राणान्तिकाख्यस्यानेन लघुनात्यन्तविप्रकर्षात्, गौडीमाध्व्योर् एवामत्यापान एतत् प्रायश्चित्तम् । न च सप्रत्ययाप्रत्ययव्यतिक्रमप्रायश्चित्तयोर् एकविषययोर् इवाभेद उपपद्यते । यथान्यत्र । एत्च् च सकृत् पाने असुरामद्ययोः प्रायश्चित्तं सामर्थ्याद् विज्ञायते । तथा च स्मृत्यन्तरम्-


&gt; प्रमादान् मद्यम् असुरां सकृत् पीत्वा द्विजोत्तमः ।  
&gt; गोमूत्रयावकाहारो दशरात्रेण शुध्यति ॥ इति ।

**मतिपूर्वं** तु गौडीमाध्वयोः पानम् अभ्यसतः **अनिर्देश्यम्** इदं प्रायश्चित्तम् । किं तर्ह्य् अस्यान्यत् प्राणान्तिकम् एव सप्रत्ययाभ्यासदोषाधिक्येन यथा पैष्ट्याः इति । एतस्माद् एव च सामर्थ्यान् मुख्यसुरापाने ऽप्य् अप्रत्यये सप्रत्ययप्रायश्चित्ताद् ईषद् ऊनं प्रायस्चित्तान्तरम् उत्प्रेक्ष्यम् । तथा च वक्ष्यति- "शक्तिं चावेक्ष्य पापं च प्रायश्चित्तम् प्रकल्पयेत्" इति ॥ ११.१४५ ॥
</details>
</div>



> **अपः सुराभाजनस्था मद्यभाण्डस्थितास् तथा ।**  
> **पञ्चरात्रं पिबेत् पीत्वा शङ्खपुष्पीश्रितं पयः  ॥ ११.१४६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/147_apaH_surAbhAjanasthA.md">
<details open><summary><h4>भारुचिः ...{Loading}...</h4></summary>


**अपः सुराभाजनस्थाः पीत्वा** कस्य तत्र प्रतिषेधः, यथासंभवं द्विजातेः । **पञ्चरात्रं पिबेच् छङ्खपुष्पीश्रितं पयः** । एवं चास्यान्याहारप्रतिषेधः । रसस्य चाग्रहण इदं प्रायश्चित्तम् । रसस्य ग्रहणे सुरापानप्रायश्चित्तम् एव न्याय्यम् । असुरामद्यभाण्डस्थितास् त्व् अपः पीत्वा तदूनं न्याय्यं प्रायश्चित्तम् । तथा च कृतविभागप्रायश्चित्ते ते मुख्यामुख्यसुरे पूर्वत्र, तत्सामर्थ्याद् इहापि प्रायश्चित्तयोः पूर्ववद् गुरुलघुत्वविभागो विज्ञेयः, तथा विभागव्याख्यया ॥ ११.१४६ ॥
</details>
</div>


> **स्पृष्ट्वा दत्त्वा च मदिरां विधिवत् प्रतिगृह्य च ।**  
> **शूद्रोच्छिष्टाश् च पीत्वापः कुशवारि पिबेत् त्र्यहम्  ॥ ११.१४७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/148_spRShTva_dattvA.md">
<details open><summary><h4>भारुचिः ...{Loading}...</h4></summary>


**विधिवच्**छब्दः प्रतिग्रहेणैव संबध्यते स्वस्तिवचनादिना । अथ वा दाने ऽप्य् एष एव विधिर् ज्ञेयः, ब्राह्मणस्य सुराप्रतिग्रहे । तत्प्रतिषिद्धाचरणे कुसवारिपानं त्र्यहम् । पूर्ववच् चाहारप्रतिषेधः । शूद्रोच्छिष्टानां चापां पान एतद् एव स्यात् प्रायश्चित्तम् । अन्नस्य तु शूद्रोच्छिष्टस्यान्यत् प्रायश्चित्तं वक्ष्यति- "सप्तरात्रं यवान् पिबेत्" इति । न चात्रागमप्रमाणे ऽर्थे न्यायावतारो ऽस्ति, यतः नातिशङ्क्य एष शूद्रोच्छिष्टप्रायश्चित्तविकल्पः ॥ ११.१४७ ॥
</details>
</div>


> **ब्राह्मणस् तु सुरापस्य गन्धम् आघ्राय सोमपः ।**  
> **प्राणान् अप्सु त्रिर् आयम्य घृतं प्राश्य विशुद्ध्यति  ॥ ११.१४८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/149_brAhmaNas_tu.md">
<details open><summary><h4>भारुचिः ...{Loading}...</h4></summary>


**सुरापस्य** सुरा**गन्धम्** **आघ्राय्**ऐतत् प्रायश्चित्त्म् कुर्यात्, नान्यम् । तच्छरीरगन्धम् । एवं च सुरायान्यत्रावस्थिताया अपि गन्धोपलब्धाव् एतद् एव प्रायश्चित्तम् एतस्मात् सामर्थ्याद् विज्ञायते । सोमपाशब्दविशेषणेन चासोमपानां ब्राह्मणानाम् अत्र लघुतरं प्रायश्चित्तं स्यात् ॥ ११.१४८ ॥
</details>
</div>


> **अज्ञानात् प्राश्य विण्मूत्रं सुरासंस्पृष्टम् एव च ।**  
> **पुनः संस्कारम् अर्हन्ति त्रयो वर्णा द्विजातयः  ॥ ११.१४९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/150_ajnAnAt_prAshya.md">
<details open><summary><h4>भारुचिः ...{Loading}...</h4></summary>


सुरासंस्पृष्टं चसति रसग्रहणे विज्ञेयम् । एतस्मिन् व्यभिचारे पुनः संस्कारः द्विजातीनां स्मृत्यन्तरसामर्थ्याच् च सतप्तकृच्छ्रः । तथा च गौतमीयम् अत्रोपसंहरणीयम् (?)- "मूत्रपुरीषरेतसां च प्राशने" (ग्ध् २३.३) इति एतत् । एवं च सति तप्तकृच्छ्रपुनःसंस्कारौ समुच्चितौ प्रायश्चित्तम्, न पुनः संस्कारमात्रम् । अत्यन्तलघुत्वाद्, इहापि च "मत्या भुक्त्वाचरेत् कृच्छ्रं रेतो विण्मूत्रम् एव च" इत्य् उक्तम् अभोज्यप्रकरणे । अत ब्रूयात् तत्र मतिपान उक्तो मूत्रादीनां कृच्छ्रः, इह त्व् अमत्येति । सत्यम् एतत्, कल्पान्तरत्वात् तु सप्रत्ययाप्रत्ययव्यतिक्रमयोर् अविरोध इति । पुनःसंस्कारगर्हणाच् च सर्वस्मिंस् तद्धर्मे प्राप्त इदं नियमार्थम् आरभ्यते ॥ ११.१४९ ॥
</details>
</div>


> **वपनं मेखला दण्डो भैक्षचर्या व्रतानि च ।**  
> **निवर्तन्ते द्विजातीनां पुनः संस्कारकर्मणि  ॥ ११.१५० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/151_vapanam_mekhalA.md">
<details open><summary><h4>भारुचिः ...{Loading}...</h4></summary>


निगदव्याख्यातः श्लोकः ॥ ११.१५० ॥
</details>
</div>


> **अभोज्यानां तु भुक्त्वान्नं स्त्रीशुद्रोच्छिष्टम् एव च ।**  
> **जग्ध्वा मांसम् अभक्ष्यं च सप्तरात्रं यवान् पिबेत्  ॥ ११.१५१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/152_abhojyAnAn_tu.md">
<details open><summary><h4>भारुचिः ...{Loading}...</h4></summary>


पतिग्रहणे च तत्स्त्रीग्रहणे द्विजातिनिर्देशसामर्थ्याद् एव सिद्धे पुनस् तद्ग्रहणं सर्ववर्णार्थम् इदं विज्ञेयम् । एषु **सप्तरात्रं यवान् पिबेत्** । अत्र च पानोपदेशाद् यवैः पिष्टैर् यवागुर् उपदिस्यते, येन द्रवद्रव्यसाधना हि पानक्रिया । अभोज्यश् च स्नातकव्रतकाध्याये व्याख्यातः ॥ ११.१५१ ॥
</details>
</div>


> **शुक्तानि च कषायांश् च पीत्वा मेध्यान्य् अपि द्विजः ।**  
> **तावद् भवत्य् अप्रयतो यावत् तन् न व्रजत्य् अधः  ॥ ११.१५२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/153_shuktAni_cha.md">
<details open><summary><h4>भारुचिः ...{Loading}...</h4></summary>


**मेध्यानि** यानि प्रतिषिद्धानि । अत्र चापकरणम् एव प्रायश्चित्तं नायत् ॥ ११.१५२ ॥
</details>
</div>


> **विड्वराहख्रोष्ट्राणां गोमयोः कपिकाकयोः ।**  
> **प्राश्य मूत्रपुरीषाणि द्विजश् चान्द्रायणं चरेत्  ॥ ११.१५३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/154_viDvarAha-kharoShTrANA~N_gomAyoH.md">
<details open><summary><h4>भारुचिः ...{Loading}...</h4></summary>


अमत्या प्राशनम् एषाम् एतद् अधिकारात् । तथा चोत्तरश्लोके विक्ष्यति- "अज्ञातं चैव सूनास्थम्" इति । मतिपूर्वे तु प्राशन एषां गुरुतरं प्रायश्चित्तं प्रकल्प्यं परिषदा ॥ ११.१५३ ॥
</details>
</div>


> **शुष्काणि भुक्त्वा मांसानि भौमानि कवकानि च ।**  
> **अज्ञातं चैव सूनास्थम् एतद् एव व्रतं चरेत्  ॥ ११.१५४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/155_shuShkANi_bhuktvA.md">
<details open><summary><h4>भारुचिः ...{Loading}...</h4></summary>


द्विजश् चान्द्रायणं चरेद् इति द्विजग्रहणात् प्रकरणाच् चात्र शूद्रस्य व्यतिक्रमे प्रायश्चित्ताभावः । ब्राह्मणापाश्रितशूद्रस्य हि "यथा यथा हि सद्वृत्तम् आतिष्ठन्त्य् अनुसूयकः" इति वचनात् पाक्षिकं स्यात् प्रायश्चित्तं प्रतिषेधात् ॥ ११.१५४ ॥
</details>
</div>


> **क्रव्यादसूकरोष्ट्राणां कुक्कुटानां च भक्षणे ।**  
> **नरकाकखराणां च तप्तकृच्छ्रो विशोधनम्  ॥ ११.१५५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/156_kravyAda-sUkaroShTrANA~N_kukkuTAnAm.md">
<details open><summary><h4>भारुचिः ...{Loading}...</h4></summary>


**क्रव्यादा** गृध्रादयः, **सूकरो** विड्वराहः, **खरा**दिसाहचर्याद् गम्यते । एवं कुक्क्टो ग्रामकुक्कुटो विज्ञेयः । तस्य प्रतिषेधात् पूर्वत्र, खरादिसाहचर्याद् वा । एवं च मांसभक्षणप्रतिषेधो विज्ञेयः । तत्र मूत्रपुरीषं प्रतिषिद्धम् विड्वराहश्लोके । येषाम् अपि क्रव्यादप्रभृतीनां तत्र मूत्रपुरीषम् अप्रतिषिद्धम्, तेषाम् अपीह खरादिसाहचर्यात् प्रतिषिद्धं तद् विज्ञेयम् ॥ ११.१५५ ॥
</details>
</div>


> **मासिकान्नं तु यो ऽश्नीयाद् असमावर्तको द्विजः ।**  
> **स त्रीण्य् अहान्य् उपवसेद् एकाहं चोदके वसेत्  ॥ ११.१५६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/157_mAsikAnnan_tu.md">
<details open><summary><h4>भारुचिः ...{Loading}...</h4></summary>


स्वयंप्रार्थनया प्रार्थितस्यैतत् प्रायश्चित्तं **मासिकान्न**भोजने । यस्माद् उक्तम् "कामम् अभ्यर्थितो ऽश्नीयात्" इत्य् एवमादि इतरथा हि विहितप्रतिषेधः प्रसज्येत । तथा चोक्तम्, "व्रतस्थम् अपि दौहित्रं कामं श्राद्धं नियोजयेत्" इति । एवं सत्य् अस्मात् प्रायस्चित्तोपदेशात् विशेषप्रतिषेधो ऽयं विज्ञेयः । नात्यन्तप्रतिषेधः ॥ ११.१५६ ॥
</details>
</div>


> **व्रतचारी तु यो ऽश्नीयान् मधु मांसं कथंचन ।**  
> **स कृत्वा प्राकृतं कृच्छ्रं व्रतसेषं समापयेत्  ॥ ११.१५७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/158_brahmachArI_tu.md">
<details open><summary><h4>भारुचिः ...{Loading}...</h4></summary>


श्राद्धे, अन्यत्र वा ॥ ११.१५७ ॥
</details>
</div>


> **बिडालकाकाखुच्छिष्टं जग्ध्वाश्वनकुलस्य च ।**  
> **केशकीटावपन्नं च पिबेद् ब्रह्मसुवर्चलाम्  ॥ ११.१५८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/159_biDAla-kAkAkhUchChiShTa~n_jagdhvA.md">
<details open><summary><h4>भारुचिः ...{Loading}...</h4></summary>


एकाहम् अविसेषोपदेशात् । एतेषाम् उच्छिष्टभक्षण एतत्प्रायश्चित्तम् । एवं च काकादीनां प्रतिषिद्धानि धर्मशास्त्रे उच्छिष्टमूत्रपुरीषमांसभक्षणानि श्लोकत्रयेण । विड्वराहश्लोके मूत्रपुरीषप्रतिषेधः, क्रव्यादसूकरश्लोके मांसभक्षणस्य, बिडालकाकाखूच्छिष्टम् इत्य् अत्रोच्छिष्टस्य । एवं च सति य एकत्रोपदिष्टा अन्यत्र श्लोके नोपदिश्यन्ते कुक्कुटादयस्, तेषां साहचर्याच् छ्लोकत्रये ऽपि ग्रहणं विज्ञेयम् । तच् चैतद् एवम् अतः ॥ ११.१५८ ॥
</details>
</div>


> **अभोज्यम् अन्नं नत्तव्यम् आत्मनः सुद्धिम् इच्छता ।**  
> **अज्ञातजग्धम् उद्गार्यं शोध्यं वाप्याशु शोधनैः ॥ ११.१५९ ॥**  
> **एषो ऽनाद्यादनस्योक्तो व्रतानां विविधो विधिः ।**  
> **स्तेयदोषापहर्तॄणां व्रतानां श्रूयतां विधिः  ॥ ११.१६० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/161_eSho.anAdyAdanasyokto.md">
<details open><summary><h4>भारुचिः ...{Loading}...</h4></summary>


निगदव्याख्यातः श्लोकः ॥ ११.१६० ॥
</details>
</div>


> **धान्यान्नधनचौर्याणि कृत्वा कामाद् द्विजोत्तमः ।**  
> **स्वजातीयगृहाद् एव कृच्छ्राब्देन विशुध्यति  ॥ ११.१६१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/162_dhAnyAnna-dhanachauryANi_kRtvA.md">
<details open><summary><h4>भारुचिः ...{Loading}...</h4></summary>


**धान्यं** व्रीह्यादि । **अन्नं** तद् एव संस्कृतं भोजनीयम् । **धनं** सुवर्णम् अन्यद् [वा] वस्त्रादि । **धन**शब्देनैव च सर्वगृहीतत्वाद् धान्यादिनिदेशो गोबलीवर्दवद् एव । एतद् उक्तं भवति, "यत् किंचिद् अपहत्या" इति । **कामाद्** इति चाविवक्षितम् एव । न ह्य् अन्यत्र विनियोगो ऽस्ति, यथा सुरापानप्रायश्चित्ते । **द्विजोत्तम**शब्दस् च ब्राह्मणनिर्देशार्थः, अपिशब्दश् चात्र सामर्थ्याल् लुप्तनिर्देशो द्रष्टव्यः, ब्राह्मणो ऽपि ब्राह्मणगृहाद् अपहृत्येत्य् अर्थः । एवं च सति दण्डेनापूपो व्याख्यात इति । क्षत्रियादीनाम् अप्य् एतत् प्रायश्चित्तं भवति । इतरथा हि स्वजातीयगृहाद् इति क्षत्रियादीनां क्षत्रियादिगृहेभ्य एवैतत् प्रायश्चित्तं स्यात्, ब्राह्मणगृहात् तु सामान्यविहितं प्रायश्चित्तं चान्द्रायणादि स्यात् । न चैतद् इष्टम्, महत्त्वात् कृच्छ्राब्दप्रायस्चित्तस्य । तस्माद् इदं प्रायश्चित्तं सर्वेषाम् एव ब्राह्मणादीनां ब्राह्मणस्वहरणे स्यत्, ब्रह्महत्या प्रायस्चित्तवत् । एवम् इतरत्रापि विज्ञेयम् ॥ ११.१६१ ॥
</details>
</div>


> **मनुष्याणां तु हरणे स्त्रीणां क्षेत्रगृहस्य च ।**  
> **कूपवापिजलानां च शुद्धिश् चान्द्रायणं स्मृतम्  ॥ ११.१६२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/163_manuShyANAn_tu.md">
<details open><summary><h4>भारुचिः ...{Loading}...</h4></summary>


जलाहरणम् आत्मोपभोगार्थं प्रतिषिद्धम् । कूपवाप्यादेस् त्व् आहरणं परोपभोगार्थम् अपि । अतस् तयोः स्वकाभिसंबन्धमत्रत्वाद् एवापहरणदोष इत्य् एतस्माद् वैलक्षण्यात् पृथग्ग्रहणम् । अन्यो वा समाधिर् वक्तव्यः ॥ ११.१६२ ॥
</details>
</div>


> **द्रव्याणाम् अल्पसाराणां स्तेयं कृत्वान्यवेश्मतः ।**  
> **चरेत् सान्तपनं कृच्छ्रं तन् निर्यात्य् आत्मशुद्धये  ॥ ११.१६३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/164_dravyANAm_alpa-sArANAm.md">
<details open><summary><h4>भारुचिः ...{Loading}...</h4></summary>


अल्पसाराणाम् अल्पमूल्यानाम् अल्पोपभोगानां वा । भक्ष्यभोज्यादिष्व् अन्यस्य द्रव्यजातस्य गृहीतत्वात् त्रपुसीसादीनाम् इदं ग्रहणं विज्ञेयम् ॥ ११.१६३ ॥
</details>
</div>


> **भक्ष्यभोज्यापहरणे यानशय्यासनस्य च ।**  
> **पुष्पमूलफलानां च पञ्चगव्यं विशोधनम्  ॥ ११.१६४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/165_bhaxya-bhojyApaharaNe_yAna-shayyAsanasya.md">
<details open><summary><h4>भारुचिः ...{Loading}...</h4></summary>


अत्र च संख्या भक्ष्यभोज्यादीनाम् आवृत्त्यपेक्षया सप्रत्ययाप्रत्ययतो वा ॥ ११.१६४ ॥
</details>
</div>


> **तृणकाष्ठद्रुमाणां च शुष्कान्नस्य गुडस्य च ।**  
> **चेलचर्मामिषाणां च त्रिरात्रं स्याद् अभोजनम्  ॥ ११.१६५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/166_tRNa-kAShTha-drumANA~n_cha.md">
<details open><summary><h4>भारुचिः ...{Loading}...</h4></summary>


तृणादीनां सारापेक्षया प्रायश्चित्तम् । सत्य् अपि च पेयत्वे पय आदीन्य् अपि भक्ष्यभोज्यान्तर्भूतानि द्रष्टव्यानि । **शुष्कान्नं** पर्पटकादि । **गुड**ग्रहणं सर्वगुडविकारार्थम् । **चेल**ग्रहणं शाणक्षौमदुकूलाद्यर्थम् । कार्पासादीनां त्व् अन्यत् प्रायश्चित्तं वक्ष्यति ॥ ११.१६५ ॥
</details>
</div>


> **मणिमुक्ताप्रवालानां ताम्रस्य रजतस्य च ।**  
> **अयःकांस्योपलानां च द्वादशाहं कणान्नता  ॥ ११.१६६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/167_maNi-muktA-pravAlAnAn_tAmrasya.md">
<details open><summary><h4>भारुचिः ...{Loading}...</h4></summary>


अत्रापि सारासारापेक्षया सकृद् धरणे आवृत्तौ च ॥ ११.१६६ ॥
</details>
</div>


> **कार्पासकीटजीर्णानां द्विसफैकशफस्य च ।**  
> **पक्षिगन्धौषधीनां च रज्ज्वाश् चैव त्र्यहं पयः  ॥ ११.१६७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/168_kArpAsa-kITajorNAnAn_dvishaphaikashaphasya.md">
<details open><summary><h4>भारुचिः ...{Loading}...</h4></summary>


पूर्ववद् अत्राप्य् अपेक्षा योजनीया । हस्त्यादीनां च सामान्यविहितम् अन्यद् द्रष्टव्यम् इति ॥ ११.१६७ ॥
</details>
</div>


> **एतैर् व्रतैर् अपोहेत पापं स्तेयकृतं द्विजः ।**  
> **अगम्यागमनीयं तु व्रतैर् एभिर् अपानुदेत् ॥ ११.१६८ ॥**  
> **गुरुतल्पव्रतं कुर्याद् रेतः सिक्त्वा स्वयोनिषु ।**  
> **सख्युः पुत्रस्य च स्त्रीषु कुमारीष्व् अन्त्यजासु च  ॥ ११.१६९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/170_gurutalpavrata~N_kuryAd.md">
<details open><summary><h4>भारुचिः ...{Loading}...</h4></summary>


अकुमारीष्व् अपि चण्डालादिस्त्रीषु चान्यद् अपि प्रायश्चित्तम् वक्ष्यति । "चण्डालान्त्यस्त्रियो गत्वा" इत्य् एवमादि ॥ ११.१६८–१६९ ॥
</details>
</div>


> **पैतृष्वसेयीं भगिनीं स्वस्रीयां मातुर् एव च ।**  
> **मातुश् च भ्रातुस् तनयां गत्वा चान्द्रायणं चरेत् ॥ ११.१७० ॥**  
> **एतास् तिस्रस् तु भार्यार्थे नोपयच्छेत् तु बुद्धिमान् ।**  
> **ज्ञातित्वेनानुपेयास् ताः पतति ह्य् उपयन्न् अधः  ॥ ११.१७१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/172_etAs_tisras.md">
<details open><summary><h4>भारुचिः ...{Loading}...</h4></summary>


मातृषवसृमातुलदुहित्रोस् त्व् "असपिण्डास् च याः मातुः" इत्य् अनेन सिद्धे प्रतिषेधे पैतृषवस्रेय्याः प्रतिषेधार्थं पुनर् इह ग्रहणम् । अनुवादार्थो वायं श्लोको वर्णनीयः, "असपिण्डा च या मातुः" इत्य् अनेनैव सिद्धात्वाद् इति ॥ ११.१७०–१७१ ॥
</details>
</div>


> **अमानुषीषु पुरुष उदक्यायां अयोनिषु ।**  
> **रेतः सिक्त्वा जले चैव कृच्छ्रं सान्तपनं चरेत्  ॥ ११.१७२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/173_amAnuShIShU_puruSha.md">
<details open><summary><h4>भारुचिः ...{Loading}...</h4></summary>


"अमानुषीष्व् अनङ्गे च पैशाच्यां चैव योषिति" इत्य् अपरः पाठो ऽस्य श्लोकार्धस्य । "खे च" इत्य् अपरे पठन्ति । **अमानुषीषु** बडबाद्यासु । **पुरुषे** चानङ्गे । **उदक्या** प्रसिद्धा । अयोनौ च जले च रेतः सिक्त्वा । व्यवहितेषु वक्ष्यत्य् अनन्तरश्लोके नौप्रभृतिषु । **कृच्छ्रं सान्तपनं चरेत्** । तच् च वक्ष्यति । बडबादिवद् गवि प्रायश्चित्तम् नयम् एतत् । अतस् तस्यानुक्तत्वात् स्मृत्यन्तराद् वर्णनीयम्- " । । । स्नुषायां गविच् च [गुरु]तल्पसमः" इति ॥ ११.१७२ ॥
</details>
</div>


> **मैथुनं तु समासेव्य पुंसि योषिति वा द्विजः ।**  
> **गोयाने ऽप्सु दिवा चैव सवासाः स्नानम् आचरेत्  ॥ ११.१७३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/174_maithunan_tu.md">
<details open><summary><h4>भारुचिः ...{Loading}...</h4></summary>


पुंस्य् उपरिभोग्ये पूर्वश्लोक उक्तं प्रायश्चित्तं गुरु । इदं त्व् अन्यद् अन्यत्र प्रदेशे लघु प्रायस्चित्तम् । **योषिति वा द्विज** इति द्विजग्रहणं विसेषार्थम् । तत्स्त्रीपुंसयोर् मैथुनं विसेषयति । **गोयाने ऽप्सु** च याने **दिवा** **चैवा**याने ऽपि **सवासाः स्नानम् आचरेत्** । सवस्त्रस्नानोपदेशाच् च नित्याद् अधिकं विशिष्टम् इदं नैमित्तिकं स्नानम् उच्यते ॥ ११.१७३ ॥
</details>
</div>


> **चण्डालान्त्यस्त्रियो गत्वा भुक्त्वा च प्रतिगृह्य च ।**  
> **पतत्य् अज्ञानतो विप्रो ज्ञानात् साम्यं तु गच्छति  ॥ ११.१७४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/175_chaNDAlAntyastriyo_gatvA.md">
<details open><summary><h4>भारुचिः ...{Loading}...</h4></summary>


चण्डालो ऽन्त्यो येषाम्, आयोगवादीनां शूद्रप्रभवानां त इमे चण्डालान्त्याह् । तेषां स्त्रीप्रतिषेधः । प्रायश्चित्तं तु वक्ष्यामः । पतनसाम्ययोः को विशेषः । प्रायश्चित्तेन प्रत्याहारः पतने, प्रायश्चित्ताभावस् तु साम्ये विज्ञेयः ॥ ११.१७४ ॥
</details>
</div>


> **विप्रदुष्टां स्त्रियं भर्ता निरुन्ध्याद् एकवेश्मनि ।**  
> **यत् पुंसः परदारेषु तच् चैनां चारयेद् व्रतम् ॥ ११.१७५ ॥**  
> **सा चेत् पुनः प्रदुष्येत् तु सदृशेनोपमन्त्रिता ।**  
> **कृच्छ्रं चान्द्रायणं चैव तद् अस्याः पावनं स्मृतम्  ॥ ११.१७६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/177_sA_chet.md">
<details open><summary><h4>भारुचिः ...{Loading}...</h4></summary>


ऋज्वर्थः श्लोकः । एतावांस् तु विशेषः । यत् पुंसः स्त्रीसंपर्के तद् एव तस्या अपि स्त्रियाः पुरुषसंपर्के । तद् यथा यच् छूद्रस्य ब्राह्मणीगमने, तद् एव ब्राह्मण्या अपि शूद्रसंपर्के । एवं सर्वसंपर्के व्याख्येयम् ॥ ११.१७५–१७६ ॥
</details>
</div>


> **यत् करोत्य् एकरात्रेण वृषलीसेवनाद् द्विजः ।**  
> **तद् भैक्षभुग् जपन् नित्यं त्रिभिर् वर्षैर् व्यपोहति  ॥ ११.१७७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/178_yat_karoty.md">
<details open><summary><h4>भारुचिः ...{Loading}...</h4></summary>


चण्डालान्त्यस्त्रीगमने प्रायश्चित्तस्याविधानात्, शूद्रायाः वृषल्याः पक्षे गम्यत्वाद् अनधिकृतत्वाच् च, चण्डालान्त्यस्त्रीगमन इदं प्रायश्चित्तं द्रष्टव्यम्, अधिकृतत्वात् तस्या इति । अपरे त्व् अक्रोधां शूद्रां वृषलीम् आहुः । पाठान्तरं च कुर्वन्ति "त्रिभिर् मासैः" इति । तत् पुनर् न न्याय्यम् अनधिकृतत्वात् तस्या इत्य् अपरे ॥ ११.१७७ ॥
</details>
</div>


> **एषा पापकृताम् उक्ता चतुर्णाम् अपि निष्कृतिः ।**  
> **पतितैः संप्रयुक्तानाम् इमाः शृणुत निष्कृतीः ॥ ११.१७८ ॥**  
> **संवत्सरेण पतति पतितेन सहाचरन् ।**  
> **याजनाध्यापनाद् यौनान् न तु यानाशनासनात्  ॥ ११.१७९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/180_saMvatsareNa_patati.md">
<details open><summary><h4>भारुचिः ...{Loading}...</h4></summary>


यानाशनासनैर् न **संवत्सरेण**, किं तर्हि सद्य एव । ऊर्ध्वं तस्मात् कालाद् अर्वाग् वा संवत्सराद् यानाशनासनमाग्रेणेति सामर्थ्याद् इदं वचनीयम् । अथ वास्यान्यो ऽर्थः स्मृत्यन्तराद् उच्यते । व्यवहितकल्पनया **संवत्सरेण पतति यानाशनासनात्** । **न तु याजनाध्यापनाद् यौनात्**, किं तर्हि एभिर् याजनादिभिः सद्यः पतति । स्मृत्यन्तरदर्शनात् । संपर्कसादृश्येन च पतनं कल्पयितव्यम् । तदीयं च तस्य प्रायश्चित्तम् । तथा च दर्शयति ॥ ११.१७८–१७९ ॥
</details>
</div>


> **यो येन पतितेनैषां संसर्गं याति मानवः ।**  
> **स तस्यैव व्रतं कुर्यात् तत्संसर्गविशुद्धये  ॥ ११.१८० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/181_yo_yena.md">
<details open><summary><h4>भारुचिः ...{Loading}...</h4></summary>


इदम् अपि च प्रायश्चित्तं महापातकिभिर् एव संबन्धे स्यात्, गोघातादिसंबन्धे तु सामान्यविहितं कल्प्यम् ॥ ११.१८० ॥
</details>
</div>


> **पतितस्योदकं कार्यं सपिण्डैर् बान्धवैर् बहिः ।**  
> **निन्दिते ऽहनि सायाह्णे ज्ञात्यृत्विग्गुरुसंनिधौ  ॥ ११.१८१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/182_patitasyodaka~N_kAryam.md">
<details open><summary><h4>भारुचिः ...{Loading}...</h4></summary>


जीवत एवेत्य् अर्थः । तस्यायं विधिर् उच्यते ॥ ११.१८१ ॥
</details>
</div>


> **दासी घटम् अपां पूर्णं पर्यस्येत् प्रेतवत् सदा।**  
> **अहोरात्रं उपासीरन्न् अशौचं बान्धवैः सह ॥ ११.१८२ ॥**  
> **निवर्तेरंश् च तस्मात् तु संभाषणसहासने ।**  
> **दायाद्यस्य प्रदानं च यात्रा चैव हि लौकिकी ॥ ११.१८३ ॥**  
> **ज्येष्ठता च निवर्तेत ज्येष्ठावाप्यं च यद् धनम् ।**  
> **ज्येष्ठांशं प्राप्नुयाच् चास्य यवीयान् गुणतो ऽधिकः ॥ ११.१८४ ॥**  
> **प्रायश्चित्ते तु चरिते पूर्णकुम्भम् अपां नवम् ।**  
> **तेनैव सार्धं प्रास्येयुः स्नात्वा पुण्ये जलाशये ॥ ११.१८५ ॥**  
> **स त्व् अप्सु तं घटं प्रास्य प्रविश्य भवनं स्वकम् ।**  
> **सर्वाणि ज्ञातिकार्याणि यथा पूर्वं समाचरेत्  ॥ ११.१८६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/187_sa_tv.md">
<details open><summary><h4>भारुचिः ...{Loading}...</h4></summary>


इमे अपि पात्रविपर्यासोद्धरणे षट्स्लोकोक्ते महापातकसंबन्ध एव स्यात् । तच् चोक्तम् "पतितस्योदकं कार्यम्" इत्य् एवमादि । स्मृत्यन्तरे तु "त्यजेत् पितरम्" इत्य् एवमादि केषांचिद् एव ॥ ११.१८२–१८६ ॥
</details>
</div>


> **एतम् एव विधिं कुर्याद् योषित्सु पतितास्व् अपि ।**  
> **वस्त्रान्नपानं देयं तु वसेयुश् च गृहान्तिके  ॥ ११.१८७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/188_etad_eva.md">
<details open><summary><h4>भारुचिः ...{Loading}...</h4></summary>


निगदव्याख्यातः श्लोकः ॥ ११.१८७ ॥
</details>
</div>


> **एनस्विभिर् अनिर्णिक्तैर् नार्थं किंचित् सहाचरेत् ।**  
> **कृतनिर्णेजनांश् चैव न जुगुप्सेत कर्हिचित्  ॥ ११.१८८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/189_enasvibhir_anirNiktair.md">
<details open><summary><h4>भारुचिः ...{Loading}...</h4></summary>


"सर्वाणि ज्ञातिकार्याणि" इति महापातकेभ्यो ऽनुज्ञानात् गोवधार्थं प्रकल्प्यते । "न संसर्गं व्रजेत् सद्भिः प्रायस्चित्ते ऽकृते सति" इत्य् उभयत्रापि शक्यः संपर्को ज्ञापयितुम् । बालघ्नाद्यर्थं तु पुनर् अपोद्यते ॥ ११.१८८ ॥
</details>
</div>


> **बालघ्नांश् च कृतघ्नांश् च विशुद्धान् अपि धर्मतः ।**  
> **शरणागतहन्तॄंश् च स्त्रीहन्तॄंश् च न संवसेत्  ॥ ११.१८९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/190_bAlaghnAMsh_cha.md">
<details open><summary><h4>भारुचिः ...{Loading}...</h4></summary>


संपर्कापवादार्थो ऽस्यारंभः । अथ वा प्रत्यवायातिशयज्ञापनार्थः ॥ ११.१८९ ॥
</details>
</div>


> **येषां द्विजानां सावित्री नानूच्येत यथाविधि ।**  
> **तांश् चारयित्वा त्रीन् कृच्छ्रान् यथाविध्य् उपनाययेत्  ॥ ११.१९० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/191_yeShAn_dvijAnAm.md">
<details open><summary><h4>भारुचिः ...{Loading}...</h4></summary>


त्रयः कृच्छ्राः, आद्यत्वात् प्राजापत्याः । कृच्छ्रातिकृच्छ्रपराका इत्य् अपरे ॥ ११.१९० ॥
</details>
</div>


> **प्रायश्चित्तं चिकीर्षन्ति विकर्मस्थास् तु ये द्विजाः ।**  
> **ब्रह्मणा च परित्यक्तास् तेषाम् अप्य् एतद् आदिशेत्  ॥ ११.१९१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/192_prAyashchitta~n_chikIrShanti.md">
<details open><summary><h4>भारुचिः ...{Loading}...</h4></summary>


अनधीतवेदा **विकर्मस्थाश्** च ये ऽधीतवेदा अपि तेषां अपीदं प्रायश्चित्तम् । यद् अस्य प्रतिषिद्धं तत् तस्य् विकर्म । यथा शूद्रसेवनम् आर्याणाम् ॥ ११.१९१ ॥
</details>
</div>


> **यद् गर्हितेनार्जयन्ति कर्मणा ब्राह्मणा धनम् ।**  
> **तस्योत्सर्गेण शुध्यन्ति जप्येन तपसैव च  ॥ ११.१९२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/193_yad_garhitenA-rjayanti.md">
<details open><summary><h4>भारुचिः ...{Loading}...</h4></summary>


पूर्वस्मिन् श्लोके द्विजातीनाम् अधिकृतत्वाद् **यद् गर्हितेनार्जयन्ति कर्मणा ब्राह्मणा धनम्** इतीदं ब्राह्मणग्रहणं सर्वद्विजप्रदर्शनार्थं विज्ञायते । जप्यतपसोर् गर्हितेषु सामान्यतो ऽभिधानाद् यो यत्र विशेषेण विहितः स तत्र प्रत्येतव्यः । तयोस् च प्राप्तयोर् अपि सतोर् धनोत्सर्गार्थं ग्रहणम् ॥ ११.१९२ ॥
</details>
</div>


> **जपित्वा त्रीणि सावित्र्याः सहस्राणि समाहितः ।**  
> **मासं गोष्ठे पयः पीत्वा मुच्यते ऽसत्प्रतिग्रहात्  ॥ ११.१९३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/194_japitvA_trINi.md">
<details open><summary><h4>भारुचिः ...{Loading}...</h4></summary>


**असत्प्रतिग्रहस्य** विशेषविधिः ॥ ११.१९३ ॥
</details>
</div>


> **उपवासकृशं तं तु गोव्रतात् पुनर् आगतम् ।**  
> **प्रणतं प्रति पृच्छेयुः साम्यं सौम्येच्छसीति किम् ॥ ११.१९४ ॥**  
> **सत्यम् उक्त्वा तु विप्रेषु विकिरेद् यवसं गवाम् ।**  
> **गोभिः प्रवर्तिते तीर्थे कुर्युस् तस्य परिग्रहम्  ॥ ११.१९५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/196_satyam_uktvA.md">
<details open><summary><h4>भारुचिः ...{Loading}...</h4></summary>


ऋज्वर्थं श्लोकद्वयम् ॥ ११.१९४–१९५ ॥
</details>
</div>


> **व्रात्यानां याजनं कृत्वा परेषाम् अन्त्यकर्म च ।**  
> **अभिचारम् अहीनं च त्रिभिः कृच्छ्रैर् विशुध्यति  ॥ ११.१९६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/197_vrAtyAnAM_yAjanam.md">
<details open><summary><h4>भारुचिः ...{Loading}...</h4></summary>


परेषाम् असंबन्धानाम् इत्य् अर्थः । तथा चोक्तम्-



&gt; गुरोः प्रेतस्य शिष्यस् तु पितृमेधं समाचरन् ।  
&gt; प्रेताहारैः समं तत्र दशरात्रेण शुध्यति ॥ इति ।

याजनाधिकाराच् चाभिचाराहीनयोर् अपि याजनार्थं वचनम् । न त्व् आत्मार्थे प्रतिषेधः । एवं च श्रुतिर् "अहीनयाजनम् अकार्यम्" इति । अनभिचरणीयाभिचारे चैतत् प्रायश्चित्तम् । तथा चोक्तो ऽभिचरणीयाभिचारः, "वाक्शस्त्रं वै ब्राह्मणस्य तेन हन्याद् अरीन् द्विजः" इति ॥ ११.१९६ ॥

</details>
</div>

> **शरणागतं परित्यज्य वेदं विप्लाव्य च द्विजः ।**  
> **संवत्सरं यवाहारस् तत्पापम् अपसेधति  ॥ ११.१९७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/198_sharaNAgatam_parityajya.md">
<details open><summary><h4>भारुचिः ...{Loading}...</h4></summary>


एवं च सति विद्वद्भिः प्रायश्चित्ती शरणागतो न परित्यजनीयः, किं तर्हि देयम् एव तस्य यथाशास्त्रं प्रायश्चित्तम् । अथ वा लोकप्रसिद्ध एव शरणागतः तत्परित्यागे, उभयोर् वा । वेदविप्लावनम् अनध्याप्याध्यापनम् अनुयोगदानं वा धनार्थम् । तथा च स्मृत्यन्तरम् "दत्त्वानुयोगान् धनहेतोः पतितान् मनुर् अब्रवीत्" इति ॥ ११.१९७ ॥
</details>
</div>


> **श्वसृगालखरैर् दष्टो ग्राम्यैः क्रव्याद्भिर् एव च ।**  
> **नराश्वोष्ट्रवराहैश् च प्राणायामेन शुध्यति ॥ ११.१९८ ॥**  
> **षष्ठान्नकालता मासं संहिताजप एव वा ।**  
> **होमाश् च शाकला नित्यम् अपाङ्क्त्यानां विशोधनम्  ॥ ११.१९९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/200_ShaShThAnnakAlatA_mAsam.md">
<details open><summary><h4>भारुचिः ...{Loading}...</h4></summary>


**अपाङ्क्त्याः** स्तेनपतितादयः । तथा चोक्तम्- "ये स्तेनपतितक्लीबाः" इत्य् एव्मादि । तेषां यान्य् अविहितप्रायश्चित्तान्य् अपङ्क्त्यकरणानि । तत्रेदं प्रायश्चित्तम् पूगयाजनादौ । शाकलहोमानां न विकल्पः पूर्वेण नित्यवचनात् ॥ ११.१९८–१९९ ॥
</details>
</div>


> **उष्ट्रयानं समारुह्य खरयानं तु कामतः ।**

दण्डापूपिकया चोष्ट्रखरयोर् अव्यवधान एतद् एव स्यात्, ईषद् अधिकं वा ।

> **स्नात्वा च विप्रो दिग्वासाः प्राणायामेन शुध्यति ॥ ११.२०० ॥**  
> **विनाद्भिर् अप्सु वानार्थः शरीरं संनिषेव्य तु ।**  
> **सचेदो जलम् आप्लुत्य गाम् आलभ्य विशुध्यति  ॥ ११.२०१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/202_vinAdbhir_apsu.md">
<details open><summary><h4>भारुचिः ...{Loading}...</h4></summary>


जलग्रहणं च सविधिस्नानार्थम् ॥ ११.२००–२०१ ॥
</details>
</div>


> **वेदोदितानां नित्यानां कर्मणां समतिक्रमे ।**  
> **स्नातकव्रतलोपे च प्रायश्चित्तम् अभोजनम्  ॥ ११.२०२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/203_vedoditAnAn_nityAnAm.md">
<details open><summary><h4>भारुचिः ...{Loading}...</h4></summary>


**नित्यानां** प्रधानकर्मणाम् अग्निहोत्रादीनाम् अतिवर्तने **ऽभोजनम्** । श्रौतं च नानार्थत्वात् समुच्चीयते । गुणकर्मणां वा । **स्नातकव्रतलोपे** चानिर्दिष्टप्रायश्चित्तम् इदम् एव स्यात् ॥ ११.२०२ ॥
</details>
</div>


> **हुङ्कारं ब्राह्मणस्योक्त्वा त्वंकारं च गरीयसः ।**  
> **स्नात्वानश्नन्न् अहः शेषम् अभिवाद्य प्रसादयेत्  ॥ ११.२०३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/204_hunkAram_brAhmaNasyoktvA.md">
<details open><summary><h4>भारुचिः ...{Loading}...</h4></summary>


विशिष्टस्नानचोदनेयं नित्यादधिका (?) निमित्तकीति विज्ञेया ॥ ११.२०३ ॥
</details>
</div>


> **ताडयित्वा तृणेनापि कण्ठे वाबध्य वाससा ।**  
> **विवादे वा विनिर्जित्य प्रणिपत्य प्रसादयेत्  ॥ ११.२०४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/205_tADayitvA_tRNenA-pi.md">
<details open><summary><h4>भारुचिः ...{Loading}...</h4></summary>


विवादश् च लौकिको वा कलहो विज्ञेयः, नेतरः, तस्य वादसंज्ञत्वात् ॥ ११.२०४ ॥
</details>
</div>


> **अवगूर्य त्व् अब्दशतं सहस्रम् अभिहत्य च ।**  
> **जिघांसया ब्राह्मणस्य नरकं प्रतिपद्यते  ॥ ११.२०५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/206_avagUrya_tv.md">
<details open><summary><h4>भारुचिः ...{Loading}...</h4></summary>


न परिहासतः ॥ ११.२०५ ॥
</details>
</div>


> **शोणितं यावतः पांसून् संगृह्णाति महीतले ।**  
> **तावन्त्य् अब्दसहस्राणि तत्कर्ता नरके वसेत्  ॥ ११.२०६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/207_shoNitaM_yAvataH.md">
<details open><summary><h4>भारुचिः ...{Loading}...</h4></summary>


प्रायश्चित्तम् इदानीं तस्य कर्मणो विवक्षन्न् इदम् आह,
</details>
</div>


> **अवगूर्य चरेत् कृच्छ्रं अतिकृच्छ्रं निपातने ।**  
> **कृच्छ्रातिकृच्छ्रौ कुर्वीत विप्रस्योत्पाद्य शोणितम्  ॥ ११.२०७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/208_avagUrya_charet.md">
<details open><summary><h4>भारुचिः ...{Loading}...</h4></summary>


सर्वो ब्राह्मणादिवर्णः । "ब्राह्मणस्य रुजःकृत्यम्" इति चैतज् जातिभ्रंशकरमध उपदिष्टम् । यतः तदीयेन प्रायश्चित्तेन कृच्छ्रातिकृच्छ्रौ विकल्पितौ स्याताम् ॥ ११.२०७ ॥
</details>
</div>


> **अनुक्तनिष्कृतीनां तु पापानाम् अपनुत्तये ।**  
> **शक्तिं चावेक्ष्य पापं च प्रायश्चित्तं प्रकल्पयेत्  ॥ ११.२०८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/209_anuktaniShkRtInAn_tu.md">
<details open><summary><h4>भारुचिः ...{Loading}...</h4></summary>


चण्डालादीनां प्रतिलोमानां हिंसायाम् **अनुक्ता निष्कृतिः**, अथ वा कारणे कृतानुज्ञायां च **नोक्ता निष्कृतिः**, ब्राह्मणवधादिषु आयुधदानादिभिर् हन्तुः प्रीत्यर्थम् । एतेषु **शक्तिं चावेक्ष्य** साधनवयोऽवस्थाशरीरसामर्थ्यकृताम् च पापं च गुरुलघुताविशेषेण सप्रत्ययाप्र्त्ययविशेषेण च । सप्रत्यये ऽपि च क्रोधाद्यनुबन्धेन **प्रायश्चित्तं प्रकल्पयेद्** इत्य् अर्थः । परिषद् दशावरा त्र्यवरा वा । अथ वा "एको ऽपि वेदविद् धर्मम्" इत्य् वक्ष्यति ॥ ११.२०८ ॥
</details>
</div>


> **यैर् यैर् पुपायैर् एनांसि मानवो व्यपकर्षति ।**  
> **तान् वो ह्य् उपायान् वक्ष्यामि देवर्षिपितृसेवितान्  ॥ ११.२०९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/210_yair_abhyupAyair.md">
<details open><summary><h4>भारुचिः ...{Loading}...</h4></summary>


**मानव**ग्रहणं सर्ववर्णार्थम् । **देवादि**ग्रहणं चाधर्मक्षयोपायस्तुत्यर्थम् ॥ ११.२०९ ॥
</details>
</div>


> **त्र्यहं प्रातस् त्र्यहं सायं त्र्यहम् अद्याद् अयाचितम् ।**  
> **त्र्यहं परं च नाश्नीयात् प्राजापत्यं चरन् द्विजः ॥ ११.२१० ॥**  
> **गोमूत्रं गोमयं क्षीरं दधि सर्पिः कुशोदकम् ।**  
> **एकरात्रोपवासश् च कृच्छ्रं सान्तपनं स्मृतम्  ॥ ११.२११ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/212_gomUtra~N_gomayam.md">
<details open><summary><h4>भारुचिः ...{Loading}...</h4></summary>


कृच्छ्रसाध्यत्वात् कृच्छ्रप्रतिमो[चन]वचनात् वा कृच्छ्रम् ॥ ११.२१०–२११ ॥
</details>
</div>


> **एकैकं ग्रासम् अश्नीयात् त्र्यहाणि त्रीणि पूर्ववत् ।**  
> **त्र्यहं चोपवसेद् अन्त्यम् अतिकृच्छ्रं चरन् द्विजः ॥ ११.२१२ ॥**  
> **तप्तकृच्छ्रं चरन् विप्रो जलक्षीरघृतानिलान् ।**  
> **प्रति त्र्यहं पिबेद् उष्णान् सकृत्स्नायी समाहितः ॥ ११.२१३ ॥**  
> **यतात्मनो ऽप्रमत्तस्य द्वादशाहम् अभोजनम् ।**  
> **पराको नाम कृच्छ्रो ऽयं सर्वपापापनोदनः  ॥ ११.२१४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/215_yatAtmano.apramattasya.md">
<details open><summary><h4>भारुचिः ...{Loading}...</h4></summary>


स चायं कृच्छ्रातिकृच्छ्रो गौतमीयो ऽभिहितः ॥ ११.२१२–२१४ ॥
</details>
</div>


> **एकैकं ह्रासयेत् पिण्डं कृष्णे शुक्ले च वर्धयेत् ।**  
> **उपस्पृशंस् त्रिषवणम् एतच् चान्द्रायणं स्मृतम् ॥ ११.२१५ ॥**  
> **एतम् एव विधिं कृत्स्नम् आचरेद् यवमध्यमे ।**  
> **शुक्लपक्षादिनियतश् चरंश् चान्द्रायणं व्रतम् ॥ ११.२१६ ॥**  
> **अष्टाव् अष्टौ समश्नीयात् पिण्डान् मध्यंदिने स्थिते ।**  
> **[नियतात्मा हविष्याशी यतिचान्द्रायणं चरन् ॥ ११.२१७ ॥**  
> **चतुरः प्रातर् अश्नीयात् पिण्डान् विप्रः समाहितः] ।**  
> **चतुरो ऽस्तमिते सूर्ये शिशुचान्द्रायणं स्मृतम् ॥ ११.२१८ ॥**  
> **यथा कथंचित् पिण्डानां तिस्रो ऽशीतीः समाहितः ।**  
> **मासेनाश्नन् हविष्यस्य चन्द्रस्यैति सलोकताम् ॥ ११.२१९ ॥**  
> **एतद् रुद्रास् तथादित्या वसवश् चाचरन् व्रतम् ।**  
> **सर्वाकुशलमोक्षाय मरुतश् च महर्षिभिः ॥ ११.२२० ॥**  
> **महाव्याहृतिभिर् होमः कर्तव्यः स्वयम् अन्वहम् ।**  
> **अहिंसा सत्यम् अक्रोधम् आर्जवं च समाचरेत् ॥ ११.२२१ ॥**  
> **त्रिर् अह्नि त्रिर् निशायां च सवासा जलम् आविशेत् ।**  
> **स्त्रीशूद्रपतितांश् चैव नाभिभाषेत कर्हिचित् ॥ ११.२२२ ॥**  
> **स्थानासनाभ्यां विहरेद् अशक्तो ऽधः सयीत वा ।**  
> **ब्रह्मचारी व्रती च स्याद् गुरुदेवद्विजार्चकः ॥ ११.२२३ ॥**  
> **सावित्रीं च जपेन् नित्यं पवित्राणि च शक्तितः ।**  
> **सर्वेष्व् एव व्रतेष्व् एवं प्रायश्चित्तार्थम् आदृतः ॥ ११.२२४ ॥**  
> **एतैर् द्विजातयः शोध्या व्रतैर् आविष्कृतैनसः ।**  
> **अनाविष्कृतपापांस् तु मन्त्रैर् होमैर् विशोधनैः॥ ११.२२५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/226_etair_dvijAtayaH.md">
<details open><summary><h4>भारुचिः ...{Loading}...</h4></summary>


सप्तदशश्लोकाः कृच्छ्रादिशुद्ध्यर्थाः ऋज्वर्थत्वान् न व्याख्याताः । **यथा कथंचिद्** इति प्रकृतानुवादः, न विध्यन्तरोपदेशः । **अनाविष्कृतपापान्** मन्त्रान् होमांश् च वक्ष्यति ॥ ११.२१५–२२५ ॥
</details>
</div>


> **ख्यापनेनानुतापेन तपसाध्ययनेन च ।**  
> **पापकृन् मुच्यते पापात् तथा दानेन चापदि  ॥ ११.२२६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/227_khyApanenAnutApena_tapasAdhyayanena.md">
<details open><summary><h4>भारुचिः ...{Loading}...</h4></summary>


ख्यापनानुतापनयोः प्रायश्चित्तयोर् अयं विध्यर्थः श्लोकः । तथा च सति तपःप्रभृतीनाम् अत्र दृष्टान्तार्थम् उपादानम्, न स्वार्थम् । तथा **दानेन** **चापदी**ति वृद्धस्त्रीबालव्याधितादयो दीर्घकालप्रायश्चित्तानुष्ठाने ऽसमर्थास् तपसा दानेन शुध्यन्ते यथा एवं ख्यापनानुतापाभ्याम् । तथा च सति ख्यापनं प्रकाशप्रायश्चित्तेन सह समुच्चीयते सामर्थ्यात्, न केवलम् । अनुतापस् तूभाभ्याम् । तत्र ख्यापनार्थवादः ॥ ११.२२६ ॥
</details>
</div>


> **यथा यथा नरो ऽधर्मं स्वयं कृत्वानुभाषते ।**  
> **तथा तथा त्वचेवाहिस् तेनाधर्मेण मुच्यते  ॥ ११.२२७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/229_yathA_yathA.md">
<details open><summary><h4>भारुचिः ...{Loading}...</h4></summary>


शरीरस्थः पुरुषः शरीरशब्देन स्थानाद् उपचर्यते । मञ्चवत् । येन पुण्यपापयोर् आत्माश्रयः । तथा च ॥ ११.२२७ ॥
</details>
</div>


> **कृत्वा पापं हि संतप्य तस्मात् पापात् प्रमुच्यते ।**  
> **नैतत् कुर्यात् पुनर् इति निवृत्त्या शुध्यते नरः  ॥ ११.२२८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/230_kRtvA_pApam.md">
<details open><summary><h4>भारुचिः ...{Loading}...</h4></summary>


तथा च सति निवृत्तिर् अपि पूर्ववत् प्रायस्चित्तम् इत्य् एतत् सिद्धम् ॥ ११.२२८ ॥
</details>
</div>


> **एवं संचिन्त्य मनसा प्रेत्य कर्मफलोदयम् ।**  
> **मनोवाङ्मूर्तिभिर् नित्यं शुभं कर्म समाचरेत्  ॥ ११.२२९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/231_evaM_sanchintya.md">
<details open><summary><h4>भारुचिः ...{Loading}...</h4></summary>


उभयम् अपि निवृत्तिं प्रायश्चित्तं च, येनैकत्रानुत्पत्तिर् एव पापस्य, अन्यत्रोत्पन्नस्य विनाशः । यतश् चैतद् एवम् अतः ॥ ११.२२९ ॥
</details>
</div>


> **अज्ञानाद् यदि वा ज्ञानात् कृत्वा कर्म विगर्हितम् ।**  
> **तस्माद् विमुक्तिम् अन्विच्छन् द्वितीयं न समाचरेत्  ॥ ११.२३० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/232_ajnAnAd_yadi.md">
<details open><summary><h4>भारुचिः ...{Loading}...</h4></summary>


ज्ञानकृतस्याप्य् अकुशलस्य निवृत्त्या शुद्धिः, किं पुनर् अज्ञानकृतस्येत्य् अनेन दर्शयति ॥ ११.२३० ॥
</details>
</div>


> **यस्मिन् कर्मण्य् अस्य कृते मनसः स्याद् अलाघवम् ।**  
> **तस्मिंस् तावत् तपः कुर्याद् यावत् तुष्टिकरं भवेत्  ॥ ११.२३१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/233_yasmin_karmaNy.md">
<details open><summary><h4>भारुचिः ...{Loading}...</h4></summary>


प्रायश्चित्ताभ्यासार्थो निमित्ततो ऽस्यारम्भः । तस्यायम् उभयत्र रहस्ये प्रकाशे च विज्ञेयः । तथा चोक्तं भावप्रसादस्य कु[श]लकर्महेतुत्वम् ॥ ११.२३१ ॥
</details>
</div>


> **तपोमूलम् इदं सर्वं दैवमानुषकं सुखम् ।**  
> **तपोमध्यं बुधैः प्रोक्तं तपोऽन्तं वेददर्शनात्  ॥ ११.२३२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/234_tapomUlam_idam.md">
<details open><summary><h4>भारुचिः ...{Loading}...</h4></summary>


देवस्य तावत् सुखस्याणिमादेः, मानुषस्य च शब्दाद्युपभोगस्य, गन्धर्वविध्याधरादिसुखस्य च **तप** एवेत्य् अवस्था कारणम् ॥ ११.२३२ ॥
</details>
</div>


> **ब्राह्मणस्य तपो ज्ञानं तपः क्षत्रस्य रक्षणम् ।**  
> **वैश्यस्य तु तपो वार्त्ता तपः शूद्रस्य सेवनम्  ॥ ११.२३३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/235_brAhmaNasya_tapo.md">
<details open><summary><h4>भारुचिः ...{Loading}...</h4></summary>


प्रायश्चित्तप्रकरणे ऽस्योपदेशाद् विज्ञायते दृष्टार्थेष्व् अपि नियमः शुद्धिहेतुः, किं पुनर् विहितप्रायश्चित्तानुष्ठानानाम् । तथा चोक्तं ज्ञानस्य शुद्धिहेतुत्वम्, "ज्ञानं तपो ऽग्निर् आहारः," "बुद्धिर् ज्ञानेन शुध्यति" इति च । तस्य चार्थप्राप्तस्यात्र विशुद्ध्यर्थ उपदेशो विज्ञेयः ॥ ११.२३३ ॥
</details>
</div>


> **ऋषयः शंसितात्मानः फलमूलानिलाशनाः ।**  
> **तपसैव प्रपश्यन्ति त्र्यैलोक्यं (?) सचराचरम्  ॥ ११.२३४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/236_RShayaH_saMyatAtmAnaH.md">
<details open><summary><h4>भारुचिः ...{Loading}...</h4></summary>


प्रायश्चित्तानुष्ठानार्थतपसा पश्यन्ति । सेयम् एवं प्रायश्चित्ततपः स्तुतिः प्रकरणसामर्थ्याद् विज्ञेया । एवम् उत्तरश्लोकाः ॥ ११.२३४ ॥
</details>
</div>


> **औषधान्य् अगदो विद्या दैवा च विविधा स्थितिः ।**  
> **तपसैव प्रसिद्ध्यन्ति तपस् तेषां हि साधनम् ॥ ११.२३५ ॥**  
> **यद् दुस्तरं यद् दुरापं यद् दुर्गं यच् च दुष्करम् ।**  
> **सर्वं तु तपसा साध्यं तपो हि दुरतिक्रमम्  ॥ ११.२३६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/238_yad_dustaram.md">
<details open><summary><h4>भारुचिः ...{Loading}...</h4></summary>


ग्रहनक्षत्रवैषम्यनिमित्ता आपद् **दुस्तरा** । **दुरापं** चान्तर्धानावेशाकाशगमनाद्यैश्वर्यजीवितैव । **दुर्गं** च यद् दुरार्छं (?) स्वर्गादि । **यच् च दुष्करं** कृत्स्नसमुद्रपानमृतसंजीवनाद्य् अगस्त्यजमदग्निप्रभृतीनां तत् सर्वं तपसा शक्यम् इति । सेयम् उक्तस्य सामर्थ्येन प्रायश्चित्ततपःस्तुतिर् एव प्रकरणसामर्थ्याद् विज्ञेया । येन ॥ ११.२३५–२३६ ॥
</details>
</div>


> **महापातकिनश् चैव शेषाश् चाकार्यकारिणः ।**  
> **तपसैव सुतप्तेन मुच्यन्ते किल्बिषात् ततः  ॥ ११.२३७ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/239_mahApAtakinash_chaiva.md">
<details open><summary><h4>भारुचिः ...{Loading}...</h4></summary>


विनष्टकिल्बिषाणां च प्रतिबन्धाभावाद् विहितकर्मानुष्ठानतपसा सर्वार्थेन यथोक्ता सिद्धिः । किं चान्यत् ॥ ११.२३७ ॥
</details>
</div>


> **कीटाश् चैव पतङ्गाश् च पसवश् च वयांसि च ।**  
> **स्थावराणि च भूतानि दिवं यान्ति तपोबलात्  ॥ ११.२३८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/240_kItAsh_chA-hi-patangAsh.md">
<details open><summary><h4>भारुचिः ...{Loading}...</h4></summary>


कीटपतङ्गा अग्निप्रवेशतपसा, पशवो ऽपत्यपोषणसंवर्धनेन वाहक्षीरदानादिभिश् च, वयांसि चापत्यसंवर्धनेन साधूनां च स्वमांसोपकारेण, स्थावराणि च पुष्पमूलफलछायाद्य् उपकारेण, **दिवं यान्ति तपोबलात्** । तपःस्तुत्यर्थवादो ऽयम् । अथ वा कीट्[अत्व्]आदिप्राप्तिहेतुकर्मसंबन्धात् प्रायश्चित्तेन यस्मान् मुच्यन्ते । अत एवम् इदम् उच्यते । सेयम् अपरेण प्रकारेण प्रायश्चित्तस्तुतिः । एवं च सति ॥ ११.२३८ ॥
</details>
</div>


> **यत् किंचिद् एनः कुर्वन्ति मनोवाङ्मूर्तिभिर् जनाः ।**  
> **तत् सर्वं निर्धहन्त्य् आशु तपसैव तपोधनाः  ॥ ११.२३९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/241_yat_kim.md">
<details open><summary><h4>भारुचिः ...{Loading}...</h4></summary>


यतश् च,
</details>
</div>


> **तपसैव विशुद्धस्य ब्राह्मणस्य दिवौकसः ।**  
> **इज्याश् च प्रतिगृह्णन्ति कामान् संवर्धयन्ति च  ॥ ११.२४० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/242_tapasaiva_vishuddhasya.md">
<details open><summary><h4>भारुचिः ...{Loading}...</h4></summary>


काम्यकर्मसाध्यत्वात् तद् अनुष्ठातॄणाम् । अतश् चैतन् न्याय्यं कर्तुम् । इदं चापरं पश्य तपसो महाभाग्यम् ॥ ११.२४० ॥
</details>
</div>


> **प्रजापतिर् इदं शास्त्रं तपसैवासृजत् प्रभुः ।**  
> **तथैव वेदान् ऋषयस् तपसा प्रतिपेदिरे  ॥ ११.२४१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/243_prajApatir_idam.md">
<details open><summary><h4>भारुचिः ...{Loading}...</h4></summary>


प्रजापतिर् अपि भूत्वा तपःशरण इति कर्तव्येषु, किं पुनर् मनुष्या इत्य् एवम् अस्य स्तुतित्वं बोद्धव्यम् ॥ ११.२४१ ॥
</details>
</div>


> **इत्य् एवं तपसो देवा महाभाग्यं प्रचक्षते ।**  
> **सर्वस्यास्य प्रपश्यन्तस् तपसः पुण्यम् उत्तमम्  ॥ ११.२४२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/244_ity_etat.md">
<details open><summary><h4>भारुचिः ...{Loading}...</h4></summary>


"तपोमूलम् इदं सर्वम्" इत्य् एतस्मात् श्लोकात् प्रभृति यावद् अयं श्लोक इयत्य् अत्र या स्तुतिः सा प्रकाशप्रायश्चित्ततपसः । अथ वा "अनाविष्कृतपापस् तु" इत्य् अतः प्रभृति रहस्यप्रायश्चित्तप्रकरणसामर्थ्यात् तत्तपःस्तुतिः, अविरोधाद् उभयोर् वा । अथ वा तपःस्थितानाम् अप्रत्ययाकुशलकर्मनाशाय तपःस्तुतिर् इति ॥ ११.२४२ ॥
</details>
</div>


> **वेदाभ्यासो ऽन्वहं शक्त्या महायज्ञक्रिया क्षमा ।**  
> **नाशयन्त्य् आशु पापानि महापातकजान्य् अपि  ॥ ११.२४३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/245_vedAbhyAso.anvaham.md">
<details open><summary><h4>भारुचिः ...{Loading}...</h4></summary>


प्रायश्चित्तप्रकरणे नित्यकर्मप्रशंसना कस्माद् युज्यत इति । यतः एतेषाम् अपि पापक्षयहेतुत्वं विज्ञेयम् । न केवलम् उत्कर्षार्थम् एवेति । अपरे त्व् आहुः- अनिर्दिष्टप्रायश्चित्तानाम् एनसां प्रत्ययकृतानाम् अप्रत्ययकृतानां चेतन[भूतान्]आम् एतत् प्रायश्चित्तम् इति । अत्र दृष्टान्तम् आह ॥ ११.२४३ ॥
</details>
</div>


> **यथैधस् तेजसा वह्निः प्राप्तं निर्दहति क्षणात् ।**  
> **तथा ज्ञानाग्निना पापं कृत्स्नं दहति वेदवित्  ॥ ११.२४४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/246_yathaidhas_tejasA.md">
<details open><summary><h4>भारुचिः ...{Loading}...</h4></summary>


न केवलं वेदाभ्यासः, किं तर्हि तद्विज्ञानम् अपि । शुद्धये वेदार्थविदाम् । इतरथा हि- प्रायश्चित्तप्रकरणे स्तुतिर् अस्यानर्थिका स्यात् । अपरे तु प्रायश्चित्तानुष्ठानविज्ञानस्तुतिम् एतां मन्यन्ते । तद् अयुक्तम्, अर्थगृहीतत्वात् प्रयोगविज्ञानस्य । यतो ऽन्यद् देवतादिसतत्त्वविज्ञानम् इदं विज्ञेयम् । तथा चोक्तम्, **कृत्स्नं दहति वेदविद्** इति । तद् इदानीं रहस्यप्रायश्चित्तम् उपदिश्यते ॥ ११.२४४ ॥
</details>
</div>


> **सव्याहृतिकाः सप्रणवाः प्राणायामास् तु षोषश ।**  
> **अपि भ्रूणहणं मासात् पुनन्त्य् अहर् अहः कृताः  ॥ ११.२४५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/248_sa-vyAhRti-praNavakAH_prANAyAmAs.md">
<details open><summary><h4>भारुचिः ...{Loading}...</h4></summary>


ब्रह्महत्यायाम् अभिधाय, रहस्यं सुरापस्येदानीम् आह ॥ ११.२४५ ॥
</details>
</div>


> **कौत्सं जप्त्वाप इत्य् एतद् वासिष्ठं च प्रतीत्य् ऋचम् ।**  
> **माहेन्द्रं शुद्धवत्यश् च सुरापो ऽपि विशुध्यति  ॥ ११.२४६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/249_kautsa~n_japtvApa.md">
<details open><summary><h4>भारुचिः ...{Loading}...</h4></summary>


**कौत्सं** सूक्तम् "अप नः शोशुचद् अघम्" इत्य् अष्टर्चलक्षीतम् । वाग्दैविकं **वासिष्ठम्** "प्रतिस्तोमेभिर् उषसं वसिष्ठाः" इत्य् एतत् । **माहेन्द्रम्** "महाम् इन्द्रो य ओजसा" इत्य् एतद् अष्टाचत्वारिंशद् अर्चम् । अन्ये तु "माहित्रम्" पठन्ति । मन्त्रं चेमम् आहुः- "माहित्रीणामवो ऽस्तु" इत्य् एवम् । **शुद्धवत्य** ऋचः प्रसिद्धाः ॥ ११.२४६ ॥
</details>
</div>


> **सकृज् जप्त्वास्यवामीयं शिवसंकल्पम् एव च ।**  
> **अपहृत्य सुवर्णं तु क्षणाद् भवति निर्मलः  ॥ ११.२४७  ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/250_sakRj_japtvAsyavAmIyam.md">
<details open><summary><h4>भारुचिः ...{Loading}...</h4></summary>


"अस्य वामस्य पलितस्य होतुः" इति द्विपञ्चाशद् ऋग्लक्षितं सूक्तम् **आस्यवामीयम्** । **शिवसंकल्पम्** अपि सूक्तम् "यज् जाग्रतो दूरम् उदैति दैवम्" इति षडृगुपलक्षितम् । सकृद् इति च प्रत्यहम् एतज्जपकर्ममासं ज्ञेयम् अधिकराद् । उक्तं हि- "अपि भ्रूणहनं मासात्" इति ॥ ११.२४७ ॥
</details>
</div>


> **हविष्पान्तीयम् अभ्यस्य न तम् अंह इतीति च ।**  
> **जपित्वा पौरुषं सूक्तं मुच्यते गुरुतल्पगः  ॥ ११.२४८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/251_haviShpAntIyam_abhyasya.md">
<details open><summary><h4>भारुचिः ...{Loading}...</h4></summary>


मासीति वर्तते सकृद् इति च । "हविष्पान्तम्" इत्य् एकोनविंशर्चम् । "न तम् अंहो न दुरितम्" इत्य् अष्टर्चम् । "इति वा इतिमे मनः" इति द्वादशर्चम् "सहस्रशीर्षा पुरुषः" इति पौरुषं सूक्तं षोडशर्चम् ॥ ११.२४८ ॥
</details>
</div>


> **एनसां स्थूलसूक्ष्माणां चिकीर्षन्न् अपनोदनम् ।**  
> **अवेत्य् ऋचं जपेद् अब्दं यत् किंचेदम् इतीति च  ॥ ११.२४९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/252_enasAM_sthUla-sUxmANAm.md">
<details open><summary><h4>भारुचिः ...{Loading}...</h4></summary>


अर्वाङ् महापातकेभ्यः **एनांसि स्थूलसूक्ष्माणीत्य्** उच्यन्ते, उपपातकादीनि । तेषाम् **अपनोदनं चिकीर्षन् अवेत्य् ऋचं जपेद् अब्दम्**, "अव द्वके अव त्रिका दिवश् चरन्ति" इति । अपरे तु सावित्रीम् अत्र पठन्ति । **यत् किं चेदम् इतीति च** इति यावत्- "यत् किं चेदं वरुणदैव्ये जने" इत्य् एवमादि ॥ ११.२४९ ॥
</details>
</div>


> **प्रतिगृह्याप्रतिग्राह्यं भुक्त्वा चान्नं विगर्हितम् ।**  
> **जपंस् तरत्समन्दीयं पूयते मानवस् त्र्यहात्  ॥ ११.२५० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/253_pratigRhyA-pratigrAhyam_bhuktvA.md">
<details open><summary><h4>भारुचिः ...{Loading}...</h4></summary>


तरत्समन्दीयं प्रसिद्धम् ॥ ११.२५० ॥
</details>
</div>


> **सोमारौद्रं तु बह्वेना मासम् अभ्यस्य शुध्यति ।**  
> **स्रवन्त्याम् आचरन् स्नानम् अर्यम्णाम् इति वा तृचम्  ॥ ११.२५१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/254_somAraudran_tu.md">
<details open><summary><h4>भारुचिः ...{Loading}...</h4></summary>


सोमारौद्रौ मन्त्रौ तत्र रौद्रो "मा त्वा रुद्र चुक्रुधामा नमोभिः" इति । सौम्यः "सोमः पवते जनिता मतीनाम्" इति च । "अर्यम्णाम्" इत्य् एषु मन्त्रः ऋग्वेदाद् गमयितव्यः ॥ ११.२५१ ॥
</details>
</div>


> **अब्दार्धम् इन्द्रम् इत्य् एतद् एनस्वी सप्तकं जपेत् ।**  
> **अप्रशस्तं तु कृत्वाप्सु मासम् आसीत भैक्षभुक्  ॥ ११.२५२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/255_abdArdham_indram.md">
<details open><summary><h4>भारुचिः ...{Loading}...</h4></summary>


**अब्दार्धं** षण्मासात् "इन्द्रम् इद्गाथिन्दो बृहद्" इत्य् एतत् **सप्तकं जपेद्** अविसेषात् सर्वस्मिन्न् एनसि । **अप्रशस्तं तु कृत्वाप्सु** मैथुनं मासं न्भैक्षाहारस् तिष्ठेत् ॥ ११.२५२ ॥
</details>
</div>


> **मन्त्रैः शाकलहोमीयैर् अब्दं हुत्वा घृतं द्विजः ।**  
> **सुगुर्व् अप्य् अपहन्त्य् एनो जप्त्वा वा इम इत्य् ऋचम्  ॥ ११.२५३ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/256_mantraiH_shAkalahomIyair.md">
<details open><summary><h4>भारुचिः ...{Loading}...</h4></summary>


"देवकृतस्यैनसः" इत्य् एवमादयो ऽष्टौ मन्त्राः **शाकलहोमीयाः** । एतैर् **घृतम् अब्दं हुत्वा सुगुव् अप्य् अपहन्त्य् एनः** सर्वमहापातकान्य् अपीत्य् अर्थः । **जप्त्वा वा** "इमा रुद्राय तवसे कपर्दिने क्षयद्वीराय" इत्य् एतन् मन्त्रं संवत्सरम् एव । एतां जपकर्म पूर्वेण शाकलमन्त्रहोमेन प्रायस्चित्तम् । अन्ये तु "जप्त्वा वा मन इत्य् ऋचम्" [इति पठन्ति]- सा तु शिष्टेभ्य आगमयितव्या । "मनो न्व् आहुवामहे" इत्य् एषा ॥ ११.२५३ ॥
</details>
</div>


> **महापातकसंयुक्तो ऽनुगच्छेद् गाः समाहितः ।**  
> **अब्ब्यस्याब्दं पावमानीर् भैक्षाहारो विशुध्यति  ॥ ११.२५४ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/257_mahApAtakasaMyukto.anugachChed.md">
<details open><summary><h4>भारुचिः ...{Loading}...</h4></summary>


**पावमान्यः** "उपास्मै गायता नर" इत्य् आरभ्य यावद् "यः पावमानीर् अध्येति" इत्य् एषा ऋक् । गवां च सेवनं गोघातप्रायश्चित्तम् उक्तम् । इहापि तच्छेषं द्रष्टव्यम् ॥ ११.२५४ ॥
</details>
</div>


> **अरण्ये वा त्रिर् अभ्यस्य प्रयतो वेदसंहिताम् ।**  
> **मुच्यते पातकैस् सर्वैः पराकैः शोधितस् त्रिभिः  ॥ ११.२५५ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/258_araNye_vA.md">
<details open><summary><h4>भारुचिः ...{Loading}...</h4></summary>


अविशेषवचनाद् यां कांचिद् वेदसंहिताम् इति ॥ ११.२५५ ॥
</details>
</div>


> **त्र्यहं तूपवसेद् युक्तस् त्रिर् अह्नो ऽभ्युपयन्न् अपः ।**  
> **मुच्यते पातकैः सर्वैस् त्रिर् जपित्वाघमर्षणम्  ॥ ११.२५६ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/259_tryahan_tUpavased.md">
<details open><summary><h4>भारुचिः ...{Loading}...</h4></summary>


अल्पत्वाच् चास्य प्रायश्चित्तस्याश्रद्दधानानां प्रवृत्त्यर्थम् इदम् आह ।
</details>
</div>


> **यथाश्वमेधः क्रतुराट् सर्वपापापनोदनः ।**  
> **तथाघमर्षणं सूक्तं सर्वपापापनोदनम् ॥ ११.२५७ ॥**  
> **हत्वा लोकान् अपीमांस् त्रीन् अश्नन्न् अपि यतस् ततः ।**  
> **ऋग्वेदं धारयन् विप्रो नैनः प्राप्नोति किंचन  ॥ ११.२५८ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/261_hatvA_lokAn.md">
<details open><summary><h4>भारुचिः ...{Loading}...</h4></summary>


**ऋग्वेद**ग्रहणम् इतरवेदप्रदर्शनार्थम् अपि स्यात् । तथा च दर्शयति ॥ ११.२५७–२५८ ॥
</details>
</div>


> **ऋक्संहितां त्रिर् अभ्यस्य यजुषां वा समाहितः ।**  
> **साम्नां वा सरहस्यानां सर्वपापैः प्रमुच्यते  ॥ ११.२५९ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/262_RksaMhitAn_trir.md">
<details open><summary><h4>भारुचिः ...{Loading}...</h4></summary>


अस्येयं स्तुतिः प्रवृत्त्यर्था ॥ ११.२५९ ॥
</details>
</div>


> **यथा महाह्रदं प्राप्य क्षिप्तं लोष्टं विनश्यति ।**  
> **तथा दुश्चरितं सर्वं वेदे त्रिवृति मज्जति  ॥ ११.२६० ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/263_yathA_mahAhradam.md">
<details open><summary><h4>भारुचिः ...{Loading}...</h4></summary>


तच् च वेदस्य त्रिवृत्यर्थम् इदं दर्शयति ॥ ११.२६० ॥
</details>
</div>


> **ऋचो यजूंषि चान्यानि सामानि विविधानि च ।**  
> **एष ज्ञेयस् त्रिवृद् वेदो यो वेदैनं स वेदवित्  ॥ ११.२६१ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/264_Rcho_yajUMShi.md">
<details open><summary><h4>भारुचिः ...{Loading}...</h4></summary>


**ऋचः** प्रसिद्धाः । **यजूंष्**याद्यानि संहितागतानि न तु ब्राह्मणमधे ऽधीतानि पदक्रमान्वितानि । "ययोर् ओजसा स्कभिता रजांसि" इत्य् एवमादीनि **सामानि** पुनर् **विविधानि** ग्रामारण्यार्चिकस्तौभिकानि ॥ ११.२६१ ॥
</details>
</div>


> **आद्यं यत् त्र्यक्षरं ब्रह्म त्रयी यस्मिन् प्रतिष्ठिता ।**  
> **स गुह्यो ऽन्यस् त्रिवृद्वेदो यस् तं वेद स वेदवित्  ॥ ११.२६२ ॥**

<div class="js_include" newlevelforh1="4" title="भारुचिः" unfilled url="/kalpAntaram/smRtiH/manuH/bhAruchiH/11/265_AdyaM_yat.md">
<details open><summary><h4>भारुचिः ...{Loading}...</h4></summary>


यत् त्र्यक्षरं ब्रह्म वर्णत्रयसमुदाय ॐकारः । यस् तं वेद स वेदवित् । तथा च ब्राह्मणम्, "[तद्] यथा शङ्कुना सर्वाणि पर्णानि" इत्य् एवमादि । तस्य चोपासना पुरस्ताद् उक्तेति । तथा च ब्राह्मनम्- "ओम् इत्य् एतद् अक्षरम् उद्गीथम् पासीत" इति ॥ ११.२६२ ॥

**इति भारुचेः कृतौ मनुशास्त्रविवरण एकादशो ऽध्यायः ॥**
</details>
</div>
