<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ०६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/smRtiH/manuH/medhAtithiH/06/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/smRtiH/manuH/medhAtithiH/06/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/smRtiH/manuH/medhAtithiH/06/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="०६">
  <meta property="og:description" content="अथ षष्ठो ऽध्यायः
एवं गृहाश्रमे स्थित्वा विधिवत् स्नातको द्विजः ।
वने वसेत् तु नियतो यथावद् विजितेन्द्रियः ॥ ६.१ ॥
मेधातिथिः ...{Loading}... गृहोपलक्षित आश्रमो गृहाश्रमः। गृहा दाराः । तत्र स्थित्वा तम् अनुष्ठाय, वने वसेद् इति विधिः । स्थित्वेति क्त्वाप्रत्ययेन पौर्वकाल्यं गार्हस्थ्यस्य वनवासाद् दर्शयति । क्रमेणाश्रमः कर्तव्यः । कृतगार्हस्थ्यो वनवासे ऽधिक्रियते । समुच्चयपक्षम् आश्रित्यैतद् उक्तम् । अन्यथाविप्लुतब्रह्मचर्याद् अपि वनवासो विद्यत इत्य् एतद् अपि वक्ष्यते । विजितेन्द्रियः पक्वकषायः क्षीणराग इत्य् अर्थः । एवं विधिवद् यथावद् इतिपदानि वृत्तपूरणानि । तानि प्राक् तत्र तत्र व्याख्यातानि । एतावद् विधीयते । गार्हस्थ्यं कृत्वा वनवास आश्रयितव्यः ॥ ६.१ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="०६">
  <meta itemprop="description" content="अथ षष्ठो ऽध्यायः
एवं गृहाश्रमे स्थित्वा विधिवत् स्नातको द्विजः ।
वने वसेत् तु नियतो यथावद् विजितेन्द्रियः ॥ ६.१ ॥
मेधातिथिः ...{Loading}... गृहोपलक्षित आश्रमो गृहाश्रमः। गृहा दाराः । तत्र स्थित्वा तम् अनुष्ठाय, वने वसेद् इति विधिः । स्थित्वेति क्त्वाप्रत्ययेन पौर्वकाल्यं गार्हस्थ्यस्य वनवासाद् दर्शयति । क्रमेणाश्रमः कर्तव्यः । कृतगार्हस्थ्यो वनवासे ऽधिक्रियते । समुच्चयपक्षम् आश्रित्यैतद् उक्तम् । अन्यथाविप्लुतब्रह्मचर्याद् अपि वनवासो विद्यत इत्य् एतद् अपि वक्ष्यते । विजितेन्द्रियः पक्वकषायः क्षीणराग इत्य् अर्थः । एवं विधिवद् यथावद् इतिपदानि वृत्तपूरणानि । तानि प्राक् तत्र तत्र व्याख्यातानि । एतावद् विधीयते । गार्हस्थ्यं कृत्वा वनवास आश्रयितव्यः ॥ ६.१ ॥">
  <meta itemprop="wordCount" content="9758">
  <meta name="twitter:card" content="summary">
  <meta name="twitter:title" content="०६">
  <meta name="twitter:description" content="अथ षष्ठो ऽध्यायः
एवं गृहाश्रमे स्थित्वा विधिवत् स्नातको द्विजः ।
वने वसेत् तु नियतो यथावद् विजितेन्द्रियः ॥ ६.१ ॥
मेधातिथिः ...{Loading}... गृहोपलक्षित आश्रमो गृहाश्रमः। गृहा दाराः । तत्र स्थित्वा तम् अनुष्ठाय, वने वसेद् इति विधिः । स्थित्वेति क्त्वाप्रत्ययेन पौर्वकाल्यं गार्हस्थ्यस्य वनवासाद् दर्शयति । क्रमेणाश्रमः कर्तव्यः । कृतगार्हस्थ्यो वनवासे ऽधिक्रियते । समुच्चयपक्षम् आश्रित्यैतद् उक्तम् । अन्यथाविप्लुतब्रह्मचर्याद् अपि वनवासो विद्यत इत्य् एतद् अपि वक्ष्यते । विजितेन्द्रियः पक्वकषायः क्षीणराग इत्य् अर्थः । एवं विधिवद् यथावद् इतिपदानि वृत्तपूरणानि । तानि प्राक् तत्र तत्र व्याख्यातानि । एतावद् विधीयते । गार्हस्थ्यं कृत्वा वनवास आश्रयितव्यः ॥ ६.१ ॥">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/smRtiH\/manuH\/medhAtithiH\/06\/".replace(basePath, "/");
  pageVars.pageParams = {};
  pageVars.pageSource = "dharmaH\/smRtiH\/manuH\/medhAtithiH\/06.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/smRtiH/manuH/medhAtithiH/06/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ०६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०६">०६</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/smRtiH/manuH/medhAtithiH/06.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>अथ षष्ठो ऽध्यायः</strong></p>
<blockquote>
<p><strong>एवं गृहाश्रमे स्थित्वा विधिवत् स्नातको द्विजः ।</strong><br>
<strong>वने वसेत् तु नियतो यथावद् विजितेन्द्रियः ॥ ६.१ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/001_eva~N_gRhAshrame.md">
<details><summary><h4>मेधातिथिः ...{Loading}...</h4></summary>
<p>गृहोपलक्षित आश्रमो <strong>गृहाश्रमः</strong>। गृहा दाराः । तत्र <strong>स्थित्वा</strong> तम् अनुष्ठाय, <strong>वने वसेद्</strong> इति विधिः । स्थित्वेति क्त्वाप्रत्ययेन पौर्वकाल्यं गार्हस्थ्यस्य वनवासाद् दर्शयति । क्रमेणाश्रमः कर्तव्यः । कृतगार्हस्थ्यो वनवासे ऽधिक्रियते । समुच्चयपक्षम् आश्रित्यैतद् उक्तम् । अन्यथाविप्लुतब्रह्मचर्याद् अपि वनवासो विद्यत इत्य् एतद् अपि वक्ष्यते । <strong>विजितेन्द्रियः</strong> पक्वकषायः क्षीणराग इत्य् अर्थः । एवं <strong>विधिवद् यथावद्</strong> इतिपदानि वृत्तपूरणानि । तानि प्राक् तत्र तत्र व्याख्यातानि । एतावद् विधीयते । गार्हस्थ्यं कृत्वा वनवास आश्रयितव्यः ॥ ६.१ ॥</p>
</details>
</div>
<blockquote>
<p><strong>गृहस्थस् तु यदा पश्येद् वलीपलितम् आत्मनः ।</strong><br>
<strong>अपत्यस्यैव चापत्यं तदारण्यं समाश्रयेत् ॥ ६.२ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/002_gRhasthas_tu.md">
<details><summary><h4>मेधातिथिः ...{Loading}...</h4></summary>
<p>यद् उक्तं त्यक्तविषयोपभोगगर्धो ऽधिक्रियत इति तद् एव दर्शयति । <strong>वली</strong> त्वक्शैथिल्यम् । <strong>पलितं</strong> केशपाण्डुर्यम् । <strong>अपत्यस्यापत्यं</strong> पुत्रस्य पुत्र इत्य् आहुः । सत्य् अपि दुहितुर् अपत्ये दौहित्रे पुत्रस्यापि कन्यायां<sup id="fnref:1"><a href="#fn:1" class="footnote-ref" role="doc-noteref">1</a></sup> जातायां नैवं विधिम् इच्छन्ति शिष्टाः ।</p>
<ul>
<li><u>अन्ये तु</u> शिरःपालित्यं पौत्रोपत्तिं च वयोविशषलक्षणार्थम् आहुः । यस्य कथंचित् पालित्यं न<sup id="fnref:2"><a href="#fn:2" class="footnote-ref" role="doc-noteref">2</a></sup> भवेत् सो ऽपि वार्धिक्ये वनाम् समाश्रयेत् । यथैव &ldquo;जातपुत्रः कृष्णकेशस् तु&rdquo; (च्ड़्। ब्ध् १.३.५) आधाने ऽधिक्रियते, एवं जातपौत्रः पलितशिराः । तदापि पुत्रजन्मकृष्णकेशता च वयोविशेषोपलक्षणार्थम् एव ।</li>
</ul>
<ul>
<li>नातिशीघ्रं नातिचिरम् इत्य् अर्थस्योपलक्षणत्वे तु प्रमाणं वक्तव्यम् ॥ ६.२ ॥</li>
</ul>
</details>
</div>
<blockquote>
<p><strong>संत्यज्य ग्राम्यम् आहारं सर्वं चैव परिच्छदम् ।</strong><br>
<strong>पुत्रेषु भार्यां निक्षिप्य वनं गच्छेत् सहैव वा ॥ ६.३ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/003_santyajya_grAmyam.md">
<details><summary><h4>मेधातिथिः ...{Loading}...</h4></summary>
<p>व्रीहियवमयम् अन्नं ततः प्रभृति नाश्नीयाद् इत्य् एतत् <strong>संत्यज्येत्य्</strong> उच्यते । तद् उक्तं &ldquo;मूलाशी&rdquo; इत्यादि । <strong>परिच्छदः</strong> गवाश्ववस्त्रास्नशय्यादिः । यदि भार्याया इच्छा तदा सहगमनम्, अन्यथा एकाकिनः ।</p>
<ul>
<li>
<p><u>अन्ये तु</u> तरुणीं निक्षिप्य वृद्धया सहेति वर्णयन्ति ।</p>
</li>
<li>
<p>सत्यां भार्यायाम् अयं विधिः, पुत्रेषु निक्षेपः वनगमनं वा । असत्याम् अपि मृतायां वनवास आपस्तम्बादिभिः स्मर्यते &ldquo;पुनर् आधानः&rdquo; इत्य् अत्र । यस्येन्द्रियचापल्यं नास्ति स वानप्रथः । इतरः पुनर् दारान् परिगृह्णीयाद् इति व्यवस्था ॥ ६.३ ॥</p>
</li>
</ul>
</details>
</div>
<blockquote>
<p><strong>अग्निहोत्रं समादाय गृह्यं चाग्निपरिच्छदम् ।</strong><br>
<strong>ग्रामाद् अरण्यं निष्क्रम्य निवसेन् नियतेन्द्रियः ॥ ६.४ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/004_agnihotraM_samAdAya.md">
<details><summary><h4>मेधातिथिः ...{Loading}...</h4></summary>
<p>अग्नय एव्<strong>आग्निहोत्र</strong>शब्देनोक्ताः । श्रौतान् अग्नीन्त् <strong>समादाय</strong> गृहीत्वा गृह्यं च <strong>अग्निहोत्रपरिच्छदं</strong> स्रुक्स्रुवादि । ग्राम्यस्य परिच्छदस्य त्यागविधानाद् अग्निसंबद्धस्य प्रतिप्रसवो ऽयम् ॥ ६.४ ॥</p>
</details>
</div>
<blockquote>
<p><strong>मुन्यन्नैर् विविधैर् मेध्यैः शाकमूलफलेन वा ।</strong><br>
<strong>एतान् एव महायज्ञान् निर्वपेद् विधिपूर्वकम् ॥ ६.५ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/005_muny-annair_vividhair.md">
<details><summary><h4>मेधातिथिः ...{Loading}...</h4></summary>
<p><strong>एतान् एव</strong> ये गृहस्थस्य विहिताः । <strong>निर्वपेद्</strong> अनुतिष्ठेत् । <strong>विधिपूर्वकम्</strong> इत्य् अनुवादः श्लोकपूरणार्थः ॥ ६.५ ॥</p>
</details>
</div>
<blockquote>
<p><strong>वसीत चर्म चीरं वा सायं स्नायात् प्रगे तथा ।</strong><br>
<strong>जटाश् च बिभृयान् नित्यं श्मश्रुलोकनखानि च ॥ ६.६ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/006_vasIta_charma.md">
<details><summary><h4>मेधातिथिः ...{Loading}...</h4></summary>
<p><strong>चर्म</strong> गोमृगादीनाम् । <strong>चीरं</strong> वस्त्रखण्डम् । <strong>सायं</strong> दिवसावसानसमयः । <strong>प्रगे</strong> चाह्नः प्रथमोदये । एवं सायं स्नानविधानाद् रात्रौ भोजनम् अस्याहुः, भुक्ते स्नानप्रतिषेधात् ।</p>
<ul>
<li>
<p><u>तद् अयुक्तम्</u> इत्य् अन्ये । यतः स्नातकव्रतम् &ldquo;अतः स्नानम् आचरेद् भुक्त्वा&rdquo; इति । महाभारते तु पुरुषमात्रधर्मतया स्मर्यते । त्रैकालिकम् अप्य् अस्य स्नानं भविष्यति वैकल्पिकम् ।</p>
</li>
<li>
<p><strong>जटाश्मश्रुलोकनखानि</strong> न कर्तयेत् ॥ ६.६ ॥</p>
</li>
</ul>
</details>
</div>
<blockquote>
<p><strong>यद्भक्षः स्यात् ततो दद्याद् बलिं भिक्षां च शक्तितः ।</strong><br>
<strong>अम्मूलफलभिक्षाभिर् अर्चयेद् आश्रमागतम् ॥ ६.७ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/007_yad-bhaxyaM_syAd.md">
<details><summary><h4>मेधातिथिः ...{Loading}...</h4></summary>
<p>&ldquo;मुन्यन्नैर्&rdquo; (म्ध् ६.५) इत्य् उक्तम् । तानि च नीवारादीनि वन्यानि धान्यानि तथा शाकादीनि वन्यान्य् एव । अन्नशब्दो बाहुल्येन धान्यविकारे भक्तसक्तुपिष्टादौ प्रयुज्यते । ततः शाकादीनां सत्य् अपि मुन्यन्नत्वे पृथग् उपादानम् । मुनयस् तापसास् तेषाम् अन्नानि मुन्यन्नानि । अग्नौ पाकधर्मान् महायज्ञान् निर्वपेत् । यदा कालपक्वफलाशी तदा न निर्वपेद् इत्य् आशङ्कायाम् आह- <strong>यद्भक्षः स्यात्</strong> । यद् एव भक्षयेत् तद् एव पिष्टादि यथासामर्थ्यं दद्यात् । <strong>बलिं</strong> अनग्निहोत्रं इन्द्रायेन्द्रपुरुषेत्यादि यद् विहितम् । अग्नौ त्व् अस्मिन् पक्षे होमो नास्ति ।</p>
<ul>
<li>
<p><u>तद् अयुक्तम्</u> । बलिशब्दस्य चेज्यामात्रवचनत्वाद् अग्नाव् अनग्नौ च तुल्यम् एतत् । अथप्य् अयं पक्षः स्याद् यद् एव भक्षयेत् तद् एव, अग्नाव् एव, पक्वेनाग्नौ होमः कर्तव्यस् तथापि तावन्मात्रप्रयोजनं शाकादि वक्ष्यति, स्वयं कालपक्वं भोक्ष्यते । सर्वथा कालपक्वाशिनो ऽप्य् अस्ति वैशदेवो ऽगनाव् एव ।</p>
</li>
<li>
<p><strong>अब्</strong>आदिभिर् द्वन्द्वो ऽयम् । अद्भिर् मूलफलैः भिक्षया च नीवारादिन्<strong>आर्चयेद्</strong> <strong>आश्रमागतं</strong> पान्थम् ॥ ६.७ ॥</p>
</li>
</ul>
</details>
</div>
<blockquote>
<p><strong>स्वाध्याये नित्ययुक्तः स्याद् दान्तो मैत्रः समाहितः ।</strong><br>
<strong>दाता नित्यम् अनादाता सर्वभूतानुकम्पकः ॥ ६.८ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/008_svAdhyAye_nityayuktaH.md">
<details><summary><h4>मेधातिथिः ...{Loading}...</h4></summary>
<p>आश्रमबुद्ध्या स्वाध्यायादीनां निवृत्तिम् आशङ्कमान आश्रमान्तरत्वाद् अस्यानिवृत्त्यर्थम् आह- <strong>नित्ययुक्तः</strong> । न यथा गार्हस्थ्ये । तत्र हि गृहचेष्टार्था अपि व्यापाराः सन्ति, तेष्व् अनुष्ठीयमानेषु नास्ति स्वाध्यायः । <strong>दान्तो</strong> दमयुक्तः मदवर्जितः । <strong>मैत्रः</strong> मित्रकर्मप्रधानः प्रियहितभाषी । संनिहितस्य चित्तानुकूलनपरः स <strong>समाहितः</strong> । नासंबद्धं नाप्राकरणिकं बहु पराधीनो ऽपि ब्रूयात् । <strong>दाता</strong> अपां मूलभिक्षाणां च । <strong>अनादाता</strong> पथ्यौषधाद्यर्थम् आश्रमान्तराद् आगतं न याचेत । <strong>सर्वभूतानुकम्पकः</strong> । अनुकम्पा कारुण्यम् । सत्य् अपि कारुणिकत्वे न परार्थम् अन्यं याचेत ॥ ६.८ ॥</p>
</details>
</div>
<blockquote>
<p><strong>वैतानिकं च जुहुयाद् अग्निहोत्रं यथाविधि ।</strong><br>
<strong>दर्शम् अस्कन्दयन् पर्व पौर्णमासं च योगतः ॥ ६.९ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/009_vaitAnika~n_cha.md">
<details><summary><h4>मेधातिथिः ...{Loading}...</h4></summary>
<p>वितानो विहारस् तत्र भवं <strong>वैतानिकम्</strong> । त्रेताग्निविषयं कर्म श्रौतं तज् <strong>जुहुयात्</strong> कुर्यात् । <strong>अग्निहोत्र</strong>शब्दो यवाग्वादौ होमसाधने द्रव्ये वर्तते, न कर्मनामधेयम् । ततश् च तज् जुहुयाद् आहवनीये ऽग्निहोत्रादिभिर् जुहोतीत्य् अर्थ उपपन्नः प्रथमपक्षे ऽग्निहोत्रशब्दो जुहोतिना ऽभिन्नार्थः ।</p>
<ul>
<li>
<p><u>ननु</u> च &ldquo;पुत्रेषु भार्यां निक्षिप्ये&rdquo; (म्ध् ६.३) इति पक्षान्तरम् उक्तम् । तत्र कथं तया विना श्रौतेष्व् अधिकारः । प्रोषितस्य यथेति चेत्, यथा प्रोषितो वा यजमानः संविधानाद् दूरस्थो ऽप्य् अधिक्रियते संविधाने, एवं भवति कर्ता; तद्वत् पत्न्य् अपि वनं प्रतिष्ठमानम् अनुज्ञास्यति, न सहाधिकारो विरोत्स्यत इति । तद् अपि वार्तम् । दैवान् मानुषाद् वा प्रतिबलात् कथंचित् प्रवासोपपत्तेः युक्तम् ईदृशम् अनुष्ठानम्, न स्वेच्छया । सत्यां शक्तौ बहूनि चाङ्गानि परिलुप्येरन् । दर्शपौर्णमासयोः &ldquo;वेदो ऽसि वित्तिर् असि&rdquo; (त्स् १.६.४.४) इत्यादि पत्नीं वाचयेद् इत्य् उक्तम्, तद् धीयेत ।</p>
</li>
<li>
<p>अथोच्येत- सहप्रस्थानपक्षे विधिर् अयं भविष्यतीति, एतद् अपि न, विशेषस्याश्रुतत्वात् । निक्षेपपक्षे चाग्नीनां प्रतिपत्त्यन्तरम् अनाम्नातम् । किं च सहत्वपक्षे ऽपीदं विरुध्यते ।</p>
</li>
<li>
<p>वासन्तशारदैर् मेध्यैर् मुन्यन्नैः स्वयम् आहृतैः ।</p>
</li>
<li>
<p>पुरोडाशांश् चरूंश् चैव विधिवन् निर्वपेत् पृथक् ॥ इति । (म्ध् ६.११)</p>
</li>
</ul>
<p>आरण्यानि मुन्यन्नानि नीवारादिन्य् अभिप्रेतानि । ग्राम्यस्य परिच्छदस्य त्यागविधानात् । व्रीह्यादिभिश् च वेदे पुरोडाशा विहितास् ते च ग्राम्यः । न च स्मृतिश्रुतिषु उत्पन्नन्यायेन व्रीहिशास्त्रविधिन्यायेन वा केनचिन् मेध्येनारण्येनान्नेन प्रयोगः परिसमाप्येत निक्षेपे । ते च भार्यया दुरुपपादाः । कथं यावज्जीवश्रुतौ सत्याम् अग्नीनां त्यागो भार्याया वा । तस्माद् आश्रमान्तरविधानं वैतानिकानां च कर्मणाम् अनुष्ठानं न संवदेत् ।</p>
<ul>
<li>कर्तव्यो ऽत्र यत्नः ।</li>
</ul>
<p>(१)	<u>केचिद्</u> आहुः- वैतानिकशब्दः स्मार्तेष्व् एव कर्मसु स्तुत्या प्रयुक्तः । न च स्मार्तेषु व्रीह्यादि नियमशास्त्रम् अस्ति । तत्र ह्य् आम्नायते-</p>
<ul>
<li>यदन्नः पुरुषो राजंस् तदन्नास् तस्य देवताः । इति (राम् २.९५.३१) ।</li>
</ul>
<p>अतश् च मुन्यन्नैर् अनुष्ठानम् अविरुद्धं भवेद् व्रीह्यादिशास्त्रविरोधः परिहृतः स्यात् । सहाधिकारस् तत्रापि विद्यते ।</p>
<ul>
<li>
<p>तस्य कः परिहारः । उभयोः स्मार्तत्वाद् अस्याम् अवस्थायां बाधिष्यते ।</p>
</li>
<li>
<p>यत् तु श्रौतवचनं &ldquo;पत्न्या सह यष्टव्यम्&rdquo; इति तच् छ्रौतेष्व् एव ।</p>
</li>
</ul>
<p>(२)	<u>अथ वा</u> नैवायं विधिर् गृहस्थाग्नेः । किं तर्हि &ldquo;श्रावणिकेनाग्निम् आधाय&rdquo; (ग्ध् ३.२७) इत् गौतमेन पठितम् । इहापि वक्ष्यति &ldquo;वैखानसमते स्थितः&rdquo; (म्ध् ६.२१) इति । तस्माच् छ्रास्त्रविहितानि कर्मान्तराण्य् एवैतानि । दर्शपूर्णमासादयस् तु शब्दाः भक्त्या तत्र प्रयुक्ताः । अतस् तत्र तदाधानम् अभार्यस्यैव । गार्हस्थ्योपात्तानां प्रतिपत्तिर् उक्ता &ldquo;अग्नीन् आत्मनि वैतानान्&rdquo; (म्ध् ६.२५) इति । यत् तु यावज्जीवश्रुतौ सत्यां कथम् अग्नीनां त्याग इति, एतच् चातुराश्रम्यानुक्रमणप्रकरणे निरूप्यिष्यते ।</p>
<p>(३)	<u>अन्ये</u> पुनर् आहुः । होमो ग्राम्यानाम् अन्नानां प्रतिषिद्धः, न तु देवताद्यर्थ उपयोगः । <u>ननु</u> च &ldquo;यजमानपञ्चमा इडां भक्षयन्ति&rdquo; इति तत्रापि विद्यते बक्षः । <u>सत्यम्</u> । स तु शास्त्रीयो न लौकिकः । लौकिकस्य च प्रतिषेधः &ldquo;संत्यज्य&rdquo; (म्ध् ६.३) इति । ग्रामप्रवेशश् च तस्य तदर्थो न विरुध्यते । तथा वक्ष्यति &ldquo;ग्रामाद् आहृत्य वाश्नीयाद्&rdquo; (म्ध् ६.२८) इति । <u>तद् एतद् असत्</u> । &ldquo;मुन्यन्नैः&rdquo; (म्ध् ६.५) इति विधानात् । तद् एवं &ldquo;श्रावणिकेनाग्निम् आधाय&rdquo; (ग्ध् ३.२७) इत्यादि सर्वम् उपपन्नम् ।</p>
<ul>
<li>
<p>तथा हि &ldquo;अग्निहोत्रं समादाय&rdquo; (म्ध् ६.४) इत्य् पठ्यते । न तु &ldquo;संत्यज्य&rdquo; (म्ध् ६.३) इति । समारोपणम् अपि मुमूर्षोस् तप्ततपसो वक्ष्यते प्रथमप्रवासे । न च तुरायणादिशब्दानां श्रवणिकाग्निविषयत्वे कथंचिद् उपपत्तिः । मृतभार्यस्य तदाधानं वाचनिकं भविष्यति । यदा वा ब्रह्मचर्याद् एव वनवासम् इच्छेत् तदा श्रावणिकाधानम् । तस्माद् आहिताग्नेः सहाग्निभिर् वनप्रस्थानं सभार्यस्य ।</p>
</li>
<li>
<p>तत्र च <strong>यथाविधि</strong> व्रीह्यादिना श्रौतकर्मानुष्ठानम् । व्रीह्यादीनाम् अपि मुन्यन्नता कथाम्चिद् उपपाद्या । व्रीहियवाव् अपि पवित्रम् । भार्यानिक्षेपश् चानाहिताग्नेः कथंचित् स्मार्थे ऽग्नौ गतिः । उभयोः स्मार्तत्वात् । यस्य च द्वे भार्ये जाते एकया चाग्नयो नीतास् तस्य द्वितीयां भार्यां निक्षिप्येति वचनम् । <strong>अस्कन्दयन्</strong> । स्कन्दनं विध्यतिक्रमः, यथाविहितम् अनुष्ठानस्यासंपादनम् । एतच् च पादपूरणम् । <strong>योगत</strong> इत्य् एतद् अपि । <strong>योगत अस्कन्दयन्</strong> युक्त्याविनासयन् । युक्तिर् विधिर् एव ॥ ६.९ ॥</p>
</li>
</ul>
</details>
</div>
<blockquote>
<p><strong>दर्शेष्ट्याग्रयणं चैव चातुर्मास्यानि चाहरेत् ।</strong><br>
<strong>तुरायणं च क्रमशो दाक्षस्यायनम् एव च ॥ ६.१० ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/010_RxeShTy-AgrayaNa~n_chaiva.md">
<details><summary><h4>मेधातिथिः ...{Loading}...</h4></summary>
<p><strong>दर्शेषिश्</strong> च <strong>आग्रयणं</strong> चेति समाहारद्वन्द्वः । <strong>चातुर्मास्यतुरायणदाक्षायणाः</strong> श्रौतकर्मविशेषवचनाः । नित्या एव तुरायणादयः <u>केषांचित्</u> ॥ ६.१० ॥</p>
</details>
</div>
<blockquote>
<p><strong>वासन्तशारदैर् मेध्यैर् मुन्यन्नैर् स्वयम् आहृतैः ।</strong><br>
<strong>पुरोडाशांश् चरूंश् चैव विधिवन् निर्वपेत् पृथक् ॥ ६.११ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/011_vAsanta-shAradair_medhyair.md">
<details><summary><h4>मेधातिथिः ...{Loading}...</h4></summary>
<p>यदा <strong>मुन्यन्नैर्</strong> इति न पूर्वेण संबध्यते, तदा नास्ति चोद्यम् &ldquo;वैतानिकानि कथं व्रीह्यादिचोदितानि क्रियेरन्&rdquo; । अत्र <strong>चरुपुरोडाशा</strong> वैखानसशास्त्रोक्ता एव वेदितव्याः । वसन्ते जायन्ते पच्यन्ते वा <strong>वासन्तानि</strong> । एवं <strong>शारदैर् मेध्यैर्</strong> इत्य् अनुवादः । <strong>स्वयम् आहृतैः</strong> । प्रतिग्रहादीनि वृत्तिकर्माणि निषिध्यन्ते । स्मार्तानाम् उक्तानां कर्मणाम् अनुष्ठानार्थं पुनर्हृत्यादिनापहरणम् । <strong>विधिवत् पृथग्</strong> इति पूरणे ॥ ६.११ ॥</p>
</details>
</div>
<blockquote>
<p><strong>देवताभ्यस् तु तद् धुत्वा वन्यं मेध्यतरं हविः ।</strong><br>
<strong>शेषम् आत्मनि युञ्जीत लवणं च स्वयं कृतम् ॥ ६.१२ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/012_devatAbhyas_tu.md">
<details><summary><h4>मेधातिथिः ...{Loading}...</h4></summary>
<p>पर्वसु यद् देवताभ्यो दत्तं तच्छिष्टम् एव भक्षयेन् न शाकमूलफलादि । <strong>शेषम् आत्मनि युञ्जीत</strong> आत्मनिमित्तम् उपयोजयेत्, आत्मार्थं शरीरस्थित्यर्थम् इत्य् अर्थः । <strong>स्वयं कृतं च लवणं</strong> न<sup id="fnref:3"><a href="#fn:3" class="footnote-ref" role="doc-noteref">3</a></sup> सैन्धवादि निषेवेत ॥ ६.१२ ॥</p>
</details>
</div>
<blockquote>
<p><strong>स्थलजौदकशाकानि पुष्पमूलफलानि च ।</strong><br>
<strong>मेध्यवृक्षोद्भवान्य् अद्यात् स्नेहांश् च फलसंभवान् ॥ ६.१३ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/013_sthalajAudakashAkAni_puShpa-mUla-phalAni.md">
<details><summary><h4>मेधातिथिः ...{Loading}...</h4></summary>
<p>स्थलजानि उदकजानि <strong>अद्यात्</strong> । तथा <strong>पुष्पमूलफलानि च</strong> ॥ ६.१३ ॥</p>
</details>
</div>
<blockquote>
<p><strong>वर्जयेन् मधु मांसं च भौमानि कवकानि च ।</strong><br>
<strong>भूस्तृणं शिग्रुकं चैव श्लेष्मातकफलानि च ॥ ६.१४ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/014_varjayen_madhu.md">
<details><summary><h4>मेधातिथिः ...{Loading}...</h4></summary>
<p><strong>भौमानि कवकानि</strong> । कवकशब्दः प्राग्व्याख्यातः छत्राकशब्दपर्यायः (म्ध् ५.१९) । तानि च कवकानि भूमौ जायन्ते वृक्षकोटरादाव् अपि । अतो विशेषणार्थं भौमग्रहणम् । समाचारविरोधो गृहस्थधर्मेषु चाविशेषेण कवकानां प्रतिषेधः । वानप्रस्थस्य च नियमातिशयो युक्तः । तस्माद् भौमानीति स्वतन्त्रपदम् । तत्र गोजिह्विका नाम कश्चित् पदार्थो वनेचराणां प्रसिद्धस् तद्विषयं भोद्धव्यम् । न तु यत् किंचिद् भुविजातमात्रस्य । कवकानां प्रतिषिद्धत्वात् पुनःप्रतिषेधो भूस्तृणादीनां तत्समप्रायश्चित्तार्थः । <strong>भूस्तृणशिग्रुक</strong>शब्दौ शाकविशेषवचनौ वाहिकेषु प्रसिद्धौ ॥ ६.१४ ॥</p>
</details>
</div>
<blockquote>
<p><strong>त्यजेद् आश्वयुजे मासि मुन्यन्नं पूर्वसंचितम् ।</strong><br>
<strong>जीर्णानि चैव वासांसि शाकमूलफलानि च ॥ ६.१५ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/015_tyajed_Ashvayuje.md">
<details><summary><h4>मेधातिथिः ...{Loading}...</h4></summary>
<p>षण्मासनिचयसमानिचयपक्षयोर् <strong>आश्वयुजे</strong> त्यागः ।</p>
<ul>
<li>
<p><u>ननु</u> मुन्यन्नं तावद् एव संचयं यत्कर्मपर्याप्तम् । तत्र नैवाधिकम् अस्ति । कस्य त्यागः ।</p>
</li>
<li>
<p><u>उच्यते</u> । न शक्या तुला ग्रहीतुम् अर्जनकाले । अतो यत् किंचिद् अवशिष्टम् अस्ति तस्याश्वयुजे त्यागः ।</p>
</li>
<li>
<p><strong>जीर्णानि चैव वासांसि</strong> । अजीर्णानां नास्ति त्यागः ॥ ६.१५ ॥</p>
</li>
</ul>
</details>
</div>
<blockquote>
<p><strong>न फालकृष्टम् अश्नीयाद् उत्सृष्टम् अपि केनचित् ।</strong><br>
<strong>न ग्रामजातान्य् आर्तो ऽपि पुष्पाणि च फलानि च ॥ ६.१६ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/016_na_phAlakRShTam.md">
<details><summary><h4>मेधातिथिः ...{Loading}...</h4></summary>
<p>आरण्यस्यापि <strong>फालकृष्टस्य</strong> प्रतिषेधः । <strong>ग्रामजातान्य्</strong> अफालकृष्टान्य् अपि &ldquo;संत्यज्य ग्राम्यम् आहारम्&rdquo; (म्ध् ६.३) इत्य् अनेन प्रतिषेधः । <strong>आर्तो ऽपि</strong> अन्यासंभवे ऽप्य् अवश्यकर्तव्यत्वाद् देवताद्यर्चनस्य प्रतिनिधिपक्षे ऽपि नोपादेयम् इत्य् अर्थः । <strong>अपि</strong>शब्दो भिन्नक्रमो द्रष्टव्यः- <strong>पुष्पाण्य् अपि</strong> नोपादेयानि किं पुनर् धान्यानि ॥ ६.१६ ॥</p>
</details>
</div>
<blockquote>
<p><strong>अग्निपक्वाशनो वा स्यात् कालपक्वभुग् एव वा ।</strong><br>
<strong>अश्मकुट्टो भवेद् वापि दन्तोलूखलिको ऽपि वा ॥ ६.१७ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/017_agnipakvAshano_vA.md">
<details><summary><h4>मेधातिथिः ...{Loading}...</h4></summary>
<p>अग्निना पक्वं शाकौदनादि, तदशनं यस्य सो <strong>ऽग्निपक्वाशनः</strong> । काले स्वयम् एव यत् पक्वं तद् एव भुञ्जीत वार्क्षं फलम् । अथ वा धान्यानाम् एव नीवारादीनां निष्पिष्येदं भक्षणम् । अश्मभिः पाषाणैः कुट्टयित्वा पिष्टरूपं कृत्वा भुञ्जीत । यद् वा यदृतूपपन्नं वृन्तकादिभिर् बहिस् तुषकपाटकं<sup id="fnref:4"><a href="#fn:4" class="footnote-ref" role="doc-noteref">4</a></sup> तद् अश्मभिर् अपनीय कवाटम् अन्तःफलं भक्षयेत् । दन्ता उलूखलम् अस्य <strong>दन्तोलूखलिकः</strong> । दन्तैस् तुषकवाटम् अपनीय भक्षयेत् । असत्य् अपि संस्कारे स न कर्तव्यः । यदि वा पूर्ववद् अशनविशेषोपलक्षणम्- तादृशम् अश्नीयाद् यद् अस्य दन्ता एव उलूखलकार्यम् अवघातं संपादयन्ति ॥ ६.१७ ॥</p>
</details>
</div>
<blockquote>
<p><strong>सद्यःप्रक्षालको वा स्यान् मससंचयिको ऽपि वा ।</strong><br>
<strong>षण्मासनिचयो वा स्यात् समानिचय एव वा ॥ ६.१८ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/018_sadyaH_praxAlako.md">
<details><summary><h4>मेधातिथिः ...{Loading}...</h4></summary>
<p>यत् पूर्वम् अशनम् उक्तं तद् ऐकाहिकभोजनपर्याप्तम् एवार्जयेत् । मासोपयोगी वा संचयो मासपर्याप्तः संचयो माससंचयः । सो ऽस्यास्तीति ठन् कर्तव्यः । यदि वा <strong>माससंचयक</strong> इति बहुव्रीहिसमासो ऽत्र कर्तव्यः- मासपर्याप्तः संचयो ऽस्येति । एवम् उत्तरयोर् अपि ॥ ६.१८ ॥</p>
</details>
</div>
<blockquote>
<p><strong>नक्तं चान्नं समश्नीयाद् दिवा वाहृत्य शक्तितः ।</strong><br>
<strong>चतुर्थकालिको वा स्यात् स्याद् वाप्य् अष्टमकालिकः ॥ ६.१९ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/019_nakta~n_chA-nnam.md">
<details><summary><h4>मेधातिथिः ...{Loading}...</h4></summary>
<p>द्विर्भोजनस्य पुरुषार्थतया विहितत्वाद् अन्यतरस्मिन् काले निवृत्तिर्<sup id="fnref:5"><a href="#fn:5" class="footnote-ref" role="doc-noteref">5</a></sup> विधीयते । यथा यथा वयो ऽतिक्रामति तथा तथा भोजनकालं जह्यात् । चतुर्थम् अप्य् अष्टमावधिकतयाश्रयेत् । त्रीण्य् अहोरात्राण्य् अतीत्य चतुर्थे ऽहनि सायं भुञ्जानो <strong>ऽष्टमकालिको</strong> भवति । भोजनस्य प्रकृतत्वात् तद्विषयश् <strong>चतुर्थकाल</strong>संबन्धः प्रतीयते ॥ ६.१९ ॥</p>
</details>
</div>
<blockquote>
<p><strong>चान्द्रायणविधानैर् वा शुक्लकृष्णे च वर्तयेत् ।</strong><br>
<strong>पक्षान्तयोर् वाप्य् अश्नीयाद् यवागूं क्वथितां सकृत् ॥ ६.२० ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/020_chAndrAyaNavidhAnair_vA.md">
<details><summary><h4>मेधातिथिः ...{Loading}...</h4></summary>
<p><strong>पक्षान्तौ</strong> पूर्णमास्यामास्ये । अत्र श्रितां <strong>यवागूम्</strong> अश्नीयात् । <strong>सकृद्</strong> इति सायं प्रातर् वा ॥ ६.२० ॥</p>
</details>
</div>
<blockquote>
<p><strong>पुष्पमूलफलैर् वापि केवलैर् वर्तयेत् सदा ।</strong><br>
<strong>कालपक्वैः स्वयं शीर्णैर् वैखानसमते स्थितः ॥ ६.२१ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/021_puShpa-mUla-phalair_vApi.md">
<details><summary><h4>मेधातिथिः ...{Loading}...</h4></summary>
<p><strong>कालपक्वैः</strong> । पनसादीनाम् अग्निनापि पाकः क्रियते तन्निषेधार्थम् । तद् अग्निपक्वं गृहस्थस्यानिषिद्धम् । वैखानसं नाम शास्त्रम्, यत्र वानप्रस्थस्य धर्मा विहितास् तेषां मते स्थितः । अन्याम् अपि तच्छास्त्रोक्तां चर्यां शिक्षेत ॥ ६.२१ ॥</p>
</details>
</div>
<blockquote>
<p><strong>भूमौ विपरिवर्तेत तिष्ठेद् वा प्रपदैर् दिनम् ।</strong><br>
<strong>स्थानासनाभ्यां विहरेत् सवनेषूपयन्न् अपः ॥ ६.२२ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/022_bhUmau_viparivarteta.md">
<details><summary><h4>मेधातिथिः ...{Loading}...</h4></summary>
<p><strong>विपरिवर्तनं</strong> केवलायां भूमाव् एकेन पार्श्वेन निषद्य पुनः पार्श्वान्तरेणावस्थानम् । आहारविहारकालौ वर्जयित्वा एवं वर्तेत, नोपविशेन् न चक्रमेत्<sup id="fnref:6"><a href="#fn:6" class="footnote-ref" role="doc-noteref">6</a></sup> न शय्यायां नासने न भित्तौ निषीदेद् इत्य् अर्थः । <strong>प्रपदैः</strong> पादाग्रैर् <strong>वा तिष्ठेत्</strong> । <strong>स्थानासनाभ्यां</strong> च दिने । रात्रौ तु केवलस्थण्डिलशायितां वक्ष्यति । <strong>सवनेषु</strong> प्रातर्मधन्दिनापराह्णेषु <strong>उपयन्न् अप</strong> इति च । असंभवे नद्यादीनाम् उद्धृतोदकेनापि स्नानं दर्शयति ॥ ६.२२ ॥</p>
</details>
</div>
<blockquote>
<p><strong>ग्रीष्मे पञ्चतपास् तु स्याद् वर्षास्व् अभ्रावकाशिकः ।</strong><br>
<strong>आर्द्रवासास् तु हेमन्ते क्रमशो वर्धयंस् तपः ॥ ६.२३ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/023_grIShme_pancha-tapAs.md">
<details><summary><h4>मेधातिथिः ...{Loading}...</h4></summary>
<p>पञ्चभिर् आत्मानं तापयेत् । चतसृषु दिक्षु अग्नीन्त् संनिधाप्य मध्ये तिष्ठेद् उपरिष्टाद् आदित्यतापं सेवेत । प्रावृष्य् अभ्राण्य् एवावकाश आश्रयः<sup id="fnref:7"><a href="#fn:7" class="footnote-ref" role="doc-noteref">7</a></sup>, यस्मिन् देशे देवो वर्षति तं प्रदेशम् आश्रयेद् वर्षनिवारणार्थं छत्रवस्त्रादि न गृह्णीयात् । <strong>हेमन्ते</strong> शीतोपलक्षणार्थम् । एतेन शिशिरे ऽप्य् एष एव विधिः आर्द्रवासस्त्वम् । <strong>क्रमशः</strong> क्रमेण ॥ ६.२३ ॥</p>
</details>
</div>
<blockquote>
<p><strong>उपस्पृशंस् त्रिषवणं पितॄन् देवांश् च तर्पयेत् ।</strong><br>
<strong>तपश् चरंश् चोग्रतरं शोषयेद् देहम् आत्मनः ॥ ६.२४ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/024_upaspRshaMs_triShavaNam.md">
<details><summary><h4>मेधातिथिः ...{Loading}...</h4></summary>
<p>उपस्पर्शनं स्नानम् । अन्यद् अपि ऊर्ध्वबाह्वादि मासोपवासद्वादशरात्रादि तपः । <strong>उग्रतरं</strong> प्रकृष्टतरं शरीरपीडाजननं कुर्वन् <strong>शोषयेच्</strong> छरीरम् ॥ ६.२४ ॥</p>
</details>
</div>
<blockquote>
<p><strong>अग्नीन् आत्मनि वैतानांत् समारोप्य यथाविधि ।</strong><br>
<strong>अनग्निर् अनिकेतः स्यान् मुनिर् मूलफलाशनः ॥ ६.२५ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/025_agnIn_Atmani.md">
<details><summary><h4>मेधातिथिः ...{Loading}...</h4></summary>
<p>विताने भवा <strong>वैतानाः</strong> श्रौताः । तान् समारोपयेद् भस्मपानादिविधानेन । <strong>आत्मनि</strong> समारोपणविधिश् च श्रवणकाद् अवगन्तव्यः । चिरकालं यदा तपश् चरितं भवति, सप्तत्यवस्थां वयः प्राप्तम्, तदा वानप्रस्थ एव सन्न् <strong>अनग्निर् अनिकेतः</strong> पर्णकुटीं निवासार्थां जह्यात् । क्व तर्ह्य् आसीत । उपरिष्टाद् वक्ष्यति &ldquo;वृक्षमूलनिकेतनः&rdquo; (म्ध् ६.२६) इति । <strong>मुनिः</strong> स्याद् इति संबध्यते । तेनायम् अर्थ उक्तो भवति । वाङ्नियमं कुर्याद् इति । मौनव्रतधारी नियतवाग् उच्यते लोके । <strong>मूलफलाशनः</strong> । अन्यान्ननिवृत्त्यर्थम् एतत् । नीवारादाइन्य् आरण्यान्य् अपि नाश्नीयात् ॥ ६.२५ ॥</p>
</details>
</div>
<blockquote>
<p><strong>अप्रयत्नः सुखार्थेषु ब्रह्मचारी धराशयः ।</strong><br>
<strong>शरणेष्व् अममश् चैव वृक्षमूलनिकेतनः ॥ ६.२६ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/026_aprayatnaH_sukhArtheShu.md">
<details><summary><h4>मेधातिथिः ...{Loading}...</h4></summary>
<p>सुखप्रयोजनेषु वस्तुषु प्रयत्नं न कुर्यात् । आतपपीडितः छायां नोपसर्पेत् । शीतार्दितो नाग्निं समिन्धीत । यदि तु दैवोपपादितादित्यतापादिना शीतादिदुःखनिवृत्तिर् भवतीत्य् अत्रैव दुःखापनोदः क्रियते, न निषिध्यते । वर्षादिकालाद् अन्यत्रैतद् विधीयते, तत्र प्रतिपन्नस्य धर्मस्य विधानात् ।</p>
<ul>
<li>
<p><u>अथ वा</u> व्याधितस् तस्यौषधप्रयत्नो निवार्यते । व्याधिनिवृत्तिर् अपि सुखम् उच्यते । अतस् तन्निवृत्त्यर्थं यत्नं न कुर्यात् ।</p>
</li>
<li>
<p><strong>धराशयः</strong> केवलैस् तृणैर् आच्छादिते स्थण्डिले शयीत । <strong>शरणेष्व्</strong> आश्रयेषु गृहवृक्षमूलादिषु ममकारम् आत्मीयाभिनिवेशं न कुर्यात् । वृक्षमूलानि निकेतं गृहस्थानीयं कुर्यात् । तद् असंभवे शिलातलगुहादयो ऽपि विहिताः ॥ ६.२६ ॥</p>
</li>
</ul>
</details>
</div>
<blockquote>
<p><strong>तापसेष्व् एव विप्रेषु यात्रिकं भैक्षम् आहरेत् ।</strong><br>
<strong>गृहमेधिषु चान्येषु द्विजेषु वनवासिषु ॥ ६.२७ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/027_tApaseShv_eva.md">
<details><summary><h4>मेधातिथिः ...{Loading}...</h4></summary>
<p>पञ्चम्यर्थे सप्तमी । तापसेभ्यः फलमूलासंभवे <strong>भैक्षम् आहरेत्</strong> । <strong>गृहमेधिभ्यो</strong> गृहस्थेभ्यो वा वनवासिभ्यः । <strong>यात्रिकं</strong> यावता सौहित्यं भवति ॥ ६.२७ ॥</p>
<p><em>असंभवे तु ।</em></p>
</details>
</div>
<blockquote>
<p><strong>ग्रामाद् आहृत्य वाश्नीयाद् अष्टौ ग्रासान् वने वसन् ।</strong><br>
<strong>प्रतिगृह्य पुटेनैव पाणिना शकलेन वा ॥ ६.२८ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/028_grAmAd_AhRtya.md">
<details><summary><h4>मेधातिथिः ...{Loading}...</h4></summary>
<p><strong>ग्रास</strong>ग्रहणान् न मूलफलभिक्षैव, ग्राम्यान्नाशनम् अन्यासाम्भवे ऽनेनानुज्ञातम् । गृहीत्वा <strong>पुटेनैव पाणिना</strong> भाजनरहितेन, <strong>शकलेन</strong> शरावाद्येकदेशखण्डेन ॥ ६.२८ ॥</p>
</details>
</div>
<blockquote>
<p><strong>एताश् चान्याश् च सेवेत दीक्षा विप्रो वने वसन् ।</strong><br>
<strong>विविधाश् चौपनिषदीर् आत्मसंसिद्धये श्रुतीः ॥ ६.२९ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/029_etAsh_chA-nyAsh.md">
<details><summary><h4>मेधातिथिः ...{Loading}...</h4></summary>
<p><strong>एता दीक्षा</strong> नियमान् <strong>अन्यांश्</strong> चान्तर्जलस्थानचक्षुर्निमीलनादिकं <strong>सेवेत</strong> । <strong>श्रुतीर् औपनिषदीः</strong> रहस्याधिकारपठितानि वेदवाक्यानि अधीयीत चिन्तयेद् भावयेच् च <strong>आत्मसंसिद्धये</strong> । ब्रह्मप्राप्त्यर्थं वा उपासणा उक्ताः । <strong>विविधा</strong> इत्य् अनुवादः ॥ ६.२९ ॥</p>
</details>
</div>
<blockquote>
<p><strong>ऋषिभिर् ब्राह्मणैश् चैव गृहस्थैर् एव सेविताः ।</strong><br>
<strong>विद्यातपोविवृद्ध्यर्थं शरीरस्य च शुद्धये ॥ ६.३० ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/030_RShibhir_brAhmaNaish.md">
<details><summary><h4>मेधातिथिः ...{Loading}...</h4></summary>
<p>अविशेषेणोक्ता अन्याश् च सेवेत । शाक्यपाशुपतादिदीक्षादिसेवनम् अपि प्राप्तं तन् निषेधति । <strong>ऋषिभिर्</strong> महाभारते संतप्यमानाद्यैः<sup id="fnref:8"><a href="#fn:8" class="footnote-ref" role="doc-noteref">8</a></sup> सेविता वर्ण्यन्ते । <strong>ब्राह्मणैश् च गृहस्थैर्</strong> याः सेविताः । तद् उक्तम् &ldquo;उत्तरेषां चैतद् अविरोधि&rdquo; (ग्ध् ३.१०) इति । <strong>विद्या</strong> आत्मैकत्वविज्ञानम्, तच्छ्रुतिसेवनेन वृद्धिं नयेत् दृढीकुर्यात् । <strong>शरीरस्य च शुद्धये</strong> आहारनियमदीक्षाह् सेवेत ॥ ६.३० ॥</p>
</details>
</div>
<blockquote>
<p><strong>अपराजितां वास्थाय व्रजेद् दिशम् अजिह्मगः ।</strong><br>
<strong>आ निपाताच् छरीरस्य युक्तो वार्यनिलाशनः ॥ ६.३१ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/031_aparAjitAM_vAsthAya.md">
<details><summary><h4>मेधातिथिः ...{Loading}...</h4></summary>
<p>प्राच्या उदीच्याश् च दिशोर् अन्तरालम् <strong>अपराजिता</strong> दिक् लोकेष्व् ऐशानीत्य् उच्यते । <strong>दिशम् आस्थाय</strong> चेतसि निधायैषा मया गन्तव्येति ततस् ताम् एव <strong>व्रजेत्</strong> । <strong>अजिह्मगः</strong> अकुटिलगामी । श्वभ्रनदीस्रोतांसि न परिहरेत् । <strong>आ निपाताच् छरीरस्य युक्तो वार्यनिलाशनः</strong> । प्राच्या उदीच्याश् च गमनविधिर् अयम् । यावन् न पतति तावद् वायुभक्षो ऽम्बुभक्षश् च स्यात् । <strong>युक्तः</strong> योगशास्त्रैर् आत्मानं युक्त्वा । तद् एतन् महाप्रस्थानम् उच्यते ॥ ६.३१ ॥</p>
</details>
</div>
<blockquote>
<p><strong>आसां महर्षिचर्याणां त्यक्त्वान्यतमया तनुम् ।</strong><br>
<strong>वीतशोकभयो विप्रो ब्रह्मलोके महीयते ॥ ६.३२ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/032_AsAm_maharShicharyANAm.md">
<details><summary><h4>मेधातिथिः ...{Loading}...</h4></summary>
<p>पूर्वोक्तानि तपांसि महाप्रस्थानं चानन्तरोक्तं <strong>महर्षिचर्या</strong> । <strong>आसाम् अन्यतमया</strong> नदीप्रवेशेन भृगुप्रपतनेनाग्निप्रवेशेनाहारनिवृत्त्या वा शरीरं त्यजेत् । अस्य फलं <strong>वीतशोकभयस्य</strong> <strong>ब्रह्मलोक</strong>प्राप्तिः । नरकादिदुःखानुभवः शोकः । भयं नरकं गमिष्यामीति । तद् अस्य व्येति । अव्यवधानेनैव, नार्चिरादिक्रमेण, ब्रह्मलोकं प्राप्नोति । इह स्थानविशेषो ब्रह्मलोकः, स्वर्गाद् अपि निरतिशयस् तत्र <strong>महीयते</strong> पूज्यमान आस्ते । न तु ब्रह्मणः स्वाराज्यं प्राप्नोति, लोकग्रहणात् । चतुर्थे ह्य् आश्रमे मोक्षं वक्ष्यति ।</p>
<ul>
<li>
<p>न केवलकर्मकृतो मोक्ष <u>इत्य् आहुः</u> ।</p>
</li>
<li>
<p><u>ननु</u> चास्याप्य् उक्तम् &ldquo;विविधाश् चौपनिषदीर् आत्मसंसिद्धये स्रुतीः&rdquo; (म्ध् ६.२९) इति । आत्मसंसिद्धिश् च आत्मोपासनतया तद्भावापत्तिः । न ह्य् अन्यः संसिद्धिशब्दस्यार्थ उपपद्यते । औपनिषदीषु श्रुतिषु तद्भाव्यं योगिनाम् आत्मानम् &ldquo;ब्रह्मसंश्थो ऽमृतत्वम् एति&rdquo; (छु २.२३.१) इति च । अथ सायुज्यं गच्छतीत्यादि (छु २.२०.२) ।</p>
</li>
<li>
<p><u>अथोच्यते</u> । अन्या अपि तपःसिद्धयः श्रूयन्ते । &ldquo;स यदि पितृलोककामो<sup id="fnref:9"><a href="#fn:9" class="footnote-ref" role="doc-noteref">9</a></sup> भवति&rdquo; (छु ८.२.१) इत्यादि संकल्पितार्थोपपादिता सार्ष्टिता सालोक्यं च पुरुषस्य भविष्यति । न पुनर् मोक्ष इति ।</p>
</li>
</ul>
<ul>
<li>
<p><u>तद् अयुक्तं</u> विशेषाभावात् । यथैव परिमितफलासूपासनास्व् अधिक्रियते एवम् अमृतत्वप्राप्ताव् अपि । न क्वचिच् छ्रूयते परिव्राजकेनैवोपासनान्य् अद्वैतविषयाणि कर्तव्यानि ।</p>
</li>
<li>
<p><u>ननु</u> च &ldquo;त्रयो धर्मस्कन्धाः&rdquo; इत्य् उपक्रम्य &ldquo;यज्ञो ऽध्ययनं दानम्&rdquo; (छु २.२३.१) इत्य् अनेन गृहस्थधर्मा उक्ताः । &ldquo;तप एव&rdquo; इत्य् अनेन वानप्रस्थः । &ldquo;ब्रह्मचार्य् आचार्यकुलवासी&rdquo; इत्य् अनेन नैष्ठिकः । &ldquo;ब्रह्मसंस्थः&rdquo; इत्य् अनेन परिव्राजकः । एतेषां त्रयाणां पुण्यलोका उक्ताः । पारिशेष्याद् एतद्व्यतिरिक्तस्यामृतत्वम् ।</p>
</li>
<li>
<p><u>नैवम्</u> । ब्रह्मणि संतिष्ठते प्रयतते तत्परस्य ब्रह्मसंस्थस्य यौगिकत्वाद् अस्य शब्दस्य ।</p>
</li>
<li>
<p><u>ननु</u> च यदि सर्वेषाम् अधिकारस् तदैतावद् एव वक्तव्यम् &ldquo;ब्रह्मसंस्थो ऽमृतत्वम् एति&rdquo; (छु २.२३.१) इति ।</p>
</li>
<li>
<p><u>नैवम्</u> । आश्रमाणां स्वविधिवाक्यावगतं फलं संपत्क्षयिणः &ldquo;पुण्यलोका भवन्ति&rdquo; ति ब्रह्मसंस्थस्य तदाश्रमावस्थितस्यैवामृतत्वम् अपुनरावृत्तिलक्षणं विधीयते ।</p>
</li>
<li>
<p><u>ननु</u> चाद्वैतरूपं ब्रह्मेत्य् आत्मविदः । स च निवृत्तकर्माख्यः । आश्रमाश् च प्रवृत्तमार्गाख्याः क्रियाकारकफलभेदानुष्ठानात्मकाः । तत्राद्वैतात्मविज्ञाने समानभेदाश्रयाणि च गृहस्थाद्यग्निहोत्रकर्मादीनीति परस्परविरोधः ।</p>
</li>
<li>
<p><u>अत्रोच्यते</u> । समानम् एतत् पारिव्राज्ये ऽपि यमनियमानाम् इष्टत्वात् ते च भेदाश्रयाः ।</p>
</li>
<li>
<p><u>अथाप्य्</u> उच्येत कर्मसंन्यासिनो निवृत्तिमार्गावस्थायिनो नैव केचिच् छास्त्रार्थविधयः सन्ति ।</p>
</li>
<li>
<p><u>नायं</u> शास्त्रार्थः । अहंकारममकारत्याग एव संन्यासो वक्ष्यते, नाशेषशास्त्रार्थत्यागः । तस्यापि क्षुधाद्युपहतस्य भिक्षादौ प्रवर्तमानस्यास्त्य् एव क्रियाकारकसंबन्धः । तत्र लौकिके दृष्टार्थभेदे प्रवर्तमानस्य अद्वैतात्मविज्ञानभावनम् अविरुद्धम्, शास्त्रीय त्व् अग्निहोत्रादौ विरोधाद् इति को युक्तकार्य् एवं वदेत् ।</p>
</li>
<li>
<p><u>अथोच्यते</u> । क्षुधाद्युपहतस्याप्य् अद्वैतत्यागो विरोधिना भोजनेन तावत्काल एव । यथान्धतमसि चलितस्य गच्छतः कण्टकप्रदेशे पादन्यासः सवितरि पुनर् उदिते लब्धप्रकाशस्य पुनर् न्याय्यम् एवाध्वन्यस्याकण्टके ऽवस्थानम् । तथा क्षुधाद्युपघाते विच्छिन्नात्मविज्ञानस्य क्षणम् आलोकस्थानीयायां क्षुन्निवृत्तौ पुनर् दृढसंस्कारवशाद् अद्वैत एवावस्थानम् इति ।</p>
</li>
<li>
<p><u>तत् तापसे</u> ऽप्य् अविरुद्धम् । गृहस्थस्यापि पुत्रदारादितयोपासनम् अविरुद्धम् । बहुव्यापारतस् तु भेदसात्म्यतां गतस्य कुतो ऽद्वैतसंस्कारोत्पत्तिः । उक्तं च गृहस्थधर्मेषु &ldquo;एकाकी चिन्तयेत्&rdquo; (म्ध् ४.२५८) इति । तथा &ldquo;पुत्रे सर्वं समासज्य&rdquo; (म्ध् ४.२५७) इति ।</p>
</li>
<li>
<p><u>ननु</u> च &ldquo;तस्माद् उ ह न पुरायुषः स्वः कामी प्रेयात्&rdquo; (श्ब् १०.२.६.७) इति श्रुतिः । तत्र कुतो वानप्रस्थस्य शरीरत्यागः । न हि सा श्रुतिर् वानप्रस्थाद् अन्यत्रानया स्मृत्या विषय उपस्थापयितुं शक्यते । बलीयसी हि श्रुतिः । सा च स्मृत्यनुरोधेन न संकोचम् अर्हति ।</p>
</li>
<li>
<p><u>उच्यते</u> । जरसा विशीर्णस्यानिष्टसंदर्शनादिना वा विदिते प्रत्यासन्ने मृत्यौ मुमूर्षतो न श्रुतिविरोधः । एवं हि तत्र श्रूयते &ldquo;न पुरायुषः&rdquo; इति । अवस्थाविशेषे ह्य् अनभिप्रेते मरणे एतावद् एवावक्ष्यत् &ldquo;न स्वः कामी प्रेयात्&rdquo; इति । अरिष्टोपदेशश् चोपनिषत्स्व् एवम् अर्थवान् भवति । यस्य त्व् एतन्निमित्तं मरणं नास्ति ॥ ६.३२ ॥</p>
</li>
</ul>
</details>
</div>
<blockquote>
<p><strong>वनेषु च विहृत्यैवं तृतीयं भागम् आयुषः ।</strong><br>
<strong>चतुर्थम् आयुषो भागं त्यक्त्वा सङ्गान् परिव्रजेत् ॥ ६.३३ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/033_vaneShu_cha.md">
<details><summary><h4>मेधातिथिः ...{Loading}...</h4></summary>
<p>इतःप्रभृति चतुर्थाश्रममतिः । <strong>तृतीयं भागम्</strong> इति । कंचित् कालं स्थित्वेत्य् अर्थः । यावता कालेन तपः सुतप्तं भवति विषयाभिलाषश् च सर्वो निवृत्तः । न हि मुख्यतृतीय आयुषो भाग एवानेन शक्यो ज्ञातुम् । न हि वर्षशतापेक्षाश्रमाणाम्, यतो वलीपलितापत्योत्पत्ती<sup id="fnref:10"><a href="#fn:10" class="footnote-ref" role="doc-noteref">10</a></sup> तृतीयाश्रमप्रतिपत्तौ काल उक्तः । न च सर्वस्य पञ्चाशद् वर्षदेशीयस्य तद् उत्पद्यते । उक्तं चान्यत्र &ldquo;तपसि ऋद्धे परिव्र्जेत्&rdquo; इति ।</p>
<ul>
<li>
<p><u>ननु</u> च यथान्येषाम् आश्रमाणां कालो विवृतो ग्रहणान्तं ब्रह्म्चर्यम्, वलीपलिताद्यवधि गार्हस्थ्यम्, नैवम् इह कश्चित् परिच्छेदहेतुर् अस्ति । यदि यथाश्रुतं तृतीयो भागः समाश्रियेत, यच् च &ldquo;तपसि ऋद्धे&rdquo; इति, तत्रापि कालापेक्षा युक्तैव । न ज्ञायते कियता तपसा ऋद्धिर् भवति । अतः कालपरिच्छेदो न वचनार्हः ।</p>
</li>
<li>
<p><u>उक्तम् अत्र</u> न शतवर्षापेक्षया तृतीयायुर् भागनिश्चयः संभवति । उक्तश् च कालः- कायपाके प्रव्रज्या प्रतिपत्तव्या । यावता तपसा यावति च वयसि पुनर् मदवृद्धिर् नाशङ्क्यते तदा परिव्रजेत् ।</p>
</li>
<li>
<p><strong>विहृत्या</strong>सित्वा यथोक्तं विधिम् अनुष्ठायेति यावत् । सङ्गत्यागश् च ममतापरिग्रहः एकारामता ॥ ६.३३ ॥</p>
</li>
</ul>
</details>
</div>
<blockquote>
<p><strong>आश्रमाद् आश्रमं गत्वा हुतहोमो जितेन्द्रियः ।</strong><br>
<strong>भिक्षाबलिपरिश्रान्तः प्रव्रजन् प्रेत्य वर्धते ॥ ६.३४ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/034_AshramAd_Ashramam.md">
<details><summary><h4>मेधातिथिः ...{Loading}...</h4></summary>
<p>समुच्चयपक्षं उपोद्बलयति । <strong>आश्रमाद् आश्रमम्</strong> इति । गृहस्थाश्रमाद् वानप्रस्थाश्रमं <strong>गत्वा</strong> <strong>हुतहोम</strong> उभयोर् अप्य् आश्रमयोर् यदा <strong>जितेन्दिर्यस्</strong> तदा परिव्रजेत् । <strong>प्रेत्य वर्धते</strong> मृत्वा विभूत्यतिशयं प्राप्नोति । <strong>भिक्षाबलि</strong>दानेन <strong>परिश्रान्तः</strong> चिरम् । आश्रमधर्मानुवादो ऽयम् ॥ ६.३४ ॥</p>
</details>
</div>
<blockquote>
<p><strong>ऋणानि त्रीण्य् अपाकृत्य मनो मोक्षे निवेशयेत् ।</strong><br>
<strong>अनपाकृत्य मोक्षं तु सेवमानो व्रजत्य् अधः ॥ ६.३५ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/035_RNAni_trINy.md">
<details><summary><h4>मेधातिथिः ...{Loading}...</h4></summary>
<p>अपाकरणम् ऋणसंशुद्धिः । <strong>मनो मोक्षे नेवेशयेत्</strong> । मोक्षशब्देन प्रव्रज्याश्रमो लक्ष्यते । तत्र प्राधान्येन मोक्षैकफलतोच्यते । न तथान्येष्व् आश्रमेषु । ततो मोक्षः परिव्राज्या ॥ ६.३५ ॥</p>
<p><em>कानि पुनस् तानि त्रीणि ऋणान्य् अत आह ।</em></p>
</details>
</div>
<blockquote>
<p><strong>अधीत्य विधिवद् वेदान् पुत्रांश् चोत्पाद्य धर्मतः।</strong><br>
<strong>इष्ट्वा च शक्तितो यज्ञैर् मनो मोक्षे निवेशयेत् ॥ ६.३६ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/036_adhItya_vidhivad.md">
<details><summary><h4>मेधातिथिः ...{Loading}...</h4></summary>
<p>&ldquo;त्रिभिर् ऋणैर् ऋणवा जायते यज्ञेन देवेभ्यः प्रजया पितृभ्यः स्वाध्यायेनर्षिभ्यः&rdquo; (त्स् ६.३.१०.५) इति श्रुत्यनुवादिनी स्मृतिर् इयम् ।</p>
<ul>
<li>
<p><u>ननु</u> च &ldquo;गृही भूत्वा प्रव्रजेत् । अथ वेतरथा ब्रह्मचर्याद् एव प्रव्रजेत्&rdquo; (जाबु ४) इति जाबालश्रुतिः ।</p>
</li>
<li>
<p><u>उच्यते</u> । उत्पत्तिमात्रम् आश्रित्योक्तम् उदाहरति । तत्रेदं विरुध्यते &ldquo;अनुत्पाद्य तथा प्रजाम्&rdquo; (म्ध् ६.३७) इति ।</p>
</li>
<li>
<p><u>यद्य्</u> एषा श्रुतिर् अस्ति किं तर्हि ।</p>
</li>
<li>
<p><u>इदम् उच्यते</u> । &ldquo;प्रत्यक्षविधानाद् गार्हस्थ्यस्य&rdquo; (ग्ध् ३.३६) इति । &ldquo;प्रव्रजेत्&rdquo; इति- तेन<sup id="fnref:11"><a href="#fn:11" class="footnote-ref" role="doc-noteref">11</a></sup> तु प्रव्रजितेनेमानि कर्माणि कर्तव्यान्य् अनया वेतिकर्तव्यतयेत्य् एतन् नास्ति । गृहस्थस्य त्व् अग्निहोत्रादीनि साङ्गकलपान्य् आम्नातानीत्य् एतदभिप्रायम् एतत् । ये त्व् एतां श्रुतिम् अदृष्ट्वा स्मार्ता एव नैष्ठिकादयस् ते च गृहस्थाश्रमेण प्रत्यक्षश्रुतिविधानेन बाध्यन्ते ।</p>
</li>
</ul>
<ul>
<li><u>ये च</u> क्लीबाद्यनधिकृतविषयतया स्मृतिवाक्यानाम् अर्थवत्तां वर्णयन्ति, <u>तेषाम्</u> अभिप्रायं न विद्मः । यदि तावद् आज्यावेक्षणविष्णुक्रमाद्यङ्गाशक्तौ श्रौतेषु नाधिक्रियते, यतस् तथाविधाङ्गयुक्तं कर्म यः<sup id="fnref:12"><a href="#fn:12" class="footnote-ref" role="doc-noteref">12</a></sup> संपादयितुं समर्थस् तं प्रत्य् अधिकारश्रुतीनां अर्थवत्त्वे जाते न तद् असमर्थम् अपि कुर्वीतेति । यद्य् एवं स्मार्थेष्व् अपि नैष्ठिकस्य गुर्वर्थम् उदकुम्भाद्याहरणं भैक्षपरिचरणम्, पारिव्राज्ये ऽपि &ldquo;न द्वितीयाम् अपि रात्रिं ग्रामे वसेत्&rdquo; (ग्ध् ३.२१) इति, कुतः पङ्ग्वधयोः स्मार्तकर्मक्रमाधिकारः । उपनयनं चैषाम् अस्ति लिङ्गम् । तत एषां विवाहार्थनं &ldquo;यद्य् अर्थिता तु दारैः&rdquo; (म्ध् ९.२०३) इति । यद्य् अप्य् उपनयनम् आदित्यदर्शनम् अग्निप्रदक्षिणं परीत्येति च विहितम्, यतो नानुपनीतस्य विवाहसंभवो व्रात्यत्वात्, अतो यावच् छक्यं गुरुशुश्रूषणं विगुणम् अपि ब्रह्मचर्यम् एवम् अस्ति । क्लीबस्य तु प्रकृतेर् अनुपनेयतैव । स च पिततश् च न क्वचिद् अधिकृतः ।</li>
</ul>
<ul>
<li>तस्माद् अनधिकृतविषयं पारिव्राज्यं नैष्ठिकता चेति न मनः परितोषम् आदधाति । सत्यम् उदितहोमनिन्दावद् भविष्यति । समुच्चयपक्षम् आश्रित्य &ldquo;अनपाकृत्य&rdquo; (म्ध् ६.३५) इति निन्दावचनम्, न पुनः प्रतिषेध एव । अथ वा यदाकृतदारपरिग्रहस्य प्रव्रज्यायाम् अधिकार इत्य् एवम् एतन् नेयम् ॥ ६.३६ ॥</li>
</ul>
</details>
</div>
<blockquote>
<p><strong>अनधीत्य द्विजो वेदान् अनुत्पाद्य तथा प्रजाम् ।</strong><br>
<strong>अनिष्ट्वा चैव यज्ञैश् च मोक्षम् इच्छन् व्रजत्य् अधः ॥ ६.३७ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/037_anadhItya_dvijo.md">
<details><summary><h4>मेधातिथिः ...{Loading}...</h4></summary>
<p>यज्ञैर् आहिताग्निर् नित्यैः पशुसोमैः ॥ ६.३७</p>
</details>
</div>
<blockquote>
<p><strong>प्राजापत्यां निरूप्येष्टिं सर्ववेदसदक्षिणाम् ।</strong><br>
<strong>आत्मन्य् अग्नीन्त् समारोप्य ब्राह्मणः प्रव्रजेद् गृहात् ॥ ६.३८ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/038_prAjApatyan_nirupyeShTim.md">
<details><summary><h4>मेधातिथिः ...{Loading}...</h4></summary>
<p><strong>प्राजापत्या</strong> अध्वर्युवेदे विहिता । तस्यां च सर्वस्वदानम् विहितम् । तां <strong>कृत्वात्मन्य् अग्नयः समारोप्यन्ते</strong> । समारोपणे ऽपि विधिस् तत एवावगन्तव्यः । <strong>सार्ववेदसं</strong> दक्षिणास्यास्तीत्य् अन्यपदार्थः । <strong>वेदो</strong> धनम्, तत् सर्वं देयम् । इदम् अर्थे विहितः स्वार्थिको व प्रज्ञादेर् आकृतिगणत्वात् ।</p>
<ul>
<li>
<p><u>अन्ये तु</u> पुरुषमेधं प्राजापत्याम् इष्टिम् आहुः । तत्र &ldquo;ब्रह्मणे ब्राह्मणम् आलभते&rdquo; इति प्रथमः पशुः, ब्रह्मा च प्रजापतिः, मुख्येन व्यपदेशप्रवृत्तेः प्राजापत्यः पुरुषमेधः । सर्वस्वदानम् अग्निसमारोपणं प्रव्रज्या च तत्रैव् विहिता । एवं हि तत्र श्रुतिः &ldquo;अथात्मन्य् अग्नीन्त् समारोप्य तत्रारोपणेनादित्योपस्थानाद् अपेक्षमाणैर् अरण्यम् अभिप्रेतात् तदैव देवमनुष्येभ्यः स्थिरो भवति&rdquo; इति ।</p>
</li>
<li>
<p>यत्<sup id="fnref:13"><a href="#fn:13" class="footnote-ref" role="doc-noteref">13</a></sup> त्व् आत्मन्य् अग्नीन्त् समारोप्य प्रव्रज्यया व्यपदिष्टा, अथाह एत एव आत्मनो यज्ञा, इत्य् अतस् तन्मरणात् तस्यै दत्ता आत्मन्य् एव समारोपिता भवन्ति । अतो भार्यामरणपक्षे प्रव्रज्या, नावश्यं<sup id="fnref:14"><a href="#fn:14" class="footnote-ref" role="doc-noteref">14</a></sup> &ldquo;पुनर् दारक्रिया&rdquo; (म्ध् ५.१६६) इति, तन् न<sup id="fnref:15"><a href="#fn:15" class="footnote-ref" role="doc-noteref">15</a></sup> । किं तु तस्याः पूर्वमरणे भार्यायै दत्वाग्नीन् अन्त्यकर्मणीति पठितम् इति वक्तव्यम् इति । पौरुषेयो ह्य् अयं ग्रन्थो न वेदः, येनोक्तम् उपालभेमहीति परिहारः स्यात् ॥ ६.३८ ॥</p>
</li>
</ul>
</details>
</div>
<blockquote>
<p><strong>यो दत्त्वा सर्वभूतेभ्यः प्रव्रजत्य् अभयं गृहात् ।</strong><br>
<strong>तस्य तेजोमया लोका भवन्ति ब्रह्मवादिनः ॥ ६.३९ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/039_yo_dattvA.md">
<details><summary><h4>मेधातिथिः ...{Loading}...</h4></summary>
<p>गार्हस्थ्यनिन्दया चतुर्थाश्रमप्रशंसा । यज्ञे हि पशवो हन्यन्ते । &ldquo;प्ररोहधर्मकाश् चेतनाः&rdquo; इति दर्शने तृणौषधीनां छेद इत्य् एतद् भूतभयम् । तद् गृहात् प्रव्रजितस्य समारोपिताग्नेर् नास्तीत्य् उक्तम् । <strong>अभयं सर्वभूतेभ्यो दत्वेति</strong> । अनेनाशुष्काणां तृणपलाशानाम् अनुपादानम् आह । <strong>तेजोमया</strong> नित्यप्रकाशा । उदयास्तमयौ यत्रादित्यस्य न विभाव्येते । यथोक्तम् &ldquo;अत ऊर्ध्वम् आदित्यो नैवोदेति न वास्तम् एति&rdquo; इत्य् उपनिषत्स्व् इत्य् एवम् आहुर् वचांसि ॥ ६.३९ ॥</p>
</details>
</div>
<blockquote>
<p><strong>यस्माद् अण्व् अपि भूतानां द्विजान् नोत्पद्यते भयम् ।</strong><br>
<strong>तस्य देहाद् विमुक्तस्य भयं नास्ति कुतश्चन ॥ ६.४० ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/040_yasmAd_aNv.md">
<details><summary><h4>मेधातिथिः ...{Loading}...</h4></summary>
<p>एष एवार्थः पुनर् उक्तः । <strong>देहाद् विमुक्तस्य</strong> वार्तमानिकं शरीरं यस्य पततीत्य् अर्थः ॥ ६.४० ॥</p>
</details>
</div>
<blockquote>
<p><strong>आगाराद् अभिनिष्क्रान्तः पवित्रोपचितो मुनिः ।</strong><br>
<strong>समुपोढेषु कामेषु निरपेक्षः परिव्रजेत् ॥ ६.४१ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/041_agArAd_abhiniShkrAntaH.md">
<details><summary><h4>मेधातिथिः ...{Loading}...</h4></summary>
<p><strong>पवित्रैर्</strong> मन्त्रजपैर् दर्भकमण्डलुकृष्णाजिनैर् <strong>उपचितो</strong> युक्तः । अथ वा पावनैः कृच्छ्रैः । <strong>मुनिर्</strong> अकिंचिद्वादी । <strong>समुपोढेषु</strong> उपहृतेषु<sup id="fnref:16"><a href="#fn:16" class="footnote-ref" role="doc-noteref">16</a></sup> केनचित् <strong>कामेषु</strong> स्पृहणीयेषु मृष्टभोजनादिषु यदृच्छातो गीतादिशब्देषु संनिहितेषु पुत्रादिषु वा समुपस्थितेषु <strong>निरपेक्षो</strong> भवेत् । नैतांश् चिरं स्निग्धेन चक्षुषा पश्येन् नाकर्णयेन् न तैः सहासीत ॥ ६.४१ ॥</p>
<p><em>यत आह ।</em></p>
</details>
</div>
<blockquote>
<p><strong>एक एव चरेन् नित्यं सिद्ध्यर्थम् असहायवान् ।</strong><br>
<strong>सिद्धम् एकस्य संपश्यन् न जहाति न हीयते ॥ ६.४२ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/042_eka_eva.md">
<details><summary><h4>मेधातिथिः ...{Loading}...</h4></summary>
<p>एकरामतानेन विधीयते । <strong>एक</strong> <strong>एवे</strong>त्य् अनेन पूर्वसंस्तुतपरित्याग उच्यते । <strong>असहायवान्</strong> इति भृत्यादेः पूर्वस्यापि परिग्रहो न कर्तव्यः । संविद्रागद्वेषविनिर्मुक्तस्य सर्वसमता एवं भवति । अन्यथा एष एव भृत्यादिर् अन्तिकस्थः, तत्रैवं बुद्धिः स्यात् &ldquo;अयं मदीयो नायम्&rdquo; इति । एष एव सङ्गो ऽवधिहेतुर् यथा त्व् एष संपत्स्यते यदा <strong>न जहाति,</strong> न क्वचित् पुत्रादिस् तेन त्यक्तो भवति । अतो <strong>न हीयते</strong> न वियुज्यते पुत्रादिभिस् तद्वियोगदुःखं नासादयति । इतरथा सङ्गात् पुनस् त्यागे महद् दुःखम् । न तस्य कश्चिन् म्रियते, स न कस्यचिद् इति ॥ ६.४२ ॥</p>
</details>
</div>
<blockquote>
<p><strong>अनग्निर् अनिकेतः स्याद् ग्रामम् अन्नार्थम् आश्रयेत् ।</strong><br>
<strong>उपेक्षको ऽसांचयिको</strong><sup id="fnref:17"><a href="#fn:17" class="footnote-ref" role="doc-noteref">17</a></sup>** मुनिर् भावसमाहितः ॥ ६.४३ ॥**</p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/043_anagnir_aniketaH.md">
<details><summary><h4>मेधातिथिः ...{Loading}...</h4></summary>
<p>श्रौतानाम् अग्नीनां पूर्वम् अभाव उक्तो ऽनेन गार्हस्थ्यस्योच्यते । अथ वा पाकप्रतिषेधो ऽयम् अग्न्यर्थस्य चेन्धनस्य शीतादिनिवृत्तिप्रयोजनस्य । <strong>निकेतो</strong> गृहम् । <strong>ग्रामम्</strong> एकां रात्रिम् <strong>अन्नार्थम् आश्रयेत्</strong> । कृतप्रयोजनो ऽरण्ये शेषं कालम् । एषा चैकरात्रिर् ग्रामे गौतमेनोका (ग्ध् ३.२१) । तत्र यदि समया ग्रामं तदान्नार्थ एव प्रवेशः । अथ दूरतस् तदैकां रात्रिं वसेत् । द्वितीयाम् अरण्ये संभावयेत् । <strong>उपेक्षकः</strong> अचेतनेष्व् अपि भावेषु कमण्डल्वादिषु, न तन् निजायत्तं कुर्यात् । अथ वा शरीरस्य व्याधिप्रतीकारं न कुर्यात् । <u>अन्ये</u> त्व् &ldquo;असंकसुकः&rdquo; इति पठन्ति । अस्थिरः संकुसुकः, तन्निषेधेन चित्तवृत्तिधैर्यम् उपदिशति । <strong>मुनिः</strong> संयतवागिन्द्रियः । <strong>भावेन</strong> चित्तेन <strong>समाहितः</strong> मनसा विकल्पान् वर्जयेत् । भावेनैव समाहितो न वाङ्मात्रेण ॥ ६.४३ ॥</p>
</details>
</div>
<blockquote>
<p><strong>कपालं वृक्षमूलानि कुचैलम् असहायता ।</strong><br>
<strong>समता चैव सर्वस्मिन्न् एतन् मुक्तस्य लक्षणम् ॥ ६.४४ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/044_kapAlaM_vRxamUlAni.md">
<details><summary><h4>मेधातिथिः ...{Loading}...</h4></summary>
<p>भिक्षाभोजनपात्रं <strong>कपालं</strong> कर्परम् । निकेतो <strong>वृक्षमूलानि</strong> । <strong>कुचैलं</strong> स्थूलजीर्णवस्त्रखण्डम् । <strong>समता</strong> शत्रौ मित्रे उभयरूपरहिते स्वात्मनि च । <strong>मुक्तस्य लक्षणम्</strong> । अचिरप्राप्यता मोक्षस्योच्यते, न पुनर् इयतैव मुक्तो भवति ॥ ६.४४ ॥</p>
</details>
</div>
<blockquote>
<p><strong>नाभिनन्देत मरणं नाभिनन्देत जीवितम् ।</strong><br>
<strong>कालम् एव प्रतीक्षेत निर्वेशं भृतको यथा ॥ ६.४५ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/045_nA-bhinandeta_maraNam.md">
<details><summary><h4>मेधातिथिः ...{Loading}...</h4></summary>
<p>अनेनाक्लेशिताभिहिता । <strong>न मरणं</strong> कामयेत । <strong>ना</strong>पि ज्ञानातिशयलाभार्थी <strong>जीवितम्</strong> । <strong>कालम् एव प्रतीक्षेत</strong> । &ldquo;यद् यदा भविष्यति तत् तदैवास्तु&rdquo; इति चिन्तयेत् । <strong>यथा भृतको निर्वेशम्</strong> । भृतिं गृहीत्वा कालं परिपालयति, अहर् एतस्य मया कर्तव्यम् इति, नान्तरा विच्छेदे मूल्यलाभः, एवं संसारक्षयाच् छरीरपाते मोक्षो भवत्य् एतेन विधिना, न स्वेच्छावृत्तेन ॥ ६.४५ ॥</p>
</details>
</div>
<blockquote>
<p><strong>दृष्टिपूतं न्यसेत् पादं वस्त्रपूतं जलं पिबेत् ।</strong><br>
<strong>सत्यपूतां वदेद् वाचं मनःपूतं समाचरेत् ॥ ६.४६ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/046_dRShTipUtan_nyaset.md">
<details><summary><h4>मेधातिथिः ...{Loading}...</h4></summary>
<p>चक्षुषा मार्गं निरूप्य यस्मिन् प्रदेशे प्राणिनः पीडां न गच्छन्ति तत्र पादं निदध्यात् । <strong>सत्यां वाचं वदेद्</strong> इति सिद्धे <strong>पूत</strong>ग्रहणं सत्यशब्दस्योपलक्षणताम् दर्शयति । तेनापविद्धं भवति । मनसा पूतो <strong>मनःपूतः</strong> सदा स्यात् । परद्रवाभिध्यानादि न कुर्यात् ॥ ६.४६ ॥</p>
</details>
</div>
<blockquote>
<p><strong>अतिवादांस् तितिक्षेत नावमन्येत कंचन ।</strong><br>
<strong>न चेमं देहम् आश्रित्य वैरं कुर्वीत केनचित् ॥ ६.४७ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/047_ativAdAMs_titixeta.md">
<details><summary><h4>मेधातिथिः ...{Loading}...</h4></summary>
<p>शास्त्रम् अतिक्रम्य यः कश्चिद् वदति सो <strong>ऽतिवादः</strong> अप्रियाक्रोशः । <strong>तितिक्षेत</strong> क्षमेत, न प्रत्याक्रोशेत् । न च मनसा क्रुध्येतेत्य् अतो वक्ष्यति &ldquo;आक्रुष्टः कुशलं वदेत्&rdquo; (म्ध् ६.४८) इति । अनेन मनसः क्षोभो विनिवार्यते, न कुशलशब्दाभिधानं विधीयते । तदा हि मिथ्यावादी स्याद् अन्यद् धृदये ऽन्यत् तु वाचा वदन् । <strong>नावमन्येतेति</strong> । अवज्ञानं न कस्यचित् कुर्यात् । गुर्वादिपूजनं नातिक्रामेत् । <strong>न चेमं देहम्,</strong> यदि कश्चित् प्रहरेच् छरीरे, तेन सह वैरं कुर्यात् । &ldquo;किम् अनेन मे शरीरेण नष्टेनानष्टेन वा, तेजोमयं मे शरीरं भवतु&rdquo; इति ध्यायेत् ॥ ६.४७ ॥</p>
</details>
</div>
<blockquote>
<p><strong>क्रुध्यन्तं न प्रतिक्रुद्धेद् आक्रुष्टः कुशलं वदेत् ।</strong><br>
<strong>सप्तद्वारावकीर्णां च न वाचम् अनृतां वदेत् ॥ ६.४८ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/048_kruddhyantan_na.md">
<details><summary><h4>मेधातिथिः ...{Loading}...</h4></summary>
<p><strong>सप्तद्वाराणि</strong> च धर्मार्थौ धर्मकामाव् अर्थकामौ कामार्थौ कामधर्मौ अर्थधर्मौ त्रिवर्ग इति । अत्र <strong>अवकीर्णां</strong> विक्षिप्ताम् एतद्विषयां न <strong>वाचं वदेद् अनृताम्</strong> । भेदाश्रयत्वाद् एतेषाम्, भेदस्य सर्वस्यासत्यत्वाद् अनृताम् इत्य् उक्तम् । किं तर्हि मोक्षाश्रयाम् एव वदेत् ।</p>
<ul>
<li>
<p><u>अथ वा</u> सप्त शीर्षण्याः प्राणास् ते वाचो द्वाराणि ।</p>
</li>
<li>
<p><u>अथ वा</u> षड् इन्द्रियाणि बुद्धिः सप्तमी । एतैर् गृहीतेष्व् अर्थेषु वाक् प्रवर्तते ।</p>
</li>
<li>
<p>सुब्विभक्तय इत्य् <u>अन्ये</u> ॥ ६.४८ ॥</p>
</li>
</ul>
</details>
</div>
<blockquote>
<p><strong>अध्यात्मरतिर् आसीनो निरपेक्षो निरामिषः ।</strong><br>
<strong>आत्मनैव सहायेन सुखार्थी विचरेद् इह ॥ ६.४९ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/049_adhyAtma-ratir_AsIno.md">
<details><summary><h4>मेधातिथिः ...{Loading}...</h4></summary>
<p>आत्मतत्वप्रतिविधानापादानपरम् एकाग्रत्वम् <strong>अध्यात्मम्</strong> । तद्<strong>रतिस्</strong> तदर्थचिन्तापर <strong>आसीत</strong> । <strong>निरपेक्ष</strong> इत्य् उक्तानुवादो विषयान्य् एभ्यो धर्मेभ्यो ऽनुष्ठानार्थः । <strong>निरामिषो</strong> निःस्पृहः । मांसम् आमिषम्, तेन स्पृहां लक्षयित्वा प्रतिषेधस् तत्रातिशयवती प्राणिनां स्पृहा । अन्यत् प्राग् उक्तम् एव ॥ ६.४९ ॥</p>
</details>
</div>
<blockquote>
<p><strong>न चोत्पातनिमित्ताभ्यां न नक्षत्राङ्गविद्यया ।</strong><br>
<strong>नानुशासनवादाभ्यां भिक्षां लिप्सेत कर्हिचित् ॥ ६.५० ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/050_na_chotpAta-nimittAbhyAm.md">
<details><summary><h4>मेधातिथिः ...{Loading}...</h4></summary>
<p><strong>उत्पाता</strong> दिव्यान्तरिक्षभौमा उपरागग्रहोदयकेतूदयदिग्दाहावनिचलनादयः, तत्फलं न कथयेद् भिक्षालिप्सया । <strong>निमित्तं</strong> गृहदौस्थित्यादि<sup id="fnref:18"><a href="#fn:18" class="footnote-ref" role="doc-noteref">18</a></sup> । <strong>नक्षत्रविद्या</strong> अद्य कृत्तिकाकर्मण्यायात्रानक्षत्रम् इत्यादि । <strong>अङ्गविद्या</strong> हस्तलेख्यादिलक्षणम् । <strong>अनुशासनं</strong> राज्ञस् तत्प्रकृतीनाम्- एवं युक्तं वर्तितुम्, एतेन संधिर् अनेन विग्रहः, इदं त्वया किम् इति कृतम्, इदं किं न करोषीति । <strong>वादो</strong> ऽभिमानहेतुकः शास्त्रार्थविप्रतिपत्तौ साधनदूषणाद्युपन्यासः ॥ ६.५० ॥</p>
</details>
</div>
<blockquote>
<p><strong>न तापसैर् ब्राह्मणैर् वा वयोभिर् अपि वा श्वभिः ।</strong><br>
<strong>आकीर्णं भिक्षुकैर् वान्यैर् आगारम् उपसंव्रजेत् ॥ ६.५१ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/051_na_tApasair.md">
<details><summary><h4>मेधातिथिः ...{Loading}...</h4></summary>
<p><strong>आकीर्णम्</strong> । यत्र बहवो ऽन्नलाभाय संघटितास् तं प्रदेशं भिक्षार्थं वर्जयेत् ॥ ६.५१ ॥</p>
</details>
</div>
<blockquote>
<p><strong>कॢप्तकेशनखश्मश्रुः पात्री दण्डी कुसुम्भवान् ।</strong><br>
<strong>विचरेन् नियतो नित्यं सर्वभूतान्य् अपीडयन् ॥ ६.५२ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/052_kLLipta-kesha-nakha-shmashruH_pAtrI.md">
<details><summary><h4>मेधातिथिः ...{Loading}...</h4></summary>
<p><strong>पात्राणि</strong> वक्ष्यति । <strong>दण्डास्</strong> त्रयः । त्रिदण्डी हि सः । <strong>कुसुम्भः</strong> कमण्डलुः, न महारजनम् । उत्तरश्लोकार्धस्यार्थः प्राग् विहित एव ॥ ६.५२ ॥</p>
</details>
</div>
<blockquote>
<p><strong>अतैजसानि पात्राणि तस्य स्युर् निर्व्रणानि च ।</strong><br>
<strong>तेषाम् अद्भिः स्मृतं शौचं चमसानाम् इवाध्वरे ॥ ६.५३ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/053_ataijasAni_pAtrANi.md">
<details><summary><h4>मेधातिथिः ...{Loading}...</h4></summary>
<p><strong>अतैजसानि</strong> सुवर्णाद्यघटितानि <strong>पात्राणि</strong> भिक्षाया जलस्य च । <strong>निर्व्रणान्य्</strong> अच्छिद्राणि । <strong>अद्भिर्</strong> अम्मात्रेण <strong>चमसानाम् इव</strong> निर्लेपत्वे । लेपसंभवे तु तदपनयो ऽपि द्रव्यान्तरेण कार्य इति ग्राह्यम् ॥ ६.५३ ॥</p>
</details>
</div>
<blockquote>
<p><strong>अलाबुं दारुपात्रं च मृन्मयं वैदलं तथा ।</strong><br>
<strong>एतानि यतिपात्राणि मनुः स्वायंभुवो ऽब्रवीत् ॥ ६.५४ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/054_alAbun_dArupAtram.md">
<details><summary><h4>मेधातिथिः ...{Loading}...</h4></summary>
<p><strong>वैदलं</strong> वंशादिविदलकृतम् । <strong>यतिपात्राणि</strong> भिक्षार्थं जलार्थं च ॥ ६.५४ ॥</p>
</details>
</div>
<blockquote>
<p><strong>एककालं चरेद् भैक्षं न प्रज्जेत विस्तरे ।</strong><br>
<strong>भैक्षे प्रसक्तो हि यतिर् विषयेष्व् अपि सज्जति ॥ ६.५५ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/055_ekakAla~n_chared.md">
<details><summary><h4>मेधातिथिः ...{Loading}...</h4></summary>
<p>भैक्षकार्यस्य भोजनस्यैककालता विधीयते, न पुनर् भैक्षचरणस्यैव । द्विर्भोजनप्रतिषेधो ऽत्राभिसंहितः । तत्र सकृच् चरित्वा द्वितीयस्मिन् काले शेषयित्वा न भुञ्जीत, तदर्थो भोजनप्रतिषेधः । अत एवाह <strong>न प्रजज्जेत विस्तर</strong> इति । द्वितीयभोजनार्थितया हि विस्तरः प्राप्नोति । एकारामस्य न भृत्यार्थेन भैक्षविस्तर इति । हेतुं ब्रुवन् सकृद्भोजने ऽपि सौहित्यं निषेधति ॥ ६.५५ ॥</p>
</details>
</div>
<blockquote>
<p><strong>विधूमे सन्नमुसले व्यङ्गारे भुक्तवज्जने ।</strong><br>
<strong>वृत्ते शरावसंपाते भिक्षां नित्यं यतिश् चरेत् ॥ ६.५६ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/056_vi-dhUme_sanna-musale.md">
<details><summary><h4>मेधातिथिः ...{Loading}...</h4></summary>
<p>भुक्तवन्तो जना यस्मिन् काले स <strong>भुक्तवज्जनः</strong> ।एवं <strong>विधूमा</strong>दयो ऽपि । <strong>शरावाणां संपात</strong> उच्छिष्टानां भूमौ त्यागः, स यदातीतो भवति । सर्वेणैतेन प्रथमे पाककाले भिक्षादानावसरो निवृत्तो यदा भवति, तदा भिक्षितव्यम् इत्य् आह । <strong>विधूम</strong> इत्यादिना द्वितीयपाकप्रवृत्तिम् आह । <strong>सन्ना मुसला</strong> अवघातान् निवृत्ताः स्थापिताः ॥ ६.५६ ॥</p>
</details>
</div>
<blockquote>
<p><strong>अलाभे न विषादी स्याल् लाभे चैव न हर्षयेत् ।</strong><br>
<strong>प्राणयात्रिकमात्रः स्यान् मात्रासङ्गाद् विनिर्गतः ॥ ६.५७ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/057_alAbhe_na.md">
<details><summary><h4>मेधातिथिः ...{Loading}...</h4></summary>
<p>ईदृशे काले यदि कुतश्चिन् न लभ्यते तदा <strong>विषादश्</strong> चित्तपरिखेदो न ग्रहीतव्यः । लाभालाभयोर् हर्षविषादौ न ग्राह्यौ । <strong>प्राणयात्रिकी</strong> प्राणधारणार्था <strong>मात्रा</strong> परिमाणं भैक्षस्य । अनेनैतद् दर्शयति । भैक्षासंभवे प्राणयात्रा फलमुलोदकादिभिर्<sup id="fnref:19"><a href="#fn:19" class="footnote-ref" role="doc-noteref">19</a></sup> अप्य् अपरिगृहीतैः कर्तव्या । <strong>मात्रा</strong> पात्रदण्डादि, तत्र <strong>सङ्गः</strong> प्रयत्नेनोपार्जनम्, ततो <strong>विनिर्गतो</strong> निवृत्तः । अकाम इति यावत् ॥ ६.५७ ॥</p>
</details>
</div>
<blockquote>
<p><strong>अभिपूजितलाभांस् तु जुगुप्सेतैव सर्वशः ।</strong><br>
<strong>अभिपूजितलाभैश् च यतिर् मुक्तो ऽपि बध्यते ॥ ६.५८ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/058_abhipUjitalAbhAMs_tu.md">
<details><summary><h4>मेधातिथिः ...{Loading}...</h4></summary>
<p>अभ्यर्च्य यं ददाति सो <strong>ऽभिपूजितलाभः</strong> । तं <strong>जुगुप्सेतेति</strong> निन्देद् गर्हेत । अतश् च निन्दितं न समाचरेत् । <strong>सर्वशः</strong> सर्वकालम् । एकम् अप्य् अहस् तादृशं भैक्षं न गृह्णीयात् । उत्तरे ऽर्थवादः । न हि मुक्तस्य बन्धसंभवः ॥ ६.५८ ॥</p>
</details>
</div>
<blockquote>
<p><strong>अल्पान्नाभ्यवहारेण रहःस्थानासनेन च ।</strong><br>
<strong>ह्रियमाणानि विषयैर् इन्द्रियाणि निवर्तयेत् ॥ ६.५९ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/059_alpAnnAbhyavahAreNa_rahaHsthAnAsanena.md">
<details><summary><h4>मेधातिथिः ...{Loading}...</h4></summary>
<p><strong>रहो</strong> निर्जनो देशः, तत्र <strong>स्थानासने</strong> कर्तव्ये । एकारामतायाः फलम् इन्द्रियजयो ऽनेन प्रदर्श्यते ।</p>
<ul>
<li><u>अथ वा</u> निष्कुतूहलतानेनोच्यते । यत्र बहवो जनसंघाताः स्त्रीपुंसात्मका विचित्राभरणा दृश्यन्ते न तत्र क्षणम् अपि तिष्ठेत् ॥ ६.५९ ॥</li>
</ul>
</details>
</div>
<blockquote>
<p><strong>इन्द्रियाणां निरोधेन रागद्वेषक्षयेण च ।</strong><br>
<strong>अहिंसया च भूतानाम् अमृतत्वाय कल्पते ॥ ६.६० ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/060_indriyANAn_nirodhena.md">
<details><summary><h4>मेधातिथिः ...{Loading}...</h4></summary>
<p><strong>निरोधः</strong> स्वविषयप्रवृत्तिप्रतिबन्धः । <strong>अमृतत्वाय कल्पते</strong> अमृतत्वाय समर्थो योग्यो भवतीत्य् अर्थः । यथा आत्मज्ञानम् एवम् एतद् अपीति दर्शयति ॥ ६.६० ॥</p>
</details>
</div>
<blockquote>
<p><strong>अवेक्षेत गतीर् नॄणां कर्मदोषसमुद्भवाः ।</strong><br>
<strong>निरये चैव पतनं यातनाश् च यमक्षये ॥ ६.६१ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/061_avexeta_gatIr.md">
<details><summary><h4>मेधातिथिः ...{Loading}...</h4></summary>
<p>परमार्थभावनाप्रसंख्यानम् इदम् उच्यते दुःखात्मकसंसारस्वरूपनिरूपणम् । कथं नामायं प्रव्रजाभैक्षचर्यादिशरीरक्लेशं<sup id="fnref:20"><a href="#fn:20" class="footnote-ref" role="doc-noteref">20</a></sup> सुहृत्स्वजनपुत्रदारधनविभवत्यागदुःखहेतुं परिणमय्य विरोधतः स्वच्छन्दतश् चाविगुणम् अनुष्ठास्यति । मनुष्याणां गतयो दुःखबहुलाः, कर्मदोषेभ्यः प्रतिषिद्धसेवनेभ्यो हिंसास्तेयपारदार्यपारुष्यपैशुनानिष्टसंकल्पादिभ्यः समुद्भन्ति । इहैव जीवलोके दारिद्रव्याधिपरिभवाद् वा वैकल्यादयो गतयः फलोपभोगादयः । अमुत्र <strong>निरये</strong> नरके <strong>पतनं</strong> मूत्रपुरीषाद्यमेध्यस्थाने कृमिकीटादिजन्म । <strong>यम</strong>गृहे च <strong>यातनाः</strong> कुम्भीपाकादयः ॥ ६.६१ ॥</p>
<p><em>तथेदम् अपरम् अवेक्ष्यम् ।</em></p>
</details>
</div>
<blockquote>
<p><strong>विप्रयोगं प्रियैश् चैव संयोगं च तथाप्रियैः ।</strong><br>
<strong>जरया चाभिभवनं व्याधिभिश् चोपपीडनम् ॥ ६.६२ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/062_viprayogam_priyaish.md">
<details><summary><h4>मेधातिथिः ...{Loading}...</h4></summary>
<p><strong>अवेक्षेतेति</strong> क्रियापदसंभवात् द्वितीया । <strong>प्रियाः</strong> पुत्रादयो बान्धवास् तैर् <strong>वियोगो</strong> ऽप्राप्तकाले मृतैः । <strong>अप्रियैः</strong> शत्रुभिः <strong>संयोगः</strong> संग्रामादिभिः<sup id="fnref:21"><a href="#fn:21" class="footnote-ref" role="doc-noteref">21</a></sup> <strong>संयोगः</strong> । <strong>जरया</strong> । चतुर्थे वयस्य् अवस्थाविशेषो जरा, तय्<strong>आभिभवनं</strong> शरीराकारनाशः, अशक्तिः, इन्द्रियवैकल्यम्,<sup id="fnref:22"><a href="#fn:22" class="footnote-ref" role="doc-noteref">22</a></sup> कासश्वासादिव्याधिबाहुल्यम्, सर्वेषाम् अकाम्यता, उपहास्यतेत्यादिभिर्<sup id="fnref:23"><a href="#fn:23" class="footnote-ref" role="doc-noteref">23</a></sup> जराभिभवः । <strong>व्याधिभिः</strong> प्राग् अपि जरस <strong>उपपीडनं</strong> केषांचित् ॥ ६.६२ ॥</p>
<p><em>अथ महती तृष्णा एवंस्थितस्यापि भवति । एवं तर्हि इदम् अप्रतीकारम् अनिच्छतो ऽप्य् उत्पद्यते ।</em></p>
</details>
</div>
<blockquote>
<p><strong>देहाद् उत्क्रमणं चास्मात् पुनर् गर्भे च संभवम् ।</strong><br>
<strong>योनिकोटिसहस्रेषु सृतीश् चास्यान्तरात्मनः ॥ ६.६३ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/063_dehAd_utkramaNam.md">
<details><summary><h4>मेधातिथिः ...{Loading}...</h4></summary>
<p>प्राणानाम् <strong>उत्क्रमणम्</strong> अन्तर्विच्छेदः । दुःसहा च सा पीडा । <strong>गर्भे च संभवः</strong> । तत्र नानाविधं दुखं इन्द्रियाणाम् अनुद्भेदात् तमोरूपता कुक्षिस्थस्य मातृसंबन्धिनाहारेण अतिशीतोष्णेन हीनातिमात्रेण वैद्योक्ता पीडा । <strong>योनिकोटिसहस्रेषु सृतीः</strong> सरणानि प्राप्तास् तिर्यक्प्रेतकृमिकीटपतङ्गश्वाद्याः क्षेत्रज्ञस्य ।</p>
<ul>
<li>
<p><u>ननु</u> च विभुर् अन्तरात्मेष्यते नित्यश् च । तस्य सकलजगद्व्यापिनः कुत उत्क्रमणम्, क्व च योनिसरणम् । संभवोऽपरि गर्भे नित्यस्यानुपपन्नः ।</p>
</li>
<li>
<p><u>उच्यते</u> । अस्ति केषांचिद् दर्शनं यथायम् अन्तःशरीरम् अङ्गुष्ठमात्रः पुरुषस् तिष्ठति, तन्मात्रमनोबुद्ध्यहंकारात्मकः स यावत्संसारम् एति धर्मः, तस्य चोपचितस्य चैतन्यशक्तिर् आविर्भवति । अतस् तदीयधर्मा अन्तरात्मन उपचर्यन्ते । अथ वा तस्य भावार्था ये प्राणादयस् तेषूत्क्रामत्सु समुत्क्रामतीत्य् उच्यते । एवं संभवो ऽपि द्रष्टव्यः ।</p>
</li>
<li>
<p>पुनश् चैतद् द्वादशे वक्ष्यामः । किं बहुना ॥ ६.६३ ॥</p>
</li>
</ul>
</details>
</div>
<blockquote>
<p><strong>अधर्मप्रभवं चैव दुःखयोगं शरीरिणाम् ।</strong><br>
<strong>धर्मार्थप्रभवं चैव सुखसंयोगम् अक्षयम् ॥ ६.६४ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/064_adharma-prabhava~n_chaiva.md">
<details><summary><h4>मेधातिथिः ...{Loading}...</h4></summary>
<p>अधर्मात् प्रभव उत्पत्तिः । <strong>दुःखेन</strong> यो <strong>योगः</strong> पीडानुभवः । धर्म उक्तलक्षणो यः पदार्थः, ततः सुखेनाक्षयेन संयोगः । एतद् अप्य् अवेक्ष्यम् । पारिव्राज्यं च मुख्यो धर्म इत्य् अभिप्रायः ॥ ६.६४ ॥</p>
</details>
</div>
<blockquote>
<p><strong>सूक्ष्मतां चान्ववेक्षेत योगेन परमात्मनः ।</strong><br>
<strong>देहेषु चैवोपपत्तिम् उत्तमेष्व् अधमेषु च ॥ ६.६५ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/065_sUxmatA~n_chA-nvavexeta.md">
<details><summary><h4>मेधातिथिः ...{Loading}...</h4></summary>
<p><strong>योगश्</strong> चित्तवृत्तिस्थैर्यं यथा पतञ्जलिना दर्शितम् (च्ड़्। य्सू १.२) । तेनात्मनः क्षेत्रज्ञस्य <strong>सूक्ष्मताम्</strong> <strong>अन्ववेक्षेत</strong> । शरीरादौ प्राणादौ वा नात्मबुद्धिः कर्तव्या, किं तर्हि योगजेन ज्ञानातिशयेन सर्वेभ्य एतेभ्यो ऽन्तर्बहिस्तत्त्वेभ्यो व्यतिरिक्तो बोद्धव्य इत्य् एवंपरम् एतत् । न तु स्थूलादिविकल्पा आत्मनः सन्ति । यथा <strong>चोत्तमेषु</strong> देवादिशरीरेष्व् अस्योपपत्तिः, शरीराधिष्ठातृतया फलोपभोगः सर्वगतस्यापि सतः, एवम् <strong>अधमेषु</strong> तिर्यक्प्रेतपिशाचादिषु । एकत्वपक्षे परमात्मविभूतय एव क्षेत्रज्ञा इति स्थितिः । अतः परमात्मनो गतीर् अन्ववेक्षेतेत्य् उक्तम् ॥ ६.६५ ॥</p>
</details>
</div>
<blockquote>
<p><strong>भूषितो ऽपि चरेद् धर्मं यत्र तत्राश्रमे रतः ।</strong><br>
<strong>समः सर्वेषु भूतेषु न लिङ्गं धर्मकारणम् ॥ ६.६६ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/066_dUShito.api.md">
<details><summary><h4>मेधातिथिः ...{Loading}...</h4></summary>
<p><strong>भूषितः</strong> कुसुमकटकाद्याभरणैः । <strong>धर्मः</strong> परिव्राजकस्य यद् विहितम् आत्मोपासनादि तद् यत्नतश् चरेत् । यस्मिन्न् आश्रमे यो विहितस् तं चरेत् । न त्रिदण्डादिलिङ्गधारणमात्राद् यतिम् आत्मानं मन्येत । अपि तु <strong>समः सर्वेषु भूतेषु</strong> स्यात् । रागद्वेषलोभान् यत्नतः परिहरेद् इति तात्पर्यम् । न लिङ्गत्यागेन भूषणाभ्यनुज्ञानम् ॥ ६.६६ ॥</p>
</details>
</div>
<blockquote>
<p><strong>फलं कतकवृक्षस्य यद्य् अप्य् अम्बुप्रसादकम् ।</strong><br>
<strong>न नामग्रहणाद् एव तस्य वारि प्रसीदति ॥ ६.६७ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/067_phala~N_katakavRxasya.md">
<details><summary><h4>मेधातिथिः ...{Loading}...</h4></summary>
<p>कलुषितम् उदकं <strong>कतक</strong>वृक्ष<strong>फले</strong> निक्षिप्ते प्रसीदति स्वच्छशुद्धरूपताम् आप्द्यते । किं तु न तस्य फलस्य <strong>नामग्रहणेन</strong> तन् निर्मलीभवति । अपि त्व् अनुष्ठानम् अपेक्षते । एवं लिङ्गधारणं फलनामस्थानीयम् । न तावन्मात्रात् सिद्धिर् यावद् एकारामतोपासनसर्वसमतादिधर्मो नानुष्ठितः । पूर्वशेषार्थवादः ॥ ६.६७ ॥</p>
</details>
</div>
<blockquote>
<p><strong>संरक्षणार्थं जन्तूनां रात्राव् अहनि वा सदा ।</strong><br>
<strong>शरीरस्यात्यये चैव समीक्ष्य वसुधां चरेत् ॥ ६.६८ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/068_saMraxaNArtha~n_jantUnAm.md">
<details><summary><h4>मेधातिथिः ...{Loading}...</h4></summary>
<p>यद् उक्तम् &ldquo;दृष्टिपूतं न्यसेत्&rdquo; (म्ध् ६.४६) इति, तस्य प्रयोजनप्रदर्शनश्लोको ऽयम् । <strong>शरीरस्यात्यये</strong> ऽपि शरीरपीडायाम् अपि सत्यां <strong>रात्राव् अहनि वा</strong> तृणास्तरणे शयनार्थम् आस्तीर्णे ऽपि शरीरनिषङ्गो ऽनवेक्ष्यादृष्ट्वा न<sup id="fnref:24"><a href="#fn:24" class="footnote-ref" role="doc-noteref">24</a></sup> कर्तव्यः । अस्मिन् व्यतिक्रमे प्रायश्चित्तम् । अथ वात्यन्तसूक्ष्माः केचन क्षुद्रजन्तवो ये सर्वे शरीरावयवसंवलनमात्रेणैव नश्यन्ति तदर्थम् इदम् ॥ ६.६८ ॥</p>
</details>
</div>
<blockquote>
<p><strong>अह्ना रात्र्या च याञ् जन्तून् हिनस्त्य् अज्ञानतो यतिः ।</strong><br>
<strong>तेषां स्नात्वा विशुद्ध्यर्थं प्राणायामान् षड् आचरेत् ॥ ६.६९ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/069_ahnA_rAtryA.md">
<details><summary><h4>मेधातिथिः ...{Loading}...</h4></summary>
<p><strong>जन्तून्</strong> क्षुद्रजन्तून् इति द्रष्टव्यम् । तेषां हिंसायां यत् पापं तद्विशुद्ध्यर्थम् इति संबन्धः ॥ ६.६९ ॥</p>
</details>
</div>
<blockquote>
<p><strong>प्राणायामा ब्राह्मणस्य त्रयो ऽपि विधिवत् कृताः ।</strong><br>
<strong>व्याहृतिप्रणवैर् युक्ता विज्ञेयं परमं तपः ॥ ६.७० ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/070_prANAyAmA_brAhmaNasya.md">
<details><summary><h4>मेधातिथिः ...{Loading}...</h4></summary>
<p><strong>ब्राह्मण</strong>शब्देन जातिधर्मताम् आह । न परिव्राजकस्यैव विधिर् अयम् । <strong>त्रयो ऽपि</strong> । त्रिभ्य ऊर्ध्वं फलाधिक्यम्, त्रयस् त्व् अवशं कर्तव्याः । <strong>व्याहृतयः</strong> &ldquo;ॐकारपूर्विकाः&rdquo; (म्ध् २.८१) इत्य् अत्र या उक्ताः । <strong>प्रणव</strong> ॐकारः । तैर् <strong>युक्ताः</strong> । प्राणायामकाल एतद् ध्यातव्यम् । एते त्रिविधाः कुम्भकरेचकपूरकाख्याः । तत्र च मुख्यस्य नासिक्यस्य च वायोर् बहिर् निष्क्रमणनिरोधेन कुम्भकपूरकाख्याः अनुच्छ्वासतो बहिर् नैरन्तर्येण वायोर् उत्सर्गेण रेचको भवति । अवधिर् द्वितीयाध्याये निदर्शितः । यदि वा तपसा पुनर् यावता कालेन न पीडोपजायते ॥ ६.७० ॥</p>
</details>
</div>
<blockquote>
<p><strong>दह्यन्ते ध्मायमानानां धातूनां हि यथा मलाः ।</strong><br>
<strong>तथेन्द्रियानां दह्यन्ते दोषाः प्राणस्य निग्रहात् ॥ ६.७१ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/071_dahyante_dhmAyamAnAnAm.md">
<details><summary><h4>मेधातिथिः ...{Loading}...</h4></summary>
<p><strong>धातवः</strong> सुवर्णादयः, तेषां <strong>ध्मायमानानां</strong> सुवर्णम् एवावशिष्यते । तथ्<strong>एन्द्रियाणां</strong> विषयदर्शने यौ प्रीतिपरितपौ जायेते तयोर् यत् पापं तस्य दाहः प्राणनिरोधात् । प्रीतिपरितापोत्पत्तिर् मुमुक्षोर् निषिद्धा । सा तु शरीरिणः त्यक्तसङ्गस्यापि यादृच्छिकरूपशब्दाद्युपनतौ कयाचिन् मात्रया वस्तुसामर्थ्येन नियतेन्द्रियस्याप्य् उपजायते । अतस् तद्दोषनिवृत्त्यर्थाः प्राणायामाः ॥ ६.७१ ॥</p>
</details>
</div>
<blockquote>
<p><strong>प्राणायामैर् दहेद् दोषान् धारणाभिश् च किल्बिषम् ।</strong><br>
<strong>प्रत्याहारेण संसर्गान् ध्यानेनानीश्वरान् गुणान् ॥ ६.७२ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/072_prANAyamair_dahed.md">
<details><summary><h4>मेधातिथिः ...{Loading}...</h4></summary>
<p><strong>प्राणायामैर्</strong> इत्य् एतत् पूर्वश्लोकेन दर्शितम् ।</p>
<ul>
<li>
<p><u>अपरे</u> त्व् आहुः । <strong>दोषा</strong> रागादयस् तान् <strong>दहेत्</strong> ।</p>
</li>
<li>
<p><u>कथम्</u> प्राणायामैर् दग्धुम् एते शक्यन्ते । युक्तः पापस्य तैर् दाहः । अदृष्टा च तस्योत्पत्तिः शास्त्रलक्षणम्, तथा निवृत्तिर् अपि । रागादयस् तु प्रत्यक्षवेद्याः । तेषां च निवर्त्यनिवर्तकभावः प्रत्यक्षादिवेद्य एव युक्तो भवितुम्, न शास्त्रीयः । यदि शास्त्रम् एवं वदेद् विरमणशीलं निवर्तयेद् इति, किंप्रमाणं भवेत् । तस्माद् रागादिनिमित्तम् अशुभाचरणं दोषशब्देनोच्यते । तस्य कार्यदाहाद् दाहः । स्वरूपतो हि स्वरसत एव कर्मणां क्षणिकत्वान् नाशः । एष एव च दाहः, न त्व् अन्यस्येव भस्मीभावः । एवं च पूर्वश्लोकार्थानुवादः<sup id="fnref:25"><a href="#fn:25" class="footnote-ref" role="doc-noteref">25</a></sup> ।</p>
</li>
</ul>
<ul>
<li>
<p><strong>धारणाभिश् च</strong> ।</p>
</li>
<li>
<p><u>ननु</u> च किल्बिषं पापं दोषश् च तद् एव। तत्रैतावद् वक्तव्यं प्राणायामैर् धारणाभिश् च दोषान् दहेत् । किं किल्बिषम् इत्य् अनेन । किल्बिषम् इति वास्तु, किं दोषग्रहणेन ।</p>
</li>
<li>
<p><u>उच्यते</u> । दोषग्रहणम् अवश्यं कर्तव्यम्, विशिष्टस्य पापस्य प्राणायामैर् दाहो यथा विज्ञायेत, न सर्वस्येति । दोषशब्देन हि रागादय उच्यन्ते । अतस् तन्निमित्त एव पापे उपचारो यथोक्तः ।</p>
</li>
<li>
<p><u>एवं तर्हि</u> तद् एव क्रियताम्, किं किल्बिषम् इत्य् अनेन ।</p>
</li>
<li>
<p><u>पादपूरणार्थम्</u> इत्य् अदोषः । तत्रोत्पन्नस्य पापस्य प्राणायामा दहना उच्यन्ते । धारणास् तु दोषानुत्पत्तिम् एव कुर्वन्ति ।</p>
</li>
<li>
<p><u>काः</u> पुनर् एता धारणाः ।</p>
</li>
<li>
<p><u>शमयमादिभिर्</u> नियमाद् विषयदर्शनाभिलाषेण प्रकृष्यमाणं मनो धार्यते, तत्रैव स्थाने नियम्यते । ताश् च विषयगतदोषभावना &ldquo;अस्थिस्थूणाम्&rdquo; (म्ध् ६.७६) इत्याद्याः । कान्तिलावण्यतारुण्यसंस्थानशौर्यादयः स्त्रीषु दृश्यमाना अभिलाषहेतवः । ते च सविकल्पं प्रत्यक्षग्राह्याः । विकल्पाश् च मनोधाराः । अतो विकल्पान्तरैर् &ldquo;मूत्रपुरीषपूर्णं नम&rdquo; इति तस्मिन् विषयगतदोषभावे, &ldquo;कटककर्पटान्वितं स्त्रीद्रव्यं नाम,&rdquo; &ldquo;अधिकं प्राणिनो यत् प्रत्नतः परिहर्तव्यम् अभिलषन्ति,&rdquo; &ldquo;याप्य् एषा सुखलेशभ्रान्तिः सा क्षणभङ्गिनी, तदासेवनेन घोरा दीर्घकालाश् च यमयातनाः&rdquo; — इत्यादिभिः शक्यन्ते निरोद्धुम् । एतद् एव तत्प्रसंख्यानम् उच्यते । एवं भोजनादिष्व् अपि भावयितव्यम् । &ldquo;यद् एतच् छर्कराघृतपूरहैयङ्गवीनपायसादि, यच् च भैक्षं कदन्नादिभिः समम् एतच् छरीरधारणतया विशेषाभावात् कस्यचित् प्रकृतेर् जिह्वाग्रे क्षणलवमात्रवर्तमानस्य विशेषो यः सविशेषतया प्रतिभासेत, गन्धर्वनगरप्रख्यो ऽयं क्षणिकावभासः&rdquo; इति । एवम् अन्यत्रापि स्पर्शदोषो भावयितव्य इत्य् एवम् उपदिशति ।</p>
</li>
<li>
<p><u>अन्ये</u> त्व् आहुः । कौष्ठ्यस्य वायोर् मुखनासिकासंचारिणः शरीरैकदेशान्तर्हृदयाकाशाद् अभ्यासवशतो धारणं <strong>धारणा</strong> ।</p>
</li>
<li>
<p><u>ननु</u> च प्राणायामेभ्य एतासां साधारणानां को भेदः ।</p>
</li>
<li>
<p><u>बाहुललाटादाव्</u> अपि यथेच्छं व्याहृत्यादिध्यानरहितं धारणा, प्राणायामा रेचनेनाधिक्रियन्त इति विशेषः ।</p>
</li>
<li>
<p><u>अन्ये</u> तु &ldquo;मैत्री मुदिता करुणा उपेक्षा एता धारणा&rdquo; (च्ड़्। य्सू १.३३) इति मन्यन्ते ।</p>
</li>
<li>
<p>मैत्री कृपा मुदोपेक्षा सर्वप्राणिष्व् अवस्थिता ।</p>
</li>
<li>
<p>ब्रह्मलोकं नयन्त्य् आशु ध्यातारं धारणास् त्व् इमाः ॥</p>
</li>
</ul>
<p>तत्र मैत्री द्वेषाभावः, न तु सुहृत्स्नेहः, तस्य बन्धात्मकत्वात् । कृपा करुणा चित्तधर्मः, दुःखितजनदर्शनेन &ldquo;कथम् अयम् अस्माद् दुःखाद् उद्ध्रियेत्&rdquo;<sup id="fnref:26"><a href="#fn:26" class="footnote-ref" role="doc-noteref">26</a></sup> इति समुद्धरणकामना । न त्व् अहिंसानुग्रहयोर् अनारम्भ इत्य् उक्तम् । अत एतद् एवम्<sup id="fnref:27"><a href="#fn:27" class="footnote-ref" role="doc-noteref">27</a></sup> उच्यते, चित्तधर्मो ऽयम् अभ्यसितव्यः । मुदिता शोकव्यावृत्तिर् व्याध्यादिनिमित्ते दुःखे नरकादिभयजे वा, न तु हर्षः, तस्य रागहेतुत्वात् । उपेक्षा विषये, अनुग्राहकेषु उपघाते<sup id="fnref:28"><a href="#fn:28" class="footnote-ref" role="doc-noteref">28</a></sup> च प्रसिद्धैव ।</p>
<ul>
<li>
<p>मनसो वान्तर्हृदयाकाशे ब्रह्मचिन्तापरतया निश्चलता धारणा ।</p>
</li>
<li>
<p><strong>प्रत्याहारेण संसर्गम्</strong> । इन्द्रियाणां विषयैः सह संबन्धस् तत्र प्रवृत्तिः संसर्गः, तन् दहेत् प्रत्याहारः । ततो ऽपसरणम् इन्द्रियाणां प्रतिबन्धकरणं वा । आश्चर्यरूपेण न कटकादौ रूपवत्स्त्रीसंदर्शने वा स्थगयितव्ये चक्षुषी, अन्यत्र वा दृष्टिर् उपनेया । एवं सर्वेन्द्रियेषु । एवं च समाधानं योगिनो ऽप्रतिबद्धं भवति ।</p>
</li>
<li>
<p><strong>ध्यानेनानीश्वरान् गुणान्</strong> । गुणान्त् सत्वरजस्तमांसि । ते चानीश्वराः परतन्त्राः चेतनाधीनमूर्तयः । पुरुषस्यानतस्य सुखादिरहितस्य यो ऽभिमानो &ldquo;अहं सुख्य् अहं दुःखी&rdquo; इति निर्गुणस्य गुणमन्यताभिमानस्य, गुणपुरुषविवेकध्यानेन दग्धव्यः । &ldquo;चिद्रूपः पुरुषो निर्गुणो गुणमयी प्रकृतिः&rdquo; इत्य् एवं गुणपुरुषविवेकः कर्तव्यः ॥ ६.७२ ॥</p>
</li>
</ul>
<p><em>स कथं कर्तव्यः । ध्यानेन किं पुनर् ध्येयम्, अत आह ।</em></p>
</details>
</div>
<blockquote>
<p><strong>उच्चावचेषु भूतेषु दुर्ज्ञेयाम् अकृतात्मभिः ।</strong><br>
<strong>ध्यानयोगेन संपश्येद् गतिम् अस्यान्तरात्मनः ॥ ६.७३ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/073_uchchAvacheShu_bhUteShu.md">
<details><summary><h4>मेधातिथिः ...{Loading}...</h4></summary>
<p><strong>अन्तरात्मा</strong> अन्तर्यामी पुरुषः, तस्य <strong>गतिः</strong> स्वरूपं यथावद् विज्ञेयम् । सुखदुःखाभिमानो न केवलं मनुष्यजन्मनि, किं तर्हि <strong>उच्चावचेषु</strong> नानाविधेषु <strong>भूतेषु</strong> तिर्यक्प्रेतपिशाचादिष्व् अहं ममेति प्रत्ययो ऽविद्याकृतो निवर्त्यः ।</p>
<ul>
<li><u>अथ</u> वा &ldquo;कथम् अयं विभुर् अन्तरिक्षाज् ज्यायान् दिवो ज्यायन् एभ्यो लोकेभ्यः सर्वकामः सर्वरसः सर्वगन्धः सर्वस्पर्शः इदम् अभ्यस्यतो विजिघत्सोर् विपिपासोर् एवंविधे ऽपि सुखे दुःखे शरीरस्य शरीरेष्व् असर्वभोगतया सो ऽहं नाम — अहो कर्मणां माहात्म्यम्, यद् अयं सर्वात्मकः स्वतन्त्रः परतन्त्रीक्रियते कर्मभिः, नैतानि करिष्ये दुष्टस्वामिस्थानीयानि — भृतक इव कर्माणि प्रतिपालयिष्ये&rdquo; । यथा भृतकः कश्चित् स्वामिनं निबन्धेनाराधयितुं प्रविष्टः सन् यं मन्यते &ldquo;यावद् दुराधर्ष इव नो दण्डशीलस् तर्जनापरः परुषभाषी, नैनं भूयः परिचरिष्यामि, यन् मयास्मात् किंचिद् भृत्यादि गृहीतं तद् एवास्य कर्मकरणेन शोधयामि&rdquo; एवं ध्यायन्न् आसीत । &ldquo;कृतानां कर्मणां फलोपभोगेनान्तं यास्यामि, अन्यानि च न करिष्यामि&rdquo; इत्य् एवमादि ध्येयम् । तथा &ldquo;किम् एते क्षेत्रज्ञाः परमात्मनो विभूतय उत स्वतन्त्राः — नैवंपरमात्मनो ऽन्यः<sup id="fnref:29"><a href="#fn:29" class="footnote-ref" role="doc-noteref">29</a></sup> कश्चिद् अस्ति&rdquo; इति वेदान्तनिषेवणादिना निचित्य ध्यातव्यम् ।</li>
</ul>
<ul>
<li>
<p><u>अन्ये</u> पुनर् आहुः । ध्यानं च योगश् च <strong>ध्यानयोगम्</strong> । तेन <strong>अन्तरात्मनः गतिं</strong> <strong>संपश्येन्</strong> निरूप्योप्यासीत गतिं ध्यानेन योगेन च ।</p>
</li>
<li>
<p><u>अथ</u> वा ध्यानार्थो योगः चित्तस्थैर् यं तत् कृत्वा, <strong>आत्मनो गतिं संपश्येद्</strong> उपासनाभिर् अनपायामृतादिगुणविशिष्टं<sup id="fnref:30"><a href="#fn:30" class="footnote-ref" role="doc-noteref">30</a></sup> वेदान्ताभिहितरूपं निष्कल्मषम् अभिमुखीकुर्यात् ।</p>
</li>
</ul>
<ul>
<li>अकृता असंस्कृताः शास्त्रेणात्मानो यैस् तैर् न शक्यं ज्ञातुम् ॥ ६.७३ ॥</li>
</ul>
</details>
</div>
<blockquote>
<p><strong>सम्यग्दर्शनसंपन्नः कर्मभिर् न निबध्यते ।</strong><br>
<strong>दर्शनेन विहीनस् तु संसारं प्रतिपद्यते ॥ ६.७४ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/074_samyagdarshanasampannaH_karmabhir.md">
<details><summary><h4>मेधातिथिः ...{Loading}...</h4></summary>
<p>अनन्तरस्य विधेः फलम् आह । <strong>सम्यग्दर्शनम्</strong> अनन्तरोक्तम् आत्मनो यथार्थज्ञानम्, तेन <strong>संपन्नः</strong> कृतसाक्षात्कारः । <strong>कर्मभिर् न निबध्यते</strong> । <strong>संसारं</strong> नानुवर्तते । कृतानां कर्मणां भोगेन क्षयाद् अन्येषाम् अकरणात् । न पुनर् अनेन केवलात् ज्ञानान् मोक्ष उक्तो भवति । <strong>दर्शनेना</strong>ध्यात्मिकेन वेदान्तोपदिष्टेन यो विरहितः केवलकर्मकारी स<sup id="fnref:31"><a href="#fn:31" class="footnote-ref" role="doc-noteref">31</a></sup> संसारम् एति ॥ ६.७४ ॥</p>
</details>
</div>
<blockquote>
<p><strong>अहिंसयेन्द्रियासङ्गैर् वैदिकैश् चैव कर्मभिः ।</strong><br>
<strong>तपसश् चरणैश् चोग्रैः सादयन्तीह तत् पदम् ॥ ६.७५ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/075_ahiMsayendriyAsangair_vaidikaish.md">
<details><summary><h4>मेधातिथिः ...{Loading}...</h4></summary>
<p>इदं तु ज्ञानकर्मणोः समुच्चयान् मोक्ष इति श्लोकद्वयं ज्ञापकम् । पूर्वेण ज्ञानम् उक्तम् । अनेन कर्माण्य् उच्यन्ते ।</p>
<ul>
<li><u>कानि पुनर्</u> <strong>वैदिकानि कर्माणि</strong> येषां फलं **तत् पदं **प्राप्नोतीत्य् उच्यते । यानि तावत् काम्यानि येषां स्वविधिवाक्ये श्रुतम् एव स्वर्गादि फलम् । तद्व्यतिरेकेण फलान्तरकल्पनायाम् अतिप्रसङ्गः । संकीर्णफलताश्रयणं वानर्थकं स्यात् । तावता च वाक्यार्थस्य समाप्तेर् विध्यनपेक्षिततत्पदप्राप्तिलक्षणफलेन कथं संबन्धः । श्रुतेनैवान्वयिना विध्यर्थसंपन्ने ऽन्यत्<sup id="fnref:32"><a href="#fn:32" class="footnote-ref" role="doc-noteref">32</a></sup> विधिर् नापेक्षते ।</li>
</ul>
<ul>
<li>
<p><u>अत्रोच्यते</u> । अस्त्य् एवात्र वाक्यान्तरम् &ldquo;यज्ञेन तद् आप्नोति&rdquo; इति रहस्याधिकारे । ततश् च संयोगपृथक्त्वात् फलद्वयं युक्तम् । अतश् च सर्वेषाम् एव काम्यानाम् अविच्छिन्नफलयोगिता परमपदप्राप्त्यर्थता च न विरोत्स्यते । तत्र च यागद्वयेन प्रयोगभेदेन स्वर्गापवर्गौ भवतः । न चात्र यज्ञविशेषः श्रुतो येन नित्यानाम् एतत् फलं स्यान् न काम्यानाम् ।</p>
</li>
<li>
<p><u>अथोच्येत</u> । नित्येष्व् अश्रुतत्वात् फलावच्छेदस्याविरोधात् तद्विषयता युक्ता, न काम्येषु । तावतैव यज्ञेनेत्य् अस्य सर्वविषयत्वलाभाद्<sup id="fnref:33"><a href="#fn:33" class="footnote-ref" role="doc-noteref">33</a></sup> इति चेत्,</p>
</li>
</ul>
<ul>
<li>
<p><u>किम् अत्र</u> फलश्रवणेन । कर्तव्यतानिष्ठानि च वैदिकानि वाक्यानि । सा च कर्तव्यतान्तरेण वैदिकं फलपदं यावज्जीवादिपदैर् अवगमितेति । तत्रापि फलसंबन्धो नापेक्षित एव । कल्प्यमानो ऽधिकत्वान् नैकार्थ्यं यायात् । अतो यज्ञेनेति वाक्यम् अप्रतिष्ठमानं विविक्ते विषये सर्वं यज्ञशब्दवाच्यं नित्यं काम्यं च गोचरयति ।</p>
</li>
<li>
<p>न चैतत् फलं काम्यानाम्, अपवर्गकाम इत्य् अश्रुतत्वात् । एतद् अभिप्रायम् एवोक्तम् &ldquo;कामात्मता न प्रशस्ता&rdquo; (म्ध् २.२) इति । महाभारते ऽपि &ldquo;मा कर्मफलहेतुर् भूर् मा ते सङ्गो ऽस्त्व् अकर्मणि&rdquo; (भ्ग् २.४७) इति ।</p>
</li>
<li>
<p>अतश् च भेदग्राहपरिवेष्टितान्तःकरणस्य तृष्णाविद्यावतो ऽनिर्मुक्ताहंकारममकारस्याभिसंहितपरिमितफलप्राप्तिः । इतरस्य त्व् अनभिसंधायफलविशेषचोदितत्वात् कर्तव्यम् इति बुद्ध्या वर्तमानस्यापरिमितनिरतिशयानन्दरूपब्रह्मावाप्तिः ।</p>
</li>
<li>
<p>न चैतच् चोदनीयम्- &ldquo;एकसप्तशतं क्रतवो यावन्तो वा तेषां सर्वेषाम् अनुष्ठानस्याशक्यत्वाद् अनारम्भोपदेशता स्यात्&rdquo; इति । यतो दर्शनसंपत्त्यैवात्रानुष्ठानसंपत्तिः । अत एवोक्तम् &ldquo;सम्यग्दर्शनसंपन्नः&rdquo; (म्ध् ६.७४) इति । सर्वे च क्रतवो दर्शनसंपादनीयाः । तथा चोक्तम् &ldquo;ज्ञानेनैवापरे विप्रा यजन्ते&rdquo; (म्ध् ४.२४) इति ।</p>
</li>
<li>
<p><u>अथ वा</u> यांल् लोकान् एतीत्य् अवच्छेदनिर्देशः, स्वर्गकामः पुत्रकाम इति । अतीतानादिभेदग्रहवासितान्तरात्मानो दृष्टफललोभेनासत्येनैव प्रधाने पुरुषार्थे प्रवर्तन्ते । यथा बालः पुष्ट्यर्थे औषधे<sup id="fnref:34"><a href="#fn:34" class="footnote-ref" role="doc-noteref">34</a></sup> &ldquo;शिखा ते वर्धिष्यते&rdquo; इत्य् असत्ययैव शिखावृद्ध्या प्रवर्त्त्यत इति केचित् ।</p>
</li>
</ul>
<ul>
<li>
<p><u>अपरं</u> मतम् । नित्यान्य् अत्र कर्माण्य् अभिप्रेतानि । तान्य् अक्रियमाणानि प्रत्यवायहेतुतया प्रतिबन्धकानि । अतस् तैर् अनुष्ठीयमानैर् असति प्रतिबन्धे उक्तं <strong>वैदिकैश् चैव कर्मभिर्</strong> इति । यद्य् अपि तानि न मोक्षार्थतया चोदितानि ।</p>
</li>
<li>
<p><strong>उग्रैर्</strong> अत्यन्तं शरीरतापहेतुभिः । <strong>तस्य</strong> ब्रह्मणः । <strong>पदं</strong> स्थानं ब्रह्मलोकम् । <strong>साधयन्ति</strong> स्वीकुर्वन्ति ।</p>
</li>
<li>
<p><u>अथ वा</u> तदीयपदं यादृशस् तस्याधिकारः, सर्वेश्वरत्वं स्वातन्त्र्यं तद्रूपप्राप्तिर् इति यावत् ॥ ६.७५ ॥</p>
</li>
</ul>
</details>
</div>
<blockquote>
<p><strong>अस्थिस्थूणं स्नायुयुतं मांसशोणितलेपनम् ।</strong><br>
<strong>चर्मावनद्धं दुर्गन्धि पूर्णं मूत्रपुरीषयोः ॥ ६.७६ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/076_asthi-sthUNaM_snAyuyutam.md">
<details><summary><h4>मेधातिथिः ...{Loading}...</h4></summary>
<p>वैराग्यजननम् एतत् । तिष्ठन्तु तावत् कृमिकीटपतङ्गादिशरीराणि जलौकोभूमिस्वेदजादीनाम्<sup id="fnref:35"><a href="#fn:35" class="footnote-ref" role="doc-noteref">35</a></sup> । यद्<sup id="fnref:36"><a href="#fn:36" class="footnote-ref" role="doc-noteref">36</a></sup> इदं मानुषशरीरं स्पृहणीयत्वेनाभिप्रेतम्, यत् पाताशङ्किनो नित्यभीता मनुष्यास् तन् मूत्रपुरीषकुटीगृहकम् इव । तद् इदानीं कुटीगृहकेन निरूपयति । <strong>अस्थीनि स्थूणा</strong> इव । तैर् अवष्टब्धम् । <strong>स्नायुना</strong> बद्धम् । <strong>मांसशोणिताभ्याम्</strong> उपरि दिग्ध<strong>लेपनम्</strong> । उपरि देह<strong>चर्मणा</strong> <strong>अवनद्धम्</strong> । अथ वा तत उपरि<sup id="fnref:37"><a href="#fn:37" class="footnote-ref" role="doc-noteref">37</a></sup> आच्छादितम् । <strong>पूर्णं मूत्रपुरीषयोः</strong> । ओदनस्य पूर्ण इतिवत् षष्ठी ॥ ६.७६ ॥</p>
</details>
</div>
<blockquote>
<p><strong>जराशोकसमाविष्टं रोगायतनम् आतुरम् ।</strong><br>
<strong>रजस्वलम् अनित्यं च भूतावासम् इमं त्यजेत् ॥ ६.७७ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/077_jarA-shokasamAviShTaM_rogAyatanam.md">
<details><summary><h4>मेधातिथिः ...{Loading}...</h4></summary>
<p><strong>जरा</strong> च चरमे वयसि शरीरापचयहेतुर् अवस्थाविशेषः । <strong>आतुरं</strong> नित्यगृहीतं रोगैः । <strong>रजस्वलं</strong> स्पृहयालु<sup id="fnref:38"><a href="#fn:38" class="footnote-ref" role="doc-noteref">38</a></sup> सर्वपदार्थेषु, तदसम्पत्यां च महद्दुःखं सर्वस्मिन् सोढे अप्रतीकारम् अनिवर्त्यम् । अत एतद् अवेक्ष्य<sup id="fnref:39"><a href="#fn:39" class="footnote-ref" role="doc-noteref">39</a></sup> त्यजेद् इदं शरीरम् । <strong>भूतानां</strong> भूविकाराणां मेदोमज्जाश्लेष्ममूत्रशुक्रशोणितानाम् अयं <strong>वासस्</strong> ते ह्य् अत्र वसन्ति नात्मनो ऽयं वासः सर्वगतत्वात् तस्य । अतस् तृष्णा<sup id="fnref:40"><a href="#fn:40" class="footnote-ref" role="doc-noteref">40</a></sup> शरीरे न<sup id="fnref:41"><a href="#fn:41" class="footnote-ref" role="doc-noteref">41</a></sup> कर्तव्या ॥ ६.७७ ॥</p>
</details>
</div>
<blockquote>
<p><strong>नदीकूलं यथा वृक्षो वृक्षं वा शकुनिर् यथा ।</strong><br>
<strong>तथा त्यजन्न् इमं देहं कृच्छ्राद् ग्राहाद् विमुच्यते ॥ ६.७८ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/078_nadIkUlaM_yathA.md">
<details><summary><h4>मेधातिथिः ...{Loading}...</h4></summary>
<p>यस् तावद् अयं कुटीरूपको देहस् तस्य दृष्टान्ते <strong>नदीकूलं वृक्ष</strong> इति । न स्वेच्छयाग्निप्रेवेशादिना त्यक्तव्यः, किं तु तृष्णा तत्र न कर्तव्या । अनुद्दिष्टपूर्व आपातस् तदा भविष्यति कर्मक्षयात्, वृक्षस्येव कूलस्थस्य । यद् उक्तम्<sup id="fnref:42"><a href="#fn:42" class="footnote-ref" role="doc-noteref">42</a></sup> &ldquo;नाभिनन्देत मरणम्&rdquo; (म्ध् ६.४५) इति । यस् तु लब्धज्योतिर् वशीकृतप्राणसंचारो मोहविकारनिगृहीतमनास् तेन पूर्वम् उत्क्रमणं कर्तव्यम् । <strong>यथा शकुनिर् वृक्षं</strong> त्यजति । ग्राह इव <strong>ग्राहः</strong>, दुःखहेतुत्वसाम्यात् । तद् आह <strong>कृच्छ्रात्</strong> प्राप्तिपूर्वकस्यापि यावच्छरीरं वस्तुसामर्थ्याद् भवत्य् एव कृच्छ्रम्<sup id="fnref:43"><a href="#fn:43" class="footnote-ref" role="doc-noteref">43</a></sup> । पूर्वविप्रतिपत्ताव् एतद् उच्यते ॥ ६.७८ ॥</p>
</details>
</div>
<blockquote>
<p><strong>प्रियेषु स्वेषु सुकृतम् अप्रियेषु च दुष्कृतम् ।</strong><br>
<strong>विसृज्य ध्यानयोगेन ब्रह्माभ्येति सनातनम् ॥ ६.७९ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/079_priyeShu_sveShu.md">
<details><summary><h4>मेधातिथिः ...{Loading}...</h4></summary>
<p>प्रीतिपरितापकृतश् चित्तसंक्षोभो हर्षशोकादिलक्षणो ऽनेनोपायेन परिहर्तव्यः । यत् किंचित् प्रियं करोति तन् मम सुकृतस्य विशेष्यते तस्येदं फलम्, नैष कर्ता मम स्नेहबुद्ध्या प्रियम्, न चायं मे शात्रवं शक्नोति कर्तुं दुष्कृतं पीडाकरम्&quot; इत्य् एवं विमृश्य <strong>ध्यानयोगेन</strong> चित्ते भावयेत् । अतो ऽस्य न प्रियकारिणि रागो नाप्रियकारिणि द्वेषो जायते । एवं कुर्वाणः <strong>सनातनं</strong> शाश्वतं <strong>ब्रह्माभ्येति</strong> अभिमुखं प्राप्नोति । अचिरादिपथेन न व्यवधीयते । शाश्वतग्रहणाद् अनावृत्तिः प्रतीयते ॥ ६.७९ ॥</p>
</details>
</div>
<blockquote>
<p><strong>यदा भावेन भवति सर्वभावेषु निःस्पृहः ।</strong><br>
<strong>तदा सुखम् अवाप्नोति प्रेत्य चेह च शाश्वतम् ॥ ६.८० ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/080_yadA_bhAvena.md">
<details><summary><h4>मेधातिथिः ...{Loading}...</h4></summary>
<p>चित्तधर्मोपदेशो ऽयम् । न स्पृहा कार्याभिप्रेतवस् तूपादानपरिहारेण निस्पृहत्वम्, अपि तु तत्कारणत्यागेन । <strong>भावश्</strong> चित्तधर्मो वात्मनो वाभिलाषलक्षणः । <strong>सर्वभावेषु</strong> । पदार्थवचनो द्वितीयो भावशब्दः । सर्वग्रहणेनावश्यकर्तव्येष्व् अपि पानभोजनादिषु शरीरस्थितिहेतुष्व् अभिष्वङ्गो निषिध्यते, न पुनर् इच्छा । सा ह्य् अस्य भाविनी वस्तुसामर्थ्यजा बुभुक्षा पिपासा च । भिन्ना चेच्छा स्पृहातः । रागानुबन्धिनी दैन्यनिमित्ता स्पृहा । इच्छा तु भोजनादौ भुक्तपीताहारपरिणामसमनन्तरं स्वयं उपजायते ॥ ६.८० ॥</p>
</details>
</div>
<blockquote>
<p><strong>अनेन विधिना सर्वांस् त्यक्त्वा सङ्गाञ्</strong>[^४४]** छनैः शनैः ।**<br>
<strong>सर्वद्वन्द्वविनिर्मुक्तो ब्रह्मण्य् एवावतिष्ठते ॥ ६.८१ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/081_anena_vidhinA.md">
<details><summary><h4>मेधातिथिः ...{Loading}...</h4></summary>
<p><strong>सङ्गांस् त्यक्त्वा सर्वान्</strong> । गवाश्वहस्तिहिरण्यदासभार्याक्षेत्रायतनादिषु ममेदम् इति बुद्धिः <strong>सङ्गः</strong> । तत्त्यागाद् एकारामतायाः परिग्रहणेन च । एनं प्रथमम् उपाश्रित्यैनं प्राधान्येन, ततो ऽनेन विधिना पूर्वोक्तेन क्रियाकलापेन बाह्याध्यात्मिकेनानुष्ठितेन <strong>ब्रह्मणि</strong> चिद्रूपे <strong>ऽवतिष्ठते</strong> । न कर्माणि बध्नन्ति । <strong>सर्वद्वन्द्वैः</strong> शुभासुभकर्मार्थैः सुखदुःखैर् <strong>विनिर्मुक्तो</strong> भवति ॥ ६.८१ ॥</p>
</details>
</div>
<blockquote>
<p><strong>ध्यानिकं सर्वम् एवैतद् यद् एतद् अभिशब्दितम् ।</strong><br>
<strong>न ह्य् अनध्यात्मवित् कश्चित् क्रियाफलम् उपाश्नुते ॥ ६.८२ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/082_dhyAnikaM_sarvam.md">
<details><summary><h4>मेधातिथिः ...{Loading}...</h4></summary>
<p>ध्याने सति भवति <strong>ध्यानिकम्</strong> । ध्याने क्रियमाणे लभ्यते । किं तत् । यद् एतद् अनन्तरम् <strong>अभिशब्दितम्</strong> उक्तम् आभिमुख्येन, न तात्पर्येण प्रतिपादितम् । सुकृतदुष्कृतयोस् तयोः प्रियाप्रियहेतुत्वन्यासः । पुरुषस्य यद् अप्रियकर्तृत्वं तज् ज्वरस्येव पीडाहेतुत्वम् अग्नेर् इव दुरुपसर्पणदग्धृत्वम् । यथा नाग्निदग्धो ऽग्निं द्वेष्टि एवं पुरुषम् अप्य् अप्रियकारिणं मन्येत, न प्रतिषेद्धा स्यात् ।एतच् च ध्याने सति एकाग्रे चित्ते भवति । सर्वकालम् एतद् धृदयेनाभ्यसितव्यम् । यथा सुखदुःखे इमे कर्मणः फलम् । न राजा सुखस्य ग्रामादेर् दता, अपि तु मदीयायासेन प्रथमोपसर्पणलाभः । पूर्वकृतं पुण्यं कर्म दातृ, न राजा । एवं दण्डो नोद्वेजयिता, कर्माणि माम् उद्वेजयन्ति, न राजा, नापि शक्तो ऽन्यः कश्चित् । एतत् सर्वदा ध्यातव्यं चिन्तयितव्यम् । यद् अपि संसारवैराग्यजननायोक्तम् &ldquo;अस्थिस्थूणम्&rdquo; (म्ध् ६.७६) इत्यादि तद् अपि नित्यं भावनीयम् ।</p>
<ul>
<li><strong>न ह्य् अनध्यात्मवित्</strong> ।</li>
</ul>
<p>(१)	<u>अध्यत्मं</u> चित्तम् अत्रोच्यते । <strong>यद् एतद् अभिशब्दितं</strong> न वेत्ति न निश्चिनोति नाभ्यासेन भावयति । स <strong>न क्रियाफलम् उपाश्नुते</strong><sup id="fnref:44"><a href="#fn:44" class="footnote-ref" role="doc-noteref">44</a></sup> । परिव्राजकस्य या बैक्षचर्या क्रिया ग्रामैकरात्रवासादिश् च, न तत्फलं मोक्षाख्यं लभते । यावद् अस्थिस्थूणादिभावनया भावेनैव निरभिलाषता सर्वत्र नोत्पन्ना, यावच् च कर्मसु फलन्यासेन रागद्वेषप्रहाणं न कृतम् इत्य् अर्थः । तच् च नित्यं यदा एवं चित्तं पुज्यते तदा भवति, नाकस्माद् इति ।</p>
<p>(२)	<u>अथ वा</u> &ldquo;ब्रह्मन्य् एवावतिष्ठते&rdquo; (म्ध् ६.८१) इति एतस्य <strong>यद् एतद् अभिशब्दितम्</strong> इति परामर्शः । ब्रह्मण्य् अवस्थानं <strong>ध्यानिकम्,</strong> न तु क्रियानुष्ठानमात्रलभ्यम् । किं तद् ध्येयम् इत्य् अत आह- <strong>न ह्य्</strong> <strong>अनध्यात्मविद्</strong> इति । आत्मानम् अधिकृत्य यो ग्रन्थो वेदान्तादिः सो ऽध्यात्मम्, न वेद । अथ वात्मन्य् अधि यो निर्वृत्तस् तद् <strong>अध्यात्मम्,</strong> यथायम् आत्मा देहेन्द्रियमनोबुद्धिप्राणादिव्यतिरिक्तः नेषां नाशे नश्यति, कर्ता कर्मणां भोक्ता तत्फलानाम्, भेदग्राहाकृष्टस्य सर्वम् एतद् भवति । यदा त्व् अयम् अपहतपाप्मा न दोषैर् न कार्यैः स्पृश्यते, एकत्वाद् एष एव सर्वम् इदम्, न ततो ऽन्यद् व्यतिरिक्तम् अस्ति । प्रभासमात्रं पृथक्त्वम् । हरिसवर्णसोदकादिका उपनिषदो यो न वेद, ध्यानेनैकाग्रया संततया मत्या न दार्ढ्यम् उत्पादयति, स न यथोक्तं क्रियाफलं लभते । अत आत्मा वेदान्ताभिहितस्वरूपो नित्यम् आहारविहारकालं वर्जयित्वा ध्येय इति श्लोकार्थः ।</p>
<p>(३)	<u>अथ वा</u> यद्य् अपि प्रव्रज्याधिकारस् तथापि गृहस्थस्यापि क्रियाफलग्रहेण निर्देशः, यदि क्रियाप्रधानः । अत एतद् उक्तं भवति । यद्य् अप्य् अग्निहोत्रादीनि कर्माणि कुर्वते गृहस्थाः, रहस्यविद्याविदश् च न भवन्ति, या विद्याः कर्मसूपविष्टा उद्गीथा &ldquo;अथ वा यावती उद्गीथम् अन्वयन्ते&rdquo; इत्यादिना तेन निपुणाः कर्मकाण्डज्ञा अपि, न ततः परिपूर्णफलं चिरकालभावि लभन्ते । एषो ऽर्थो वजसनेयके छान्दोग्ये च श्रुतिद्वये निदर्शितः । &ldquo;यो वा एतद् अक्षरं गार्ग्य् अविदित्वा यजते जुहोति तपस् तप्यते बहून्य् अपि वर्षसहस्रान्य् अन्तवद् एव तद् भवति&rdquo; (बाउ ३.८.१०) इति, तथा &ldquo;यद् एव विद्यया करोति श्रद्धया उपनिषदा तद् एव वीर्यवत्तरं भवति&rdquo; (छु १.१.१०) छन्दोग्योक्तम्<sup id="fnref:45"><a href="#fn:45" class="footnote-ref" role="doc-noteref">45</a></sup> । यस् तु यथोक्ताम् अध्यात्मोपदिष्टां विद्यां विदित्वा करोति तस्यैव फलातिशयः । उक्तं च &ldquo;तद् य इत्थं विदुर् य इमे ऽरण्ये श्रद्धा तप इत्य् उपासते&rdquo; (छु ५.१०.१) इति । यम् &ldquo;अभिसंभवति&rdquo; (छु ५.१०.१) इत्यादिविजानतां कर्मकारिणाम् अर्चिरादिमार्गेण ब्रह्मलोकप्राप्तिम् एषां श्रुतिर् आह ॥ ६.८२ ॥</p>
<p><em>एवम् आत्मज्ञानार्थं ध्येये विहिते वेदजपो न प्राप्तः तत्साधनतयातस् तं विधत्ते ।</em></p>
</details>
</div>
<blockquote>
<p><strong>अधियज्ञं ब्रह्म जपेद् आधिदैविकम् एव च ।</strong><br>
<strong>आध्यात्मिकं च सततं वेदान्ताभिहितं च यत् ॥ ६.८३ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/083_adhiyajnam_brahma.md">
<details><summary><h4>मेधातिथिः ...{Loading}...</h4></summary>
<p>जपमात्रम् अस्याभ्यनुज्ञायते, न पुनर् गृहस्थादिवद् अभ्यासार्थम् अध्ययनम् । यज्ञेष्व् अधि <strong>अधियज्ञं</strong> विधायकं<sup id="fnref:46"><a href="#fn:46" class="footnote-ref" role="doc-noteref">46</a></sup> ब्राह्मणम् । <strong>आधिदैविकम्</strong> अधिदैवं<sup id="fnref:47"><a href="#fn:47" class="footnote-ref" role="doc-noteref">47</a></sup> भवं देवताप्रकाशकमन्त्राः । तेषाम् एव विशेष <strong>आध्यात्मिकम्</strong> इति । &ldquo;अहं मनुर् अभवम्<sup id="fnref:48"><a href="#fn:48" class="footnote-ref" role="doc-noteref">48</a></sup> अहं रुद्रेभिः&rdquo; (र्व् ४.२६.१) इत्यादि । <strong>वेदान्त</strong> इति यद् अभिहितं तद् अपि कर्मज्ञानसमुच्चयं ब्रह्मत्वाय दर्शयति ॥ ६.८३ ॥</p>
</details>
</div>
<blockquote>
<p><strong>इदं शरणम् अज्ञानाम् इदम् एव विजानताम् ।</strong><br>
<strong>इदम् अन्विच्छतां स्वर्गम् इदम् आनन्त्यम् इच्छताम् ॥ ६.८४ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/084_idaM_sharaNam.md">
<details><summary><h4>मेधातिथिः ...{Loading}...</h4></summary>
<p><strong>इदम्</strong> इति वेदाख्यं ब्रह्माचष्टे । सो ऽपि ब्रह्मैव । तथा चोक्तम् ।</p>
<ul>
<li>
<p>द्वे ब्रह्मणी वेदितव्ये शब्दब्रह्म परं च यत् ।</p>
</li>
<li>
<p>शब्दब्रह्मणि निष्णातः परं ब्रह्माधिगच्छति ॥ इति । (मैतु ६.२२)</p>
</li>
</ul>
<p>अध्ययनं विज्ञानम्, तदर्थानुष्ठानेन निष्णातता । पूर्वस्य विधेर् अयम् अर्थवादः । <strong>अज्ञानाम्</strong> अतदर्थविदां जपादिष्व् अधिकारेण । तथा च भगवता व्यासेन सिद्धिर् जापकानां दर्शिता । अथ वा अज्ञा अनात्मज्ञाः शास्त्रानवगतात्मतत्वा<sup id="fnref:49"><a href="#fn:49" class="footnote-ref" role="doc-noteref">49</a></sup> अपि तदुपासनापरा अलब्धचित्तस्थैर्यास् तेषां वेदः शरणम् । जपेन कर्मानुष्ठानेन तावत्या च विद्यया । नरकेषु कीटपतङ्गादियोनिषु चानुपपत्तेः ।</p>
<ul>
<li><strong>इदम् एव विजानताम्</strong> । कथं पुनर् विदुषां शरणम् अत आह । <strong>इदम् अन्विच्छतां स्वर्गम्</strong> । एतावद् एते कर्मकाण्डज्ञा आत्मन्य् अलब्धमनःप्रतिष्ट्ःआ वा, तेषां कर्मानुष्ठानात् स्वर्गादिफलं लभ्यते । इतरे त्यक्तसङ्गाः प्रक्षीणरागादिदोषा ज्ञानात्मतत्त्वोपासनापरास्<sup id="fnref:50"><a href="#fn:50" class="footnote-ref" role="doc-noteref">50</a></sup> तेषाम् आनन्त्यम् अपुनरावृत्तिर् इति । सर्वेषां वेद एव शरणम्, नान्यः पन्था अस्तीत्य् अर्थः ॥ ६.८४ ॥</li>
</ul>
</details>
</div>
<blockquote>
<p><strong>अनेन क्रमयोगेन परिव्रजति यो द्विजः ।</strong><br>
<strong>स विधूयेह पाप्मानं परं ब्रह्माधिगच्छति ॥ ६.८५ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/085_anena_kramayogena.md">
<details><summary><h4>मेधातिथिः ...{Loading}...</h4></summary>
<p><strong>क्रमेण योगो</strong> ऽनुष्ठानम् । आत्मज्ञानकर्मणोः समुच्चये यः क्रम उक्तः, तेन ऋणापाकरणं कृत्वेत्य् अर्थः । <strong>विधूय पाप्मानम्</strong> अश्व इव रोमरजांसि, तथैवात्मविद्यया । यथोक्तम् &ldquo;यथा पुष्करपलाश आपो न श्लिष्यन्त्य् एवम् एतद्विदि पापं कर्म न श्लिष्यति&rdquo; (छु ४.१४.३) इति । <strong>परं ब्रह्माधिगच्छति</strong> । तद्रूपः संपद्यते निवृत्तभेदग्रह इति विद्याश्रमफलविधिः ॥ ६.८५ ॥</p>
</details>
</div>
<blockquote>
<p><strong>एष धर्मो ऽनुशिष्टो वो यतीनां नियतात्मनाम् ।</strong><br>
<strong>वेदसंन्यासिकानां तु कर्मयोगं निबोधत ॥ ६.८६ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/086_eSha_dharmo.md">
<details><summary><h4>मेधातिथिः ...{Loading}...</h4></summary>
<p>वेदस्य संन्यासः त्यागः, स एषाम् अस्तीति <strong>वेदसंन्यासिकाः</strong> । वेदशब्देन यागहोमादेः कर्मणस् त्याग उच्यते, न पुनर् जपत्यागः । आत्मचिन्तनं तु विहितम् एव । केवलं धनसाध्याः शरीरक्लेशसाध्याश् च तीर्थयात्रादय उपवासादयश् च निषिध्यन्ते । यानि त्व् आत्मैकसाधनसाध्यानि संध्याजपादिकर्माणि<sup id="fnref:51"><a href="#fn:51" class="footnote-ref" role="doc-noteref">51</a></sup> तेषाम् अनिषेधः । तद् एतत् स्वस्थान एव दर्शयिष्यामः । आद्येनार्धेन प्रव्रज्याश्रमोपसंहारः । उत्तरेण वेदसंन्यासिकस्य कर्मोपदेशप्रतिज्ञा ॥ ६.८६ ॥</p>
</details>
</div>
<blockquote>
<p><strong>ब्रह्मचारी गृहस्थश् च वानप्रस्थो यतिस् तथा ।</strong><br>
<strong>एते गृहस्थप्रभवाश् चत्वारः पृथग् आश्रमाः ॥ ६.८७ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/087_brahmachArI_gRhasthash.md">
<details><summary><h4>मेधातिथिः ...{Loading}...</h4></summary>
<blockquote>
<p><strong>सर्वे ऽपि क्रमशस् त्व् एते यथाशास्त्रं निषेविताः ।</strong></p></blockquote>
</details>
</div>
<blockquote>
<p><strong>यथोक्तकारिणं विप्रं नयन्ति परमां गतिम् ॥ ६.८८ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/088_sarve.api.md">
<details><summary><h4>मेधातिथिः ...{Loading}...</h4></summary>
<u>ननु च</u> संन्यासिककर्माणि वक्ष्यामीति प्रतिज्ञयाश्रमानुक्रमणम् अप्रकृतम् । 
<ul>
<li>
<p><u>केचिद्</u> आहुर् न संन्यास आश्रमान्तरम् अत्रैवान्तर्भावो ऽस्येति दर्शयितुम् । स च कस्मिन् । गृहस्थे ऽन्तर्भावितः । गृहे हि वासस् तस्य ।</p>
</li>
<li>
<p><u>अन्यैस् तु</u> प्रव्रज्यायाम्, सङ्गत्यागसामान्यात् । अतो<sup id="fnref:52"><a href="#fn:52" class="footnote-ref" role="doc-noteref">52</a></sup> नास्यान्तर्भावे प्रयोजनं पुरुषधर्मैर् यतिधर्मैश् च न यागादाव् अधिकरिष्यति, वैशेषिकैश् च स्वशब्दविधानात् । अनाश्रमित्वात्, &ldquo;संवत्सरम् अनाश्रमी&rdquo; इति प्रायश्चित्तप्रसङ्गाद् इति चेत्, वचनेनैवास्या व्यवस्थाया विदितत्वात् कुतः प्रायश्चित्तप्राप्तिः ।</p>
</li>
</ul>
<p>तस्माद् गृहस्थादितुल्यतया संन्यासिकं प्रशंसितुम् आश्रमान्तरसंकीर्तनम् । तच् च समुच्चयं द्रढयितुम् । गृहस्थानाम् अवस्थितिर् एषाम् इत्य् अर्थः । <strong>गृहस्थः प्रभवः</strong> स्थितिहेतुर् एषाम् इति विग्रहः ॥ ६.८७–८८ ॥</p>
</details>
</div>
<blockquote>
<p><strong>सर्वेषाम् अपि चैतेषां वेदश्रुतिविधानतः ।</strong><br>
<strong>गृहस्थ उच्यते श्रेष्ठः स त्रीन् एतान् बिभर्ति हि ॥ ६.८९ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/089_sarveShAm_api.md">
<details><summary><h4>मेधातिथिः ...{Loading}...</h4></summary>
<u>इदम् अयुक्तं</u> वर्तते । वेदशास्त्रश्रुत्या गार्हस्थस्य विधानं प्रतिज्ञायते, इतरेषां च भर्तव्यत्वम् । गार्हस्थस्य प्रत्यक्षश्रुतिविधानेनैवाश्रमान्तराणां सद्भावः । संनिहिततपःस्मृतिभ्यो बलीयसी श्रुतिः । अथोच्येत- नैवायम् अभिसंबन्धः क्रियते वेदश्रुत्याविधानाद् इति । अयम्[^५४] अभिसंबन्धः[^५५] । सत्य् अपि चैतस्मिन्[^५६] विधाने[^५७] गृहस्थस्य श्रैष्ठ्यं तद्भरणनिमित्तं **स त्रीन् एतान्** इत्य् अनेन प्रतिपाद्यते, तत्र वक्तव्यं कथम्, आस्रमान्तराणां श्रुतत्वात् — श्रौतत्वे च स्पष्टेयं स्मृतिर् विरुध्यते- "प्रत्यक्षविधानाद् गार्हस्थ्यस्य" (ग्ध् ३.३६) इत्यादिना । न च[^५८] संबन्धान्तरसंभवः । <u>अथोच्येत</u> "गृही भूत्वा वनी भवेत् वनी भूत्वा प्रव्रजेत्" (जाबु ४) इति जाबालश्रुतिम् अपेक्ष्य सर्वान्य् एव श्रुतानीति स्मृतिविरोधस् तावद् अपरिहृत एव । किं च नैषा श्रुतिर् विधात्री । न ह्य् एतत् श्रुतम्- "एवं वने वा विहर्तव्यम् इमानि वनस्थेनैव कर्माणि कर्तव्यानीमानि प्रव्रजितेन" इति, यथादानात् प्रभृत्य् आ चरमेष्टि[^५९] सर्वं गृहस्थकर्म प्रत्यक्षम् उक्तं[^६०] नैवम् आश्रमान्तराणाम्[^६१] । केवलं नाममात्रं श्रूयते "गृही भूत्वा" इत्यादि । तस्मात् पूर्वापरविरुद्धं गार्हस्थ्यमूलम्[^६२] आश्रमाणाम् इवोपदिश्यते[^६३] ।
<ul>
<li><u>अत्रोच्यते</u> । सत्यम् आधानात् प्रभृति गृहकर्माणि प्रत्यक्षश्रुतानि कृतदारपरिग्रहस्य । तत्र विवाहे प्रयुक्तिनिरूपनात् किं कर्म श्रुतिभिः प्रयुज्यते । अग्निहोत्रादिभिः स्वाहाधिकारः<sup id="fnref:53"><a href="#fn:53" class="footnote-ref" role="doc-noteref">53</a></sup> श्रुतेः, अथापत्योत्पत्तिविधिना, उत दृष्टेन पुरुषार्थेन ।</li>
</ul>
<ul>
<li>
<p><u>ननु</u> रागः स्त्रीमात्रं प्रयुङ्क्ते न विवाहम् । येन विना यन् न निष्पद्यते तत् तस्य प्रयोजकम् इति न्यायः । रागिणां च स्त्रीमात्रेण गृह्यकर्मनिर्वृत्तिः । किम् इति विवाहम् अपेक्षेरन् ।</p>
</li>
<li>
<p><u>सत्यम्</u> । यदि वचनान्तरे स्त्रीमात्रे<sup id="fnref:54"><a href="#fn:54" class="footnote-ref" role="doc-noteref">54</a></sup> गमनं निषिद्धं स्यात् । समाने ऽपि सर्वत्र वेदाधिगमे शास्त्रतो गम्यागम्यविवेकः । अतश् च धीरप्रकृतीनां न विवाहम् अन्तरेण स्वार्थसंपत्तिर् इति युक्तैव वेदस्य प्रयोजकाशंका ।</p>
</li>
</ul>
<ul>
<li><u>यद्य्</u> एवं सर्वस्य न प्रयोजकानि सन्ति<sup id="fnref:55"><a href="#fn:55" class="footnote-ref" role="doc-noteref">55</a></sup> । सर्वेषां तस्मिन् सत्य् अर्थनिवृत्तौ किं तेन निरूपितेन । यो ऽस्ति विवाहप्रयोजकः सो ऽस्तु । आश्रमान्तराणि प्रत्यक्षविधाने गार्हस्थस्य कथम् उपपद्यन्त इत्य् एतदधिकृता<sup id="fnref:56"><a href="#fn:56" class="footnote-ref" role="doc-noteref">56</a></sup> विवाहप्रयुक्तिचिन्ता<sup id="fnref:57"><a href="#fn:57" class="footnote-ref" role="doc-noteref">57</a></sup> तु केनांशेन संगच्छते ।</li>
</ul>
<ul>
<li>
<p><u>उच्यते</u> । यावद् उक्तं सर्वेषाम् अर्थसिद्धिर् इति ।</p>
</li>
<li>
<p><u>सत्यम्</u> । एकेन प्रयुक्ताव् अन्यस्य प्रसङ्गाद् उपकारसिद्धौ न पृथक्प्रयोक्तृत्वकल्पना । यथा व्रीहयः पुरुषार्थेन जीवनेन प्रयुक्ताः कर्मसु विनियुज्यन्ते । न कर्मणि धनार्जनं प्रयुज्यते । यथा वा विद्या सत्य् अप्य् वैदस्यानधिकारे<sup id="fnref:58"><a href="#fn:58" class="footnote-ref" role="doc-noteref">58</a></sup> न प्रयुज्यते, स्वाध्यायविधिनैव तत्सिद्धेः । एवम् इह कामतः प्रवृत्तिसिद्धेर् न कर्मश्रुतयः प्रयोक्तव्याः । तेनाकृतविवाहम् अपि कृत्यकर्मविधय उपपत्स्यन्ते ।</p>
</li>
</ul>
<ul>
<li>
<p>अतश् च यो ब्रह्मचर्य एव कथंचित् परिपक्वकषायः स न विवक्षते । ततः स द्वितीयत्वाभावान् नाधिकरिष्यते । अतश् च श्रौतेष्व् अनधिकारात् तादृशस्याश्रमान्तरतापत्स्येत ।</p>
</li>
<li>
<p><u>अन्ये</u> मन्यन्ते । नायं धनतुल्यो विवाहः । यथा धनेन विना जीवनम् अनुपपन्नम् इति, स वै जीवेद् धनतः, एवं न स्त्रियम् अन्तरेण जीवनाभाव इत्य् अत एव न दृष्टं नियमिनः प्रयोजनं संभवतीति धर्माधिकारार्थो ऽपि प्रयुक्तो विवाहः । अवश्यं चैतद् एवं विज्ञेयम् अधिकारोत्पत्त्यर्थे यत्नः कर्तव्य इति । इतरथा हि कृतोत्सर्गस्याशुचित्वाद् अधिकारापनये जननादि शुद्धकालावस्थे च संपादयतो न नित्यकर्मातिक्रमः स्यात् । ततश् च केनार्थेन मृतादिशुद्धौ क्लेशम् आदध्यात् । तद् अपि विहितम् एवेति चेत्, एवं तावन्मात्रस्यातिक्रमो न पुनर् विधिसहस्रस्य ।</p>
</li>
<li>
<p><u>अथोच्येत</u> कस्य पुनर् विधेर् अयं व्यापारो यदधिकृतत्वसंपत्त्यर्थम् अधिकृतः स्याम् इति पुरुषेण यत्नः कर्तव्य इत्य् उपदिशति । एतावद् अग्निहोत्रादिविधयस् ते यस्याम्नायस् तद्विषयां कर्त्व्यतां गमयन्ति, न त्व् अग्नीनाम् उत्पत्तिं प्रजुञ्जते । अग्नयो ऽपि काम्येषु लिप्सया प्रवर्तमानेन तदधिकारसिद्ध्यर्थम् अधीयते । तथा हि तेषु जातेष्व् आहिताग्नित्वे यावज्जीवश्रुतयः । भार्यावतश् चाधाने ऽधिकारः । यथैवाधिकारिणम् आत्मानं कर्तुम् अग्नीन् आधत्ते, एवं भार्याम् अप्य् उपयच्छते । अतो न कस्यचिद् विधेर् अर्थो विहितो यदि नाग्निहोत्रादिष्व् अधिकारो जनयितव्यः । न च विवाहविधिर् एव स्वार्थकर्तव्यताम् अवगमयति, नित्याग्निहोत्रादिश्रुतिवत् संस्कारकर्मत्वाद् अधिकारश्रवणभावाच् च ।</p>
</li>
<li>
<p><u>अत्र पूर्वे</u> वदन्ति । ऋणत्रयापाकरणश्रुतिर् अस्ति &ldquo;जायमानो वै<sup id="fnref:59"><a href="#fn:59" class="footnote-ref" role="doc-noteref">59</a></sup> ब्राह्मणस् त्रिभिर् ऋणवा जायते&rdquo; (त्स् ६.३.१०.५) इत्यादि । एषा श्रुतिर् जातमात्रनिबन्धना । न चात्र जन्म द्वितीयम् उपनयनाख्यम् अभिप्रेतम्, प्राक् ततस् तिर्यक्समानधर्मत्वात् ।<sup id="fnref:60"><a href="#fn:60" class="footnote-ref" role="doc-noteref">60</a></sup> जन्मनि सति यावता कालेनाधिकारावगमो भवति तद् एव ऋणश्रुत्या परिगृह्यते । ततश् च विदुषः सतः सत्य् अधिकारे यः कन्यां याचमानो न प्राप्नुयाद् यावत् सर्वतः पलितस् तस्य वानप्रस्थादाव् अधिकारः । स ह्य् एतन् निश्चिनोति — यौवन एव कन्या सर्वथा याचते,<sup> </sup><sup id="fnref:61"><a href="#fn:61" class="footnote-ref" role="doc-noteref">61</a></sup> कथयन्त्य् अन्ये — कृष्णकेशस्यैवाधानं श्रुतम्, भार्यामरणं वर्जयित्वा न सर्वतः पलितेनाधातव्यम् इति श्रुत्यर्थं व्याचक्षते ।</p>
</li>
</ul>
<ul>
<li>कर्मसंबन्धाद् गृहस्थः श्रेष्ठः । अत आश्रमस्यैव श्रैष्ठ्यम् उक्तं भवति । <strong>त्रीन् एतान्</strong> इति । इदम् अपरं श्रैष्ठ्यकारणं यद् अन्येषाम् आश्रमाणां भरणम् । तद् उक्तम् &ldquo;ज्ञानेनान्नेन च&rdquo; (म्ध् ३.६८) इति ॥ ६.८९ ॥</li>
</ul>
<p><em>एष एवार्थो दृष्टान्तेन दृढीक्रियते ।</em></p>
</details>
</div>
<blockquote>
<p><strong>यथा नदीनदाः सर्वे सागरे यान्ति संस्थितिम् ।</strong><br>
<strong>तथैवाश्रमिणः सर्वे गृहस्थे यान्ति संस्थितिम् ॥ ६.९० ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/090_yathA_nadI-nadAH.md">
<details><summary><h4>मेधातिथिः ...{Loading}...</h4></summary>
<p><strong>नद्यो</strong> गङ्गादयः । भिद्यादयो <strong>नदाः</strong> । केनचिद् आदारसंनिवेशभेदेन रसभेदेन च नदीनदयोर् निर्देशभेदः । एकत्वविधानं तु रूढ्या । लिङ्गभेदो<sup id="fnref:62"><a href="#fn:62" class="footnote-ref" role="doc-noteref">62</a></sup> भार्यादारशब्दवत् । <strong>संस्थितिर्</strong> आश्रयः । समुद्रो यथा सर्वजलाश्रय एवं गृहस्थः सर्वधर्मान् अधिकृतवान् ॥ ६.९० ॥</p>
</details>
</div>
<blockquote>
<p><strong>चतुर्भिर् अपि चैवैतैर् नित्यम् आश्रमिभिर् द्विजैः ।</strong><br>
<strong>दशलक्षणको धर्मः सेवितव्यः प्रयत्नतः ॥ ६.९१ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/091_chaturbhir_api.md">
<details><summary><h4>मेधातिथिः ...{Loading}...</h4></summary>
<p>वक्ष्यमाणोपन्यासार्थः श्लोकः । <strong>दशलक्षणानि</strong> <strong>यस्य्</strong>एति बहुव्रीहिः । <strong>लक्षणं</strong> स्वरूपम् । <strong>सेवितव्यः</strong> सर्वकालम् अनुष्ठेयः । उक्तानाम् अप्य् एतेषां प्रधानत्वाय पुनर्वचनम् । ज्ञानकर्मसमुच्चयपक्षश् चानेन पुनर्वचनेन दृढीकृतः ॥ ६.९१ ॥</p>
</details>
</div>
<blockquote>
<p><strong>धृतिः क्षमा दमो ऽस्तेयं शौचम् इन्द्रियनिग्रहः ।</strong><br>
<strong>धीर् विद्या सत्यम् अक्रोधो दशकं धर्मलक्षणम् ॥ ६.९२ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/092_dhRtiH_xamA.md">
<details><summary><h4>मेधातिथिः ...{Loading}...</h4></summary>
<p><strong>धृत्या</strong>दय आत्मगुणाः । तत्र <strong>धृतिर्</strong> नाम धनादिसंक्षये सत्वाश्रयः । यदि क्षीणं ततः किं । शक्यम् अर्जयितुम् इति । एवम् इष्टवियोगादौ संसारगतिर् इयम् ईदृशीति प्रचलतश् चित्तस्य यथापूर्वम् अवस्थापनम् । <strong>क्षमा</strong> अपराधमर्षणम् । कस्मिंश्चिद् अपराद्धरि प्रत्युद्वेजनानारम्भः । <strong>दमः</strong> अनौद्धत्यं विद्यामदादित्यागः । <strong>अस्तेयं</strong> प्रसिद्धम् । <strong>शौचम्</strong> आहारादिशुद्धिः । <strong>इन्द्रियसंयम</strong> अप्रतिषिद्धेष्व् विषयेष्व् अप्रसङ्गः । <strong>धीः</strong> सम्यग्ज्ञानं प्रतिपक्षसंशयादिनिराकरणम् । <strong>विद्या</strong>त्मज्ञानम् । कर्माध्यात्मज्ञानभेदेन धीविद्ययोर् भेदः । एतत् पौनरुक्त्यतया<sup id="fnref:63"><a href="#fn:63" class="footnote-ref" role="doc-noteref">63</a></sup> धीविद्येति पठन्ति । तन् न सम्यक्, भेदस्य दर्शितत्वात् । अन्यत् प्रसिद्धम् । <strong>अक्रोधः</strong> उत्पत्स्यमानस्यानुत्पत्तिः । <strong>क्षमा</strong> कृते ऽप्य् अपकारे ऽपकारानारम्भः ॥ ६.९२ ॥</p>
</details>
</div>
<blockquote>
<p><strong>दश लक्षणानि धर्मस्य ये विप्राः समधीयते ।</strong><br>
<strong>अधीत्य चानुवर्तन्ते ते यान्ति परमां गतिम् ॥ ६.९३ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/093_dasha_laxaNAni.md">
<details><summary><h4>मेधातिथिः ...{Loading}...</h4></summary>
<p>पूर्वस्य विधेः फलकथनम् । अध्ययनात् फलश्रुतिर् अनुष्ठानश्रुत्यर्था ॥ ६.९३ ॥</p>
</details>
</div>
<blockquote>
<p><strong>दशलक्षणकं धर्मम् अनुतिष्ठन् समाहितः ।</strong><br>
<strong>वेदान्तं विधिवच् छ्रुत्वा संन्यसेद् अनृणो द्विजः ॥ ६.९४ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/094_dasha-laxaNakan_dharmam.md">
<details><summary><h4>मेधातिथिः ...{Loading}...</h4></summary>
<p><strong>संन्यसेद् अनृणः</strong> । यदा ऋणत्रयम् अपाकीर्णं तदा संन्यास इत्य् एवमर्थम् एतत् । समानकाले प्रव्रज्यायां नाधिक्रियते । एवं संन्यासे ऽपि । <strong>वेदान्तान् विधिवत्</strong> । अविदितवेदान्तार्थस्य नास्ति संन्यासः । यद्य् अपि स्वाध्यायविध्यनुष्ठानाक्षिप्तं कर्म विधिशास्त्रवद् वेदान्तज्ञानम् अपि, स्वाध्यायशब्दवाच्यत्वाविशेषात्, तथापि वेदान्तानां पुनर् उपन्यासो वेशेषार्थः । तत्परेण भवितव्यम् ।</p>
<ul>
<li>
<p>अथ <strong>संन्यसेद्</strong> इति कः शास्त्रार्थः । को ऽयं संन्यासो नाम ।</p>
</li>
<li>
<p>ममेदम् इति परिग्रहत्यागः ।</p>
</li>
<li>
<p><u>ननु</u> &ldquo;वेदसंन्यासिकाः&rdquo; (म्ध् ६.८६) इत्य् उक्तम् । तत्रेदं प्रतीयते- वेदस्य वेदार्थस्य वा संन्यासः, न च वैदिककर्मसिद्ध्यर्था ये प्रतिग्रहादयस् तेषां संन्यासः ।</p>
</li>
<li>
<p>&ldquo;इदम् आनन्त्यम् इच्छताम्&rdquo; (म्ध् ६.८४) इत्य् अध्ययनस्य ज्ञानप्राधान्ये ऽपि विहितत्वात् । अग्निहोत्रादीनां तु द्रव्यसाध्यत्वाद् असति ममकारे त्याग एव । स चायं धर्मापादको मृतभार्यस्य परनिष्ठस्य वा कृतसंप्रतिविधानस्य । वाजसनेयके हि पठ्यते &ldquo;यदा प्रैष्यन् मन्यते ऽथ पुत्रम् आह&rdquo; (बाउ १.५.१७) इत्यादि । अग्निसमारोपणं च तदा विहितम् अजीर्णस्य च &ldquo;जरया ह वा एतस्मान् मुच्यते इत्य् आमनन्ति&rdquo; । यानि चाद्रव्यसाध्यानि संध्योपासनादीनि नित्याग्निहोत्रादीनि तेषाम् अनिषेधात् तत्र आ अन्त्याद् उच्छ्वासाद् अधिकारः ॥ ६.९४ ॥</p>
</li>
</ul>
</details>
</div>
<blockquote>
<p><strong>संन्यस्य सर्वकर्माणि कर्मदोषान् अपानुदन् ।</strong><br>
<strong>नियतो वेदम् अभ्यस्य पुत्रैश्वर्ये सुखं वसेत् ॥ ६.९५ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/095_sannyasya_sarvakarmANi.md">
<details><summary><h4>मेधातिथिः ...{Loading}...</h4></summary>
<p><strong>वेदम् अभ्यसेति</strong> वेदस्यात्यागम् आह । दर्शितम् एतत् । <strong>अभ्यस्यन्न्</strong> इति शतृप्रत्ययान्तपाठो वा । <strong>पुत्रैश्वर्ये सुखं वसेत्</strong> । पुत्रग्रहणम् उतपन्नस्य पुत्रस्य । अन्यो ऽपि यस् तत्स्थानः पौरादिस् तत्रापि युक्तो गृहान्तरन्यास इत्य् आहुः ॥ ६.९५ ॥</p>
</details>
</div>
<blockquote>
<p><strong>एवं संन्यस्य कर्माणि स्वकार्यपरमो ऽस्पृहः ।</strong><br>
<strong>संयासेनापहत्यैनः प्राप्नोति परमां गतिम् ॥ ६.९६ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/096_evaM_sannyasya.md">
<details><summary><h4>मेधातिथिः ...{Loading}...</h4></summary>
<p><strong>स्वकार्यम्</strong> आत्मोपासनं <strong>परमं</strong> प्रधानम् अस्येति <strong>स्वकार्यपरमः</strong> । <strong>अस्पृहः</strong> मनसापि स्पृहा न क्वचित् कर्तव्या ॥ ६.९६ ॥</p>
</details>
</div>
<blockquote>
<p><strong>एष वो ऽभिहितो धर्मो ब्राह्मणस्य चतुर्विधः ।</strong><br>
<strong>पुण्यो ऽक्ष्यफलः प्रेत्य राज्ञां धर्मं निबोधत ॥ ६.९७ ॥</strong></p></blockquote>
<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/06/097_eSha_vo.md">
<details><summary><h4>मेधातिथिः ...{Loading}...</h4></summary>
<p><strong>चतुर्विधो</strong> <strong>धर्मश्</strong> चातुराश्रम्यम् । <strong>ब्राह्मणस्य</strong> सर्वम् एतद् विहितम् ।</p>
<ul>
<li><u>ननु</u> च &ldquo;एवं गृहाश्रमे स्थित्वा विधिवत् स्नातको द्विजः&rdquo; (म्ध् ६.१) इति द्विजग्रहणम् उपक्रमे श्रुतम् । तस्य चानुपजातविरोधित्वात् त्रैवर्णिकार्थिता निश्चिता । अतश् चेदं <strong>ब्राह्मण</strong>ग्रहणं त्रैवर्णिकप्रदर्शनार्थम् एव युक्तम् । यद्य् एकवाक्यतोपक्रमोपसंहार्योर् न स्यात् तदा नैवं स्यात्<sup id="fnref:64"><a href="#fn:64" class="footnote-ref" role="doc-noteref">64</a></sup> । एकवाक्यत्वे तु बलवद् उपक्रमार्थः शक्यः प्रतिपत्तुम् ।</li>
</ul>
<ul>
<li>
<p>कृत्स्नवाक्यपर्यालोचनया यो ऽर्थः स निश्चीयते । अतो द्विजग्रहणं ब्राह्मणपरतयोपसंहर्तव्यम् । अस्ति ब्राह्मणस्य द्विजातित्वम्, न तु सर्वेषु द्विजातिषु ब्राह्मण्यम् । अत्रापि द्विजशब्दार्थे संभवति नन्वयिनि लक्षणा न्याय्या । तथा च महाभारते शूद्रस्यापि त्रय आश्रमाः श्रूयन्ते- &ldquo;शुश्रूषाकृतकृत्यस्य&rdquo; इति उपक्रम्य &ldquo;आश्रमा विहिताः सर्वे वर्जयित्वा निरामिषम्&rdquo; (म्भ् १२.६३.१२–१३) । पारिव्राज्यम् इत्य् आर्थः । नैवं तस्यायम् अर्थः, सर्व आश्रमास् तु न कर्तव्याः । किं तर्हि, शुश्रूषयापत्योत्पादनेन च सर्वाश्रमफलं लभते । द्विजातीन् शुश्रूषमाणो गार्हस्थ्येन सर्वाश्रमफलं लभते, परिव्राजकफलं मोक्षं वर्जयित्वा ।</p>
</li>
<li>
<p>अतो ब्राह्मणधर्म एव चातुराश्रम्यम् इति सिद्धम् ॥ ६.९७ ॥</p>
</li>
</ul>
<p><strong>इति मानवे धर्मशास्त्रे भृगुप्रोक्तायां संहितायां</strong></p>
<p><strong>षष्ठो ऽध्यायः ॥</strong></p>
<p><strong>इति भट्टवीरस्वामिसूनोर् भट्टमेधातिथिकृतौ</strong></p>
<p><strong>मनुभाष्ये षष्ठो ऽध्यायः ॥</strong></p>
</details>
</div>
<div class="footnotes" role="doc-endnotes">
<hr>
<ol>
<li id="fn:1">
<p>M G 1st ed.: kanyāyāṃ putrasyāpi&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>G 1st ed.: ca&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>M G omit: na&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>M G: bahiḥ kapāṭakaṃ&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>M G: nirvṛttir&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>This is the reading in all editions. It may be a mistake for caṃkramet.&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>M G: evāvakāśāśrayaḥ&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>M G: saṃtapya vaneṣv ādyaiḥ&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>M G 1st ed.: pitṛlokavāso; G 2nd ed.: pitṛlokavāso kāmo&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>M G: -otpattīs&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>M G 1st ed.: na&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>M G 1st ed. omit: yaḥ&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>M G: ye&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>M G 1st ed.: nāvaśyā&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>M G 1st ed.: tatra&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>M G 1st ed. omit: upahṛteṣu&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>M G 1st ed.: &lsquo;saṃkusuko&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>M G: gṛhā-&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>M G: mūlaphalamulodakādibhir&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>M G: -kleśāṃs tu&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>M G: śatrusaṃgrahagamanādibhiḥ&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>M G: -vaikalya-&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>M G: -ādir&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>M G 1st ed. omit: na&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>M G: pūrvaślokārtho &rsquo;nuvādaḥ&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>M G 1st ed.: uddhriyeta&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:27">
<p>M G: evedam&#160;<a href="#fnref:27" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:28">
<p>M G: upaghāte&#160;<a href="#fnref:28" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:29">
<p>M G 1st ed.: naivaṃparavānyaḥ&#160;<a href="#fnref:29" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:30">
<p>M G: anapāvṛtādiguṇaviśiṣṭaṃ&#160;<a href="#fnref:30" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:31">
<p>M G omit: sa&#160;<a href="#fnref:31" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:32">
<p>M G 1st ed.: vidhyarthasaṃpannena; G 2nd ed: vidhyarthasaṃpatter anyat&#160;<a href="#fnref:32" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:33">
<p>M G: sarvaviṣayatvālābhād&#160;<a href="#fnref:33" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:34">
<p>M G: auṣadhena&#160;<a href="#fnref:34" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:35">
<p>M G 1st ed.: jalaukobhūmisūtakān&#160;<a href="#fnref:35" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:36">
<p>M G 1st ed.: nānyad&#160;<a href="#fnref:36" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:37">
<p>M G 1st ed.: tata upari atha vā&#160;<a href="#fnref:37" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:38">
<p>M G: spṛhayāluḥ&#160;<a href="#fnref:38" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:39">
<p>M G 1st ed.: avekṣyam&#160;<a href="#fnref:39" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:40">
<p>M G 1st ed.: tṛptatā&#160;<a href="#fnref:40" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:41">
<p>M G 1st ed.: śarīreṇa&#160;<a href="#fnref:41" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:42">
<p>M G 1st ed.: na pratyuktam&#160;<a href="#fnref:42" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:43">
<p>M G 1st ed.: kṛcchra-&#160;<a href="#fnref:43" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:44">
<p>M G 1st ed.: annakriyārthaṃ daleṣu parituṣṭaḥ&#160;<a href="#fnref:44" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:45">
<p>Reading chandogyoktam is conjectura; it is omitted by J, and M G read: chandogyokta&#160;<a href="#fnref:45" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:46">
<p>M G 1st ed.: vidhāya karma&#160;<a href="#fnref:46" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:47">
<p>M G: adhidaiva-&#160;<a href="#fnref:47" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:48">
<p>M G 1st ed. add: ahaṃ bhavam&#160;<a href="#fnref:48" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:49">
<p>M G 1st ed.: śāstrād avagatātmatatvānavagatātmatatvā; G 2nd ed.: śāstrād anavagatātmatatvā&#160;<a href="#fnref:49" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:50">
<p>M G 1st ed.: prekṣaṇīyarāgādidoṣajñā ātma-; G 2nd ed.: prekṣaṇīyarāgādidoṣāṃ jñānātma-&#160;<a href="#fnref:50" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:51">
<p>M G: -japādikakarmāṇi&#160;<a href="#fnref:51" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:52">
<p>M G 1st ed.: yato&#160;<a href="#fnref:52" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:53">
<p>M G 1st ed.: svāhākāraḥ; G 2nd ed.: svāhākāra-&#160;<a href="#fnref:53" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:54">
<p>M G 1st ed.: strīmātra-&#160;<a href="#fnref:54" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:55">
<p>M G: santu&#160;<a href="#fnref:55" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:56">
<p>M G 1st ed.: adhikṛtaṃ&#160;<a href="#fnref:56" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:57">
<p>M G 1st ed.: vivāhaprayuktiṃ vinā&#160;<a href="#fnref:57" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:58">
<p>M G 1st ed.: api veda-&#160;<a href="#fnref:58" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:59">
<p>J omits: vai&#160;<a href="#fnref:59" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:60">
<p>M G 1st ed. add: ādhāne&#160;<a href="#fnref:60" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:61">
<p>M G 1st ed.: yauvane vā yā kanyā sarvataram idānīṃ yācate&#160;<a href="#fnref:61" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:62">
<p>M G: liṅgabhede&#160;<a href="#fnref:62" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:63">
<p>M G 1st ed.: paunaruktatayā&#160;<a href="#fnref:63" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:64">
<p>M G omit: tadā naivaṃ syāt&#160;<a href="#fnref:64" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-dharmaH_smRtiH_manuH_medhAtithiH_06_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/smRtiH/manuH/medhAtithiH/06/">०६ </a>
            <a data-toggle="collapse" href="#section-tree-item-body-dharmaH_smRtiH_manuH_medhAtithiH_06_md" role="button" aria-expanded="false" aria-controls="section-tree-item-body-dharmaH_smRtiH_manuH_medhAtithiH_06_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_smRtiH_manuH_medhAtithiH_06_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०६</li>
            
            <li>unicode_script: devanagari</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
