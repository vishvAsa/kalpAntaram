+++
title = "०७"
unicode_script = "devanagari"

+++


**अथ सप्तमो ऽध्यायः**

> **राजधर्मान् प्रवक्ष्यामि यथावृत्तो भवेन् नृपः ।**  
> **संभवश् च यथा तस्य सिद्धिश् च परमा यथा  ॥ ७.१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/001_rAjadharmAn_pravaxyAmi.md">
<details><summary><h4>मेधातिथिः ...{Loading}...</h4></summary>


**धर्म**शब्दः कर्तव्यतावचन इत्य् उक्तम् । यद् राज्ञा कर्तव्यं तद् इदानीम् उच्यत इति प्रतिज्ञा । कर्तव्यं च दृष्टार्थं षाड्गुण्यादि, अदृष्टार्थम् अग्निहोत्रादि । तत्रेह प्राधान्येन दृष्टार्थम् उपदिश्यते । तत्रैव च राजधर्मप्रसिद्धिः । 

**राज**शब्दस् तु नेह क्षत्रियजातिवचनः, किं तर्ह्य् अभिषेकाधिपत्यादिगुणयोगिनि पुरुषे वर्तते । अत एवाह- **यथावृत्तो भवेन् नृपः** । नृपग्रहणेन जनपदैश्वर्यवतो ऽधिकारम् आह । प्रमाणान्तरमूला ह्य् अत्र धर्मा उच्यन्ते, न सर्वे वेदमूलाः । अन्यमूलत्वे च यद् अत्र धर्मशास्त्राविरुद्धं तद् उच्यते । तथा च कात्यायनः-

अर्थशास्त्रोक्तम् उत्सृज्य धर्मशास्त्रोक्तम् आव्रजेत् ॥ इति ।


**यथावृत्तः** यद् वृत्तं यत् प्रकारं वास्येति च बहुव्रीहिः । अन्यपदार्थो राजा । यथार्थप्राधान्ये ऽव्ययीभावः स्यात् । **वृत्तं** परिपालनार्थो व्यापारो ऽदृष्टार्थश् च । **संभवश् च** उत्पत्तिः । स उक्तो "राजानम् असृजत् प्रभुः" (म्ध् ७.३) इत्यादिना । **परमा** प्रकृष्टा सिद्धिर् विजिगीषोर् ऐकाधिपत्यम् । राजवृत्तस्य फलप्रतिज्ञेयम् ॥ ७.१ ॥
</details>
</div>


> **ब्राह्मं प्राप्तेन संस्कारं क्षत्रियेण यथाविधि ।**  
> **सर्वस्यास्य यथान्यायं कर्तव्यं परिरक्षणम्  ॥ ७.२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/002_brAhmam_prAptena.md">
<details><summary><h4>मेधातिथिः ...{Loading}...</h4></summary>


ब्रह्म वेदः । तत्र श्रुतः[^१] संस्कारो **ब्राह्मः** । स वेदाध्ययनजन्यो ग्रहणवतो ऽर्थलक्षणो वेदस्य, स्वाध्यायविधिर्[^२] निर्वर्त्य इत्य् अर्थः । उपनयनं तु ब्रह्मग्रहणार्थत्वाद् **ब्राह्मम्** इति युक्तम् । तथा च वक्ष्यति- "त्रैविद्येभ्यस् त्रयीं विद्याम्" (म्ध् ७.४३) इति । इतरथा विदितवेदितोपदेशः स्यात् । गर्भादानादि स्मृतिशास्त्राद् अष्टाचत्वारिंशसंस्कारम् । **क्षत्रियेणेति** । एतेन क्षत्रिय एव राज्याधिकारीति सूचितम् । क्षत्रियाभावे तदतिदेसो ऽपि ग्राह्यः । अन्यथा प्रजालोपः स्याद् इति भावः । **सर्वस्य** करदस्य दीनानाथदेश् च । **अस्येति** स्वविषयवासिनां यथास्वं जनपदपुरनिर्देशः । **यथान्यायं** । न्यायः शास्त्रं धर्मशास्त्ररूपम्, नार्थशास्त्रम् औशनसादिप्रणीतम्, तम् अनतिक्रम्य । **परिरक्षणं** परिपालनम् । अपायपरिहारः, दुर्बलानां बलवद्भिर् अनभिभवः, शास्त्रमर्यादानतिक्रमश् च । दुःखत्राणं **परिरक्षा** । शास्त्रातिक्रमे चादृष्टं दुःखम् । अतस् तदनतिक्रमे राजभयेन रक्षिता भवन्ति । राजदण्डे दुःखम् इति चेन् महतो नरकादिदुःखाद् राजदण्डनम् अल्पीयः । **कर्तव्यम्** इति विधिः । अधिकारश् चाष्टमे निरूपितः ॥ ७.२ ॥


[^२]:
     M G: svādhyāyavidhi-


[^१]:
     M G: tatkṛtaḥ
</details>
</div>


> **अराजके हि लोके ऽस्मिन् सर्वतो विद्रुते भयात् ।**  
> **रक्षार्थम् अस्य सर्वस्य राजानम् असृजत् प्रभुः  ॥ ७.३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/003_arAjake_hi.md">
<details><summary><h4>मेधातिथिः ...{Loading}...</h4></summary>


**विद्रुते** पीडिते ऽप्रतिष्ठिते वा । **प्रभुः** प्रजापतिः । स्तुतिर् इयम् ॥ ७.३ ॥
</details>
</div>


> **इन्द्रानिलयमार्काणाम् अग्नेश् च वरुणस्य च ।**  
> **चन्द्रवित्तेशयोश् चैव मात्रा निर्हृत्य शाश्वतीः  ॥ ७.४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/004_indrAnila-yamArkANAm_agnesh.md">
<details><summary><h4>मेधातिथिः ...{Loading}...</h4></summary>


**अनिलो** वायुः । **वित्तेशो** धनपतिर् वैश्रवणः । **मात्रा** अवयवाः । **शाश्वतीः** सारभूताः । **निर्हृत्य** निष्कृष्य ॥ ७.४ ॥
</details>
</div>


> **यस्माद् एषां सुरेन्द्राणां मात्राभ्यो निर्मितो नृपः ।**  
> **तस्माद् अभिभवत्य् एष सर्वभूतानि तेजसा  ॥ ७.५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/005_yasmAd_eShAm.md">
<details><summary><h4>मेधातिथिः ...{Loading}...</h4></summary>


**एषाम्** इन्द्रादीनां सुरश्रेष्ठानां **मात्राभिस्** तेज्ॐशैर् **निर्मितस्** **तस्माद्** धेतोर् **अभिभवति** दुर्निरीक्ष्यमुखो भवति । **तेजसा** हेतुना । निष्कृष्य **निर्मित** उत्पादितः यतः कृषिर् उत्पादने[^३] धातुर् वर्तते । तेनापायावधित्वान् **मात्राभ्य** इति पञ्चमी तृतीया वा पठितव्या ॥ ७.५ ॥


[^३]:
     DK (4: 810) suggests: nirmitaḥ niṣkṛṣya utpāditaḥ yataḥ niṣkṛṣyotpādane
</details>
</div>


> **तपत्य् आदित्यवच् चैष चक्षूंषि च मनांसि च ।**  
> **न चैनं भुवि शक्नोति कश्चिद् अप्य् अभिवीक्षितुम्  ॥ ७.६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/006_tapaty_Adityavach.md">
<details><summary><h4>मेधातिथिः ...{Loading}...</h4></summary>


**तपति** तपतीव । संमुखो ऽशक्यदर्शनत्वाद् एवम् उच्यते । तद् आह- **न चैनं भुवि शक्नोति** । ब्राह्मणा जात्युत्कृष्टा[^४] ब्रह्मवर्चस्विनो ऽपि **नैनम्** **अभि**मुखं **वीक्षितुं** शक्नुवन्ति । तद् उक्तम् "तम् उपर्य् आसीनम् अधस्ताद् उपासीरन्" (ग्ध् ११.७) ॥ ७.६ ॥


[^४]:
     M G J: brāhmaṇajātyutkṛṣṭā
</details>
</div>


> **सो ऽग्निर् भवति वायुश् च सो ऽर्कः सोमः स धर्मराट् ।**  
> **स कुबेरः स वरुणः स चेन्द्रः स्वप्रभावतः  ॥ ७.७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/007_so.agnir.md">
<details><summary><h4>मेधातिथिः ...{Loading}...</h4></summary>


**अग्न्या**दिदेवतानां मात्राशयत्वात्[^५] तच्छक्तियोगितयैवम् उच्यते । **प्रभावः** अलौकिकी या शक्तिः ॥ ७.७ ॥


[^५]:
     DK: mātrāśrayatvāt
</details>
</div>


> **बालो ऽपि नावमन्तव्यो मनुष्य इति भूमिपः ।**  
> **महती देवता ह्य् एषा नररूपेण तिष्ठति  ॥ ७.८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/008_bAlo.api.md">
<details><summary><h4>मेधातिथिः ...{Loading}...</h4></summary>


**मनुष्यो** ऽयम् **इत्य्** एवं **बालो ऽपि** **भूमिपो** राजा **नावमन्तव्यः** । किं तर्हि, **महती** काचिद् **एषा** **देवता** एतेन मानुषेण **रूपेण** स्थितेति । अतो ऽदृष्टेनापि दोषेण राजन्य् अवज्ञा न युज्येत ॥ ७.८ ॥
</details>
</div>


> **एकम् एव दहत्य् अग्निर् नरं दुरुपसर्पिणम् ।**  
> **कुलं दहति राजाग्निः सपशुद्रव्यसंचयम्  ॥ ७.९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/009_ekam_eva.md">
<details><summary><h4>मेधातिथिः ...{Loading}...</h4></summary>


अस्य विधेर् अर्थवादश्लोका एते । राजधर्मो ऽपि सन् सर्वपुरुषार्थो ऽयम् । यो[^६] ऽग्निं हस्तादिना स्पृशति, समिद्धस्याप्य् अन्तिकवर्ती[^७] भवति, स **दुरुपसर्पी** नरः[^८] प्रमादस्खलितो दह्यते । राजा तु क्रुद्धः सपुत्रधनदारबान्धवं दहति । **कुलं** ये केचिद् ज्ञातयः स्वजनाश् च । तान् अप्य् अपराधसंबन्धात् पशुभिर् धनसंचयैश् च सह नाशयति ॥ ७.९ ॥


[^८]:
     M G: durupasarpinaraḥ


[^७]:
     M G: antiko


[^६]:
     M G: prāyo
</details>
</div>


> **कार्यं सो ऽवेक्ष्य शक्तिं च देशकालौ च तत्त्वतः ।**  
> **कुरुते धर्मसिद्ध्यर्थं विश्वरूपं पुनः पुनः  ॥ ७.१० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/010_kAryaM_so.md">
<details><summary><h4>मेधातिथिः ...{Loading}...</h4></summary>


नैतन् मन्तव्यं बन्धुर् मे राजा सुहृद् वेति । 

- कस्य राज भवेन् मित्रं कानि मित्राणी राजनि ।

प्रयोजनापेक्षया च शत्रौ मित्रवद् आचरन्ति मित्रे शत्रुवत् । तथाशक्ताः कंचिद् अपराधं क्षमन्ते, **शक्तिं** प्राप्योन्मूलयन्ति । एवं **देशकालाव्** अपि । अतो **धर्मसिद्ध्यर्थं** कार्यसिद्ध्यर्थं **विश्वरूपं** कुरुते । क्षणान् मित्रं क्षणेन शत्रुः, नैकरूप एव राजा भवति । अतो न विश्वसितव्यं राजनि । मैत्राद् वाल्लभ्यात् सौजन्याद् वा तत्तुल्यवयोदृष्ट्या न वर्तितव्यम्, अपि तु सर्वदा नयेन द्रष्टव्यः ॥ ७.१० ॥
</details>
</div>


> **यस्य प्रसादे पद्मा श्रीर् विजयश् च पराक्रमे ।**  
> **मृत्युश् च वसति क्रोधे सर्वतेजोमयो हि सः  ॥ ७.११ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/011_yasya_prasAde.md">
<details><summary><h4>मेधातिथिः ...{Loading}...</h4></summary>


प्रसन्न आराधनया श्रियं ददाति । क्रुद्धो मृत्युना योजयति । अतः श्रीकामेनाराधनीयः । न केवलं श्रिया योजयति, यावद् अस्य शत्रवः सन्ति तान् अपि पराक्रम्य परितोषितो हन्ति । अतः शत्रुवधकामेन यथावत् परिचरणीयः ।

- **पद्मा** ।** श्रीः**पर्यायो[^९] ऽपि पद्माशब्दो महत्त्वप्रतिपादनार्थः प्रयुक्तः, महतीं श्रियं ददातीत्य् अर्थः । एते चार्था राज्ञः प्राप्यन्ते, यतः **सर्वतेजोमयो** ऽसौ अग्न्यादित्य्चन्द्रमसां तेजो बिभर्ति ॥ ७.११ ॥


[^९]:
     DK (4: 812): śrīparyāyo
</details>
</div>


> **तं यस् तु द्वेष्टि संमोहात् स विनश्यत्य् असंशयम् ।**  
> **तस्य ह्य् आशु विनाशाय राजा प्रकुरुते मनः  ॥ ७.१२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/012_taM_yas.md">
<details><summary><h4>मेधातिथिः ...{Loading}...</h4></summary>


प्रत्यवायाद् यथा नश्यति[^१०] जनो नैवम् अभिप्रेतार्थलोभेन, अतः पुनः पुनर् आह । **तं** राजानं **यो द्वेष्टि,** प्रातिकूल्येन वर्तते तस्मिन्, **स त्व् असंशयं नश्यति** । **तस्य ह्य् आशु विनाशय** । अन्यः कश्चिद् अपराधं क्षमते अशक्यराजनिवेदनेन । तत्र व्यवहारभागस्य धनपरिक्षयो भवति, भूतो ऽप्य् अर्थः साक्षिणां चित्तवैचित्र्याद् अन्यथात्वम् आयाति — इत्य् अपेक्षमाणः[^११] कश्चित् क्षमेतापि[^१२] । राज्ञा[^१३] तद्विनाशार्थम् अपराधेन मनसि स्थितेन भाध्यत एवासौ । शक्तिमत्वाद् राज्ञः प्रयतमानस्य स्वतन्त्रविरोधो जायते[^१४] ॥ ७.१२ ॥


[^१४]:
     M G: svatantravirodhāpatteḥ


[^१३]:
     J: rājā


[^१२]:
     M G: krameṇāpi


[^११]:
     M G 1st ed.: hy apekṣyamāṇaḥ; G 2nd ed.: ity upepkṣyamānaḥ


[^१०]:
     M G 1st ed.: vindati
</details>
</div>


> **तस्माद् धर्मं यम् इष्टेषु स व्यवस्येन् नराधिपः ।**  
> **अनिष्टं चाप्य् अनिष्टेषु तं धर्मं न विचालयेत्  ॥ ७.१३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/013_tasmAd_dharmam.md">
<details><summary><h4>मेधातिथिः ...{Loading}...</h4></summary>


यतः सर्वतेजोमयो राजा **तस्माद्** धेतोर् **इष्टेषु** वल्लभेषु मन्त्रिपुरोहितादिषु कार्यगत्या **धर्मं** कार्यव्यवस्थां[^१५] शास्त्राचाराविरुद्धां **व्यवस्येन्** निश्चित्य स्थापयेन् **न**[^१६]** विचालयेत्** । सा तादृशी राज्ञो ऽनुज्ञा नातिक्रमणीया — "अद्य पुरे सर्वैर् उत्सवः कर्तव्यः । मन्त्रिगेहे विवाहो वर्तते, तत्र सर्वैः संनिधातव्यम् । तथा पशवो नाद्य सैनिकैर्[^१७] हन्तव्याः । न शकुनयो बन्धयितव्याः । नर्तिका धनिकैर् आराधनीया[^१८] एतावन्त्य् अहानि" । एवम् **अनिष्टेष्व्** अपि — "एतेन संसर्गो न कर्तव्यः । एतस्य गृहे प्रवेशो न देयः" । एवंविधो ऽत्र धर्मः पटहघोषादिना[^१९] राज्ञादिष्टो नातिकर्मणीयः । न त्व् अग्निहोत्रादिधर्मव्यवस्थायै वर्णाश्रमिणां राजा प्रभवति, स्मृत्यन्तरविरोधप्रसङ्गात्, अविरोधे चास्मिन् विषये वचनस्यार्थवत्वात् ॥ ७.१३ ॥


[^१९]:
     DK (4: 813) gives the reading of Rājanītiprakāśa: spṛhādoṣādinā


[^१८]:
     DK (4: 813) gives the reading of Rājanītiprakāśa:  narṇikā dhanikair uparodhanīyāḥ


[^१७]:
     DK (4: 813) gives the reading of Rājanītiprakāśa: saunikair


[^१६]:
     DK (4: 813) gives the reading of Rājanītiprakāśa: sthāpayet tāṃ na


[^१५]:
     DK (4: 813) gives the reading of Rājanītiprakāśa: yaṃ dharmaṃ yāṃ vyavasthāṃ
</details>
</div>


> **तदर्थं सर्वभूतानां गोप्तारं धर्मम् आत्मजम् ।**  
> **ब्रह्मतेजोमयं दण्डम् असृजत् पूर्वम् ईश्वरः  ॥ ७.१४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/014_tasyArthe_sarvabhUtAnAm.md">
<details><summary><h4>मेधातिथिः ...{Loading}...</h4></summary>


उक्ता राजोत्पत्तिः । दण्डोत्पत्तिर् इदानीम् उच्यते । तस्मा इदं **तदर्थम्**, राज्ञः प्रयोजनसिद्धये, **दण्डम् असृजद् ईश्वरः** प्रजापतिः । 

- <u>को राज्ञो</u> ऽर्थो दण्डेन । 

- <u>उच्यते</u> । **गोप्तारं सर्वभूतानाम्** । गोप्ता रक्षिता दण्ड एव । न दण्डेन विना राजा रक्षितुं शक्नोति । अतो राजत्वसिद्ध्यर्थ एव दण्डः सृष्टः । **धर्मम् आत्मजं ब्रह्मतेजोमयम्** इति दण्डस्तुतिः । न यागदानादिः[^२०] धर्मः, किं तर्हि दण्ड एव । न चायं प्राणधनहारित्वाद् अधर्मो विज्ञेयः, अपि त्व् एष एव धर्मः । आत्मजः शरीराद् एव जातः प्रजापतेः । न च पाञ्चभौतिकः, किं तर्हि, ब्रह्मणो यत् केवलं तेजस् तेन निर्मितः । **पूर्वं** राजसृष्टेः ॥ ७.१४ ॥


[^२०]:
     M G J: yāgadānādi-
</details>
</div>


> **तस्य सर्वाणि भूतानि स्थावराणि चराणि च ।**  
> **भयाद् भोगाय कल्पन्ते स्वधर्मान् न चलन्ति च  ॥ ७.१५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/015_tasya_sarvANi.md">
<details><summary><h4>मेधातिथिः ...{Loading}...</h4></summary>


**तस्य** दण्डस्य **भयात्** । संबन्धिमात्रविवक्षायां भयहेतुत्वं नास्तीति षष्टी । दण्डभयात् **स्थावराणि भूतानि भोगाय** फलकुसुमच्छायादिभिर् भोगार्थं **कल्पन्ते**, तत्समर्था भवन्ति । यो हि स्थावरः फलं न ददाति स परिशोष्यते । न चेत् परिशुष्यति, सर्वतो व्याप्तदेशत्वाच् छित्वागारीक्रियते । एतया वृक्षोपमया दण्ड्यस्य राजापथ्यकारिणः पुरुषस्यैवं कर्तव्यम्, छेदनमूलोत्पाटनादिना दण्डः प्रणेयः । स्थावरग्रहणं[^२१] स्तुत्या दृष्टान्तार्थम् ईदृशो ऽयं दण्डो यत् स्थावरा अपि दण्ड्यन्ते, किं पुनश् चराः । न तु स्थावराणां दण्डो ऽयम् इत्य् एषा बुद्धिर् अस्ति । **स्वधर्मान् न चलन्ति** अकाले न पुष्यन्ति न प्रसुवते ॥ ७.१५ ॥


[^२१]:
     M G: -grahaṇa-
</details>
</div>


> **तं देशकालौ शक्तिं च विद्यां चावेक्ष्य तत्त्वतः ।**  
> **यथार्हतः संप्रणयेन् नरेष्व् अन्यायवर्तिषु  ॥ ७.१६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/016_tan_desha-kAlau.md">
<details><summary><h4>मेधातिथिः ...{Loading}...</h4></summary>


**अन्यायवर्तिनो** ये राजापथ्यकारिणो महामात्यादयस् तेषाम् अयं दण्ड उच्यते । अन्येषां तु परस्परव्यवहारिणाम् "अनुबन्धं परिज्ञाय[^२२]" (म्ध् ८.१२६) इत्य् अत्रोच्यते । तत्रैव चायं श्लोको व्यख्यातः । **विद्या**त्राधिका, सा च वेदार्थविषया । **यथार्हतः** यथार्हं यो यस्य योग्य इत्य् अर्थः । **संप्रणयेत्** प्रवर्तयेत् कुर्याद् इति यावत् । एतत् सर्वम् **अवेक्ष्य** निरूप्य तत्तदपेक्षो दण्डः कर्तव्यः । अन्यथाप्रणीतो राज्ञो दृष्टम् अनर्थम् आवहेत् । दृष्टादृष्टभेदेन स्वप्रकृतिजनपदभेदेन सप्तमाष्टमयोर् दण्डमातृकाश्लोकयोर् भेदः ॥ ७.१६ ॥


[^२२]:
     M G 1st ed.: anubandham anujñātrāparijñāyety
</details>
</div>


> **स राजा पुरुषो दण्डः स नेता शासिता च सः ।**  
> **चतुर्णाम् आश्रमाणां च धर्मस्य प्रतिभूः स्मृतः  ॥ ७.१७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/017_sa_rAjA.md">
<details><summary><h4>मेधातिथिः ...{Loading}...</h4></summary>


**स** एव वस्तुतो **राजा** । तस्मिन् सति राजशक्तिः । **स** एव **पुरुषः** । येन बलीयसो ऽपि पुरुषान् स्त्रीवन् न्यक्कृत्य वशीकरोति । **स** **नेता** । कार्याणि तेन नीयन्ते । **शासिता** । शासनं राजाज्ञा, तस्याः शासनीभावः दण्डे सति । धर्मतः कर्तृत्वम् औपचारिकम् । **चतुर्णाम् आश्रमाणां** यो धर्मस् तत्र **स** **प्रतिभूर्** इव । यथा प्रतिभूश् चलितुं न ददाति, तद्वद् दण्डो ऽपि ॥ ७.१७ ॥
</details>
</div>


> **दण्डः शास्ति प्रजाः सर्वा दण्ड एवाभिरक्षति ।**  
> **दण्डः सुप्तेषु जागर्ति दण्डं धर्मं विदुर् बुधाः  ॥ ७.१८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/018_daNDaH_shAsti.md">
<details><summary><h4>मेधातिथिः ...{Loading}...</h4></summary>


न राजा शास्त्रं[^२३] **शास्ति** कर्तव्याकर्तव्योर् विधिनिषेधयोः, किं तर्हि, **दण्ड** एव । **दण्ड एवाभिरक्षति** बलवद्भ्यो दुर्बलान् । **सुप्तेषु** राजपुरुषेषु दण्दभयाद् एव न यथाकामं लोको व्यवहरति । द्विविधो दण्डः, राजदण्डो यमदण्डश् च ॥ ७.१८ ॥


[^२३]:
     DK (4: 684) suggests: śāsyaṃ
</details>
</div>


> **समीक्ष्य स धृतः सम्यक् सर्वा रञ्जयति प्रजाः ।**  
> **असमीक्ष्य प्रणीतस् तु विनाशयति सर्वतः  ॥ ७.१९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/019_samIxya_sa.md">
<details><summary><h4>मेधातिथिः ...{Loading}...</h4></summary>


**धृतः प्रणीतः** प्रवर्तितः । **समीक्ष्य** । पूर्वोक्तदेशकालाद्य् अपेक्ष्य **समीक्ष्य** । **रञ्जयत्य्** अनुरागं प्रजासु जनयति । विपरीतं प्रणीयमानो न केवलं स्वकार्यं न करोति, यावद् दुरुपयुक्तो विषवद् विनाशयत्य् अर्थं जनस्य ॥ ७.१९ ॥
</details>
</div>


> **यदि न प्रणयेद् राजा दण्डं दण्ड्येष्व् अतन्द्रितः ।**  
> **शूले मत्स्यान् इवापक्ष्यन् दुर्बलान् बलवत्तराः  ॥ ७.२० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/020_yadi_na.md">
<details><summary><h4>मेधातिथिः ...{Loading}...</h4></summary>


अप्रणयनाद् दण्डस्य ये **बलवत्तरा** बलीयांसो बलेनाधिका महाप्राणतया शस्त्रहस्तमनुष्या भूयस्त्वेन वा, ते **दुर्बलाण् अपक्ष्यन् शूले मत्स्यान् इव** । यथा मत्स्या शूलाः क्रियन्ते[^२४] भोजनार्थम् एवम् अशक्तो जनो ऽधिकशक्तिभिर् उपहीयेत, धनशरीरदारहरणादिना । तस्माद् दण्डार्हान् **अतन्द्रितो** ऽनलसो दण्डयेत् । "कुतो मया समीक्षा शक्या कर्तुम्, नैव दण्डं करोमि" इति नैवं बुद्धिः कर्तव्या ॥ ७.२० ॥


[^२४]:
     M G J: śūlyākriyante
</details>
</div>


> **अद्यात् काकः पुरोडाशं श्वावलिह्याद् धविस् तथा ।**  
> **स्वाम्यं च न स्यात् कस्मिंश्चित् प्रवर्तेताधरोत्तरम्  ॥ ७.२१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/021_adyAt_kAkaH.md">
<details><summary><h4>मेधातिथिः ...{Loading}...</h4></summary>


**श्वकाका**दयो ऽप्य् अत्यन्ताधमा देवैः सह संस्पर्धेरन् । देवेभ्यो दातव्यं **हविश्** चरुपुरोडाशादि, तत् ते अद्युर् यदि दण्डेन न निवार्येरन् । अन्यद् अपि यत् **स्वाम्यं** स्वस्वामिभावः स न स्यात्, जायापत्योः पितापुत्रयोः । जायायाः पतिर् न स्यात्, स्वातन्त्र्येण स्त्रियः प्रवर्तेरन् । **अधरोत्तरम्** । यद् अधरं वृषलादि तद् उत्तरं प्रधानं स्यात् । यद् उत्तरं ब्राह्मणादि तद् अवरतां निकृष्टताम् इयात् । शूद्रा धर्मम् उपदिशेयुः । वैदिको धर्मो नानुष्ठीयेत ॥ ७.२१ ॥
</details>
</div>


> **सर्वो दण्डजितो लोको दुर्लभो हि शुचिर् नरः ।**  
> **दण्डस्य हि भयात् सर्वं जगत् भोगाय कल्पते  ॥ ७.२२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/022_sarvo_daNDajito.md">
<details><summary><h4>मेधातिथिः ...{Loading}...</h4></summary>


स्वभावेनैव प्रकृत्यैव **शुचिः** शुद्धो धर्मार्थकामेषु, स तादृशो **नरो** **दुर्लभः**, दुःखैर् लब्धुं शक्यः । किं तु **दण्डजितो** दण्डेन जीयते, पथि स्थाप्यते । तद्भ्यान् न यथाकामं प्रवर्तते । **जगद् भोगायेति** प्राग् उक्तम् एव (म्ध् ७.१५) ॥ ७.२२ ॥
</details>
</div>


> **देवदानवगन्धर्वा रक्षांसि पतगोरगाः ।**  
> **ते ऽपि भोगाय कल्पन्ते दण्डेनैव निपीडिताः  ॥ ७.२३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/023_deva-dAnava-gandharvA_raxAMsi.md">
<details><summary><h4>मेधातिथिः ...{Loading}...</h4></summary>


ये **देवाः** पर्जन्यो वायुर् आदित्य इत्यादयः, **भोगाय कल्पन्ते** शीतोष्णवर्षैर् नियतैर् ओषधीः पाचयन्ति, तद्दण्डभयाशङ्किनः । अन्यथा किम् इति सूर्याचन्द्रमसौ धातृपर्जन्यौ वा स्वस्मात् कार्यकालान् नियतान् न विचलेताम् । कदाचिद् द्वे अहनी त्रीणि वा नोदियात् सूर्यः, सति स्वातन्त्र्ये । दण्डात् तु बिभ्यन् नातिक्रामति मर्यादाम् । तथा च श्रुतिः- 

- भयात् सूर्यः प्रतपति भयात् तपति चन्द्रमाः । 

- भयाद् अग्निश् च वायुश् च ॥ इति । (च्ड़्। कठु ६.३)

**दानवा**दयश् च यद् इदम् अखिलम् अहर्निशं न जगद् उपघ्नन्ति । दण्डमाहात्म्यम् एतत् । **पतङ्ग**वयांसि गृहमण्डनाः शुकसारिकादयो यद् बालानाम् अक्षिणी नोत्पाटयन्ति, श्येनकाककङ्कगृध्रादयो यज् जीवतो नादन्ति, तद् अप्य् एवम् एव । **उरगाः** सर्पाः केवलं क्रोधविषात्मकाः संभूय सर्वे न दशन्ति सर्वं प्राणिजातम्, तद् दण्डसामर्थ्यम् । 

- अतः स्तुतिर् एषोच्यते । तद् देवादयो महर्धिका अचेतना वा स्वर्मर्यादातो न विचलन्ति भयात्, किं पुनर् मनुष्याः । अत्र श्लोकः पूर्वैः पठितः ।

- दृष्ट्वा तु दैन्यं वनपाटलानां 

- पुष्पप्रगल्भं कुटजप्रहासम् ।

- संबन्धदानेन तदा जहास 

- नीचो[^२५] ऽपि रन्ध्रं प्रहरत्य् अवश्यम् ॥ इति ॥ ७.२३ ॥


[^२५]:
     M G: nīpo
</details>
</div>


> **दुष्येयुः सर्ववर्णाश् च भिद्येरन् सर्वसेतवः ।**  
> **सर्वलोकप्रकोपश् च भवेद् दण्डस्य विभ्रमात्  ॥ ७.२४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/024_duShyeyuH_sarvavarNAsh.md">
<details><summary><h4>मेधातिथिः ...{Loading}...</h4></summary>


**दण्डस्य विभ्रमो** ऽकरणम् अन्यायेन वा करणम् । तस्मिन् सति **सर्ववर्णा दुष्येयुः**, इतरेतरस्त्रीगमनेन संकरप्रवृत्तेः । **सेतवो** मर्यादाः, ताः **सर्वा भिद्येरन्** । सर्वमर्यादापरिलोपः स्याद् इत्य् अर्थः । ब्राह्मणाश् च शूद्रवद् वर्तेरन्, शूद्राश् च ब्राःमणवत् । अतश् च **सर्वलोकप्रकोपः** स्यात् । त्रयो ऽपि लोका इतरेतरं वृष्ट्यातपादिना नोपकुर्युः ॥ ७.२४ ॥
</details>
</div>


> **यत्र श्यामो लोहिताक्षो दण्डश् चरति पापहा ।**  
> **प्रजास् तत्र न मुह्यन्ति नेता चेत् साधु पश्यति  ॥ ७.२५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/025_yatra_shyAmo.md">
<details><summary><h4>मेधातिथिः ...{Loading}...</h4></summary>


एतद् द्वयं मनुष्याणां प्रशस्ततमम् । अतस् तेनासता रूपकभङ्ग्या स्तौति । द्विरूपो दण्डः- दुःखदो भयदश् च । भयहेतुत्वं **श्याम**तया, दुःखहेतुत्वं **लोहिताक्ष**त्वेन । 

- परिसमाप्ता दण्डस्तुतिः । दण्डो ऽवश्यं कर्तव्यः । स च देशाद्यपेक्षयेति । अन्यः सर्वो ऽर्थवादः । 

- **नेता चेत्** । **नेता** दण्डस्य नायकः । स **चेत् साधु पश्यति,** सुनिरूपितं देशकालादिकं कृत्वा पालयति । **तत्र प्रजा न मुह्यन्ति** न केनचिद् दोषेण युज्यन्ते ॥ ७.२५ ॥
</details>
</div>


> **तस्याहुः संप्रणेतारं राजानं सत्यवादिनम् ।**  
> **समीक्ष्यकारिणं प्राज्ञं धर्मकामार्थकोविदम्  ॥ ७.२६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/026_tasyAhuH_sampraNetAram.md">
<details><summary><h4>मेधातिथिः ...{Loading}...</h4></summary>


इदं संप्रणेतुः साधु दर्शनम्- सत्यवादिता समीक्ष्यकारिता प्राज्ञता त्रिवर्गे कौशलं च । **सत्यवादी**, यः शास्त्रानुसारितया दण्डं कृत्वा कुतश्चिन् महाधनत्वं विज्ञाय न तं वर्धयति, न च वल्लभस्य रागाद् अवनं करोति । **प्राज्ञः**, देशादीनां बाध्यबाधकभावार्थम् अवस्थाविशेषज्ञः । कदाचिद् देशेन कालो बाध्यते कालेन वा देशः । उभौ वा तौ विद्याशक्ती । तयोश्[^२६] च परस्परम् उत्सर्गापवादभावज्ञः । कार्यवशाद् अर्थश् च बाधक एव बाध्यताम् इत्य् अतः प्राज्ञत्वम् उपयुज्यते । धर्मादीनां च गुरुलघुताभावः । स्वल्पो यत्र धर्मस् तस्मिन् साध्यमाने महान् अनर्थो भवति, तत्र धर्मस् त्यज्यते । प्रायश्चित्तेन समाधास्यत इत्य् एवमादि बोद्धव्यम् ॥ ७.२६ ॥


[^२६]:
     M G: vidyāśaktatayoś
</details>
</div>


> **तं राजा प्रणयन् सम्यक् त्रिवर्गेणाभिवर्धते ।**  
> **कामान्धो विषमः क्षुद्रो दण्डेनैव निहन्यते  ॥ ७.२७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/027_taM_rAjA.md">
<details><summary><h4>मेधातिथिः ...{Loading}...</h4></summary>


समत्वेन दण्डपातनेन शत्रौ मित्रे च **वर्धते**[^२७] । **कामान्धः** रागप्रधानः । **विषमः** क्रोधनः । **क्षुद्रः** छलान्वेषात् । **दण्डेनैव निहन्यते**, प्रकृतिकोपेनादृष्टेन वा दोषेण ॥ ७.२७ ॥


[^२७]:
     M G J place after krodhanaḥ the sentence: samatvena daṇḍapātanena śatrau mitre ca **vardhate** |
</details>
</div>


> **दण्डो हि सुमहत् तेजो दुर्धरश् चाकृतात्मभिः ।**  
> **धर्माद् विचलितं हन्ति नृपम् एव सबान्धवम्  ॥ ७.२८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/028_daNDo_hi.md">
<details><summary><h4>मेधातिथिः ...{Loading}...</h4></summary>


**सुमहद्** यत् **तेजः** स **दण्डः** । **अकृतात्मभिः** शास्त्रेण गुरूपासनया सहजेन वा विनयेन ये ऽनभिविनीतास् तैर् **दुर्धरः**, न शक्यते सम्यक् प्रणेतुम् । नैवं मन्तव्यम्- "आज्ञामात्रेण दण्डः प्रणीयते, का तस्य दुर्धरता" । यतो यस् तत्र न जागर्ति प्रयत्नवान् न भवति तं प्रमादिनं **सबान्धवं** **दण्डो हन्ति** । न शरीरेण केवलेन राजा नश्यति, यावत् पुत्रपौत्राद्यन्वयेन सह ॥ ७.२८ ॥
</details>
</div>


> **ततो दुर्गं च राष्ट्रं च लोकं च सचराचरम् ।**  
> **अन्तरिक्षगतांश् चैव मुनीन् देवांश् च पीडयेत्  ॥ ७.२९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/029_tato_durgam.md">
<details><summary><h4>मेधातिथिः ...{Loading}...</h4></summary>


देशाद्यनपेक्षया यत्र दण्डः प्रणीयते तत्र सराजकस्य जनपदस्य तिर्यक्स्थावरसहितस्य नाशः । ततो मन्त्रिभिर् जनपदैश् च राजा विज्ञापनीयः, त्यक्तव्यो वा तादृशो देशः । देवमुनयः पीड्यन्ते । इतःप्रदानजीवना देवाः । अस्मिंश् चानुष्ठानाद्युच्छेदान् नष्टा एव देवमुनयः । तथा च पुराणकारैः-

- वर्णाश्रमेभ्यः स्थित्वा तु लोके ऽस्मिन् यः प्रवर्तते ।

- स्वर्गादौ देवयोनीनां स्थितिहेतुः स वै स्मृतः ॥ इति ।

- प्रथमात् श्लोकाद् आरभ्य यावद् अयं श्लोकस् तत्रायम् अर्थसंग्रहः- समवृत्तेन क्षत्रियेण जनपदपरिपालनं कर्तव्यम् । तच् च दण्डेन विना न भवतीति स देशाद्यपेक्षयावश्यं निपुणतो निरूप्य स्वराष्ट्रे परराष्ट्रे वा यथाशास्त्रं प्रणेयः । अन्यथा तु प्रवृत्ताव् उभयलोकनाशः । अन्यः सर्वो ऽर्थवादः ॥ ७.२९ ॥
</details>
</div>


> **सो ऽसहायेन मूढेन लुब्धेनाकृतबुद्धिना ।**  
> **न शक्यो न्यायतो नेतुं सक्तेन विषयेषु च  ॥ ७.३० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/030_so.asahAyena.md">
<details><summary><h4>मेधातिथिः ...{Loading}...</h4></summary>


सहायसंग्रहार्थं प्रकरणम् इदानीम् आरभ्यते । यस्य च निरूपणा वक्ष्यमाणा तत्सहायादिगुणयोगिनश् चार्यसभ्यसेनापतिदण्डाधिकारिणो न सन्ति, तेन स्वयम् एव निःशङ्कं नयकालगुणसंपन्नेनापि न्यायतो न प्रणेतुं शक्यः । न्यायः शास्त्रानुसारिणी देशाद्यपेक्षया च व्यवस्था । अतः सहायाः शोभनाः कर्तव्याः । यथा स्वयं मूढो विचित्तो ऽसंस्कृतबुद्धिर् अस्ति, सक्तो विषयेषु, लुब्धो धनविनियोगं यथावन् न करोति, तेन तादृशेनैतैर् दोषैर् युक्तेन न सम्यक् ध्रियते, एवम् असहायेनापीति तात्पर्यम् । यस् तु विपरीतस् तेन शक्यते ॥ ७.३० ॥

_एष एवार्थो वैपरीत्येनोच्यते_ ।
</details>
</div>


> **शुचिना सत्यसंधेन यथाशास्त्रानुसारिणा ।**  
> **प्रणेतुं शक्यते दण्डः सुसहायेन धीमता  ॥ ७.३१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/031_shuchinA_satyasandhena.md">
<details><summary><h4>मेधातिथिः ...{Loading}...</h4></summary>


**शुचिर्** अलुब्धः । **सत्यसंधः** सत्यप्रधानः । सत्यम् एव पुरोधाय सर्वक्रियासु प्रवर्तते स विजितेन्द्रियः । अजितेन्द्रियस्य कुतः सत्यम् । **यथाशास्त्रम् अनुसरति** वर्तते । **सुसहायः** शोभनाः सहाया अस्येति । अमूर्खैर् भक्त्यनुरक्तैः[^२८] सहायैर् युक्तः । **धीमता** प्राज्ञेन । यो ऽसौ मूढः प्रागुक्तस् तस्यायं प्रतिपक्षतयोक्तः 


[^२८]:
     DK (4: 690): -anuraktaḥ

- अतः पञ्चभिर् दोषैर् हीनस् तावद्भिर् एव गुणैर् युक्तो दण्डप्रणयने ऽधिकृतो दृष्टादृष्टपलातिशयभाग् भवतीति श्लोकद्वयस्यार्थः ॥ ७.३१ ॥
</details>
</div>


> **स्वराष्ट्रे न्यायवृत्तः स्याद् भृशदण्डश् च शत्रुषु ।**  
> **सुहृत्स्व् अजिह्मः स्निग्धेषु ब्राह्मणेषु क्षमान्वितः  ॥ ७.३२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/032_svarAShTre_nyAyavRttaH.md">
<details><summary><h4>मेधातिथिः ...{Loading}...</h4></summary>


पितृपितामहादिक्रमागतो देशो व्यपदेशहेतुः । काश्मीरकस्य काश्मीरः, पाञ्चालस्य पाञ्चालाः **स्वराष्ट्रम्** । तत्र **न्यायवृत्तो**[^२९] न्यायेन वर्तेत । न्याययोगाद् वृत्तं न्यायः[^३०] । अतो बहुव्रीहिः । "न्यायवृत्तिः" इति वा पाठः । एतत् पूर्वसिद्धम् अनूद्य शत्रुषु **भृशदण्डता** विधीयते । परराष्ट्राणि पुनः पीडयेत्, न तत्र विघ्नाद्य् उपेक्षणीयं राष्ट्रीयोपरोधो वा । तथा कुर्वतः प्रताप उपजायते । प्रतापधनस्य शत्रवो नमन्ति । **ब्राह्मणेषु** सर्वत्र **क्षमान्वितः** । अपराधेष्व् अपि साम्ना दण्डः प्रयोज्यः, न क्रोधेन । परराष्ट्रवासिनो ऽपि राष्ट्रघातकाले यदि शक्यन्ते रक्षितुं तदा न हन्यन्ते । **स्निग्धेषु सुहृत्सु** **अजिह्मो** ऽकुटिलबुद्धिः । कार्यसिद्धिकृत् तत्कार्यप्रधानः[^३१] स्यात् । समानाभ्युदयप्रत्यवायाः सुहृदः स्निग्धाः[^३२] ॥ ७.३२ ॥


[^३२]:
     M G omit: samānābhyudayapratyavāyāḥ suhṛdaḥ snigdhāḥ


[^३१]:
     M G: tatkārye pradhānaṃ


[^३०]:
     M G J: vṛttanyāyaḥ


[^२९]:
     M G: nyāyapravṛttiḥ; J: nyāyapravṛttaḥ (I follow DK 4: 390)
</details>
</div>


> **एवंवृत्तस्य नृपतेः शिलोञ्छेनापि जीवतः ।**  
> **विस्तीर्यते यशो लोके तैलबिन्दुर् इवाम्भसि  ॥ ७.३३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/033_evaMvRttasya_nRpateH.md">
<details><summary><h4>मेधातिथिः ...{Loading}...</h4></summary>


प्रक्रान्तवृत्तेः स्तुतिर् इयम् । **शिलोञ्छेनापि जीवतो** ऽत्यन्तक्षीणकोशस्य **विस्तीर्यते यशः** प्रथते । ततश् च परराष्ट्राणि स्वयं नमन्ते, स्वराष्ट्रिकश् चानुरागाद् अविचलितो भवति ॥ ७.३३ ॥
</details>
</div>


> **अतस् तु विपरीतस्य नृपतेर् अजितात्मनः ।**  
> **संक्षिप्यते यशो लोके घृतबिन्दुर् इवाम्बसि  ॥ ७.३४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/034_atas_tu.md">
<details><summary><h4>मेधातिथिः ...{Loading}...</h4></summary>


**अतो** वृत्ताद् **विपरीतस्य** चलितस्य । अत्र हेतुर् **अजितात्मता** । यथाशास्त्रम् अनियतात्मा यः ॥ ७.३४ ॥
</details>
</div>


> **स्वे स्वे धर्मे निविष्टानां सर्वेषाम् अनुपूर्वशः ।**  
> **वर्णानाम् आश्रमाणां च राजा सृष्टो ऽभिरक्षिता  ॥ ७.३५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/035_sve_sve.md">
<details><summary><h4>मेधातिथिः ...{Loading}...</h4></summary>


स्वधर्माणां[^३३] च **राजा सृष्टो ऽभिरक्षिता** । स्वधर्मनिष्ठानाम् अपालने राज्ञः प्रत्यवायः । धर्मच्युतास् तु यदि केनचिद् उपहन्येरन् न तत्र राज्ञो ऽतीव दोष इति **स्वे स्वे धर्मे** इत्य् अनेन दर्शयति । अथ वा "न" श्लिष्यते "अनिविष्टानाम्" इति । ये तु शास्त्रान् मित्राद्युपदेशाद् वा स्वधर्मायत्ताः,[^३४] न तेषां राजा द्वैधेन वर्तेत । वर्णग्रहणं स्त्रीबालवृद्धानां रक्षार्थम् । न हि ते आश्रमस्थाः । आश्रमग्रहणं तर्हि किमर्थम् । प्राधान्यार्थम्, ब्राह्मणवसिष्ठवत् । प्रयोजननिर्देशो वायम् । आश्रमसंध्योपासनादिधर्माच् चलितुम् एषां न देयः[^३५] । न चैवं दण्डाद्यपघातः कर्तुम् एतेषां देयः । इतरथा बाधापरिहारः । एवं रक्षा विज्ञेया[^३६] । संध्योपासनाद्यकरणेषु[^३७] नामान्यस्य कस्यचिद् भवति । द्विरूपा राज्ञः कर्तव्यतेति वर्णाश्रमग्रहणम् । एतद् एवोक्तम् "वर्णान् आश्रमांश् च न्यायतो ऽभिरक्षेत्" (ग्ध् ११.९) इति ॥ ७.३५ ॥


[^३७]:
     M G: -apakaraṇeṣu


[^३६]:
     M G: vijñāyante


[^३५]:
     M G 1st ed.: eṣām akaraṇān nu; G 2nd ed.: eṣākaraṇān nu; DK (4: 809): deyam


[^३४]:
     M G: svadharmāpannāḥ


[^३३]:
     DK (4: 809) suggests: svadharmaniṣṭhānāṃ
</details>
</div>


> **तेन यद् यत् सभृत्येन कर्तव्यं रक्षता प्रजाः ।**  
> **तत् तद् वो ऽहं प्रवक्ष्यामि यथावद् अनुपूर्वशः  ॥ ७.३६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/036_tena_yad.md">
<details><summary><h4>मेधातिथिः ...{Loading}...</h4></summary>


वक्ष्यमाणावबोधार्थः श्लोकः । **तेन** राज्ञा **सभृत्येन**[^३८] तदीयैः सहायैर् **यत् कर्तव्यं** प्रजारक्षणार्थं **तद्** इदानीम् उच्यते ॥ ७.३६ ॥


[^३८]:
     DK (4: 873) suggests adding: saha
</details>
</div>


> **ब्राह्मणान् पर्युपासीत प्रातर् उत्थाय पार्थिवः ।**  
> **त्रैविद्यवृद्धान् विदुषस् तिष्ठेत् तेषां च शासने  ॥ ७.३७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/037_brAhmaNAn_paryupAsIta.md">
<details><summary><h4>मेधातिथिः ...{Loading}...</h4></summary>


**प्रातर् उत्थाय** शयनं त्यक्त्वा यथाविधानं कृतसंध्योपासनः, प्रथमं ब्राह्मणानां दर्शनं दद्यात् । **उपासनम्** अन्तिकोपवेशनकुशलप्रश्नादिकरणम् । **परिः** पादपूरणः । **तिष्ठेत् तेषां च शासने** । आज्ञाकरणं तेषां शासनम् । यदि कस्यचिद् उपकारायादिशेयुस्[^३९] तद्विरुद्धं न शङ्क्यम्, नाप्य् अनर्थकम् अनुतिष्ठेत् । **त्रैविद्यवृद्धान्** । तिसॄणां विद्यानां समाहारः त्रैविद्यम्, तद् अधीतिनः **त्रैविद्या**, रूढ्या ऋग्वेदादिवेदत्रयाध्यायिन उच्यन्ते । **विदुषस्** तदर्थवेदिनश् च । एवंविधा ये ब्राह्मणास् तान् **उपासीत,** तदीयाम् आज्ञां कुर्यात् । **वृद्धास्** त्रैविद्यानां श्रेष्ठाः प्रकर्षवन्तो ऽध्ययनविज्ञानयोः ॥ ७.३७ ॥


[^३९]:
     M G J: -āviśeyus (I follow the emendation suggestd by DK 4: 874)
</details>
</div>


> **वृद्धांश् च नित्यं सेवेत विप्रान् वेदविदः शुचीन् ।**  
> **वृद्धसेवी हि सततं रक्षोभिर् अपि पूज्यते  ॥ ७.३८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/038_vRddhAMsh_cha.md">
<details><summary><h4>मेधातिथिः ...{Loading}...</h4></summary>


**वृद्धान्** वयस्थब्राह्मणान् । एतद् अपूर्वम्, अन्यत् पूर्वसिद्धं **विप्रान्** इत्यादि । **शुचीन्** निरुपाधीन् । एतद् अप्य् अपूर्वम् । यथैवाध्ययनविज्ञाने उपास्यत्वकारणम् एवं शुचित्वम् अपि । द्वितीयश्लोकार्धो ऽर्थवादः[^४०] । **रक्षोभिः** । रक्षांसि निर्दयानि महाबलानि सर्वधर्मशून्यानि, तान्य् अपि वृद्धसेविनं पूजयन्ति ॥ ७.३८ ॥


[^४०]:
     M G J: dvitīyaślokārthārthavādaḥ (I follow the emendation suggestd by DK 4: 874)

_वृद्धसेवायाः प्रयोजनम् आह ।_
</details>
</div>


> **तेभ्यो ऽधिगच्छेद् विनयं विनीतात्मापि नित्यशः ।**  
> **विनीतात्मा हि नृपतिर् न विनश्यति कर्हिचित्  ॥ ७.३९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/039_tebhyo.adhigachChed.md">
<details><summary><h4>मेधातिथिः ...{Loading}...</h4></summary>


**तेभ्यः** विद्वद्ब्राह्मणेभ्यो वृद्धेभ्यः **विनयं** राजवृत्तम् **अधिगच्छेत्** शिक्षेत । **विनीतात्मा** । यद्य् अपि स्वयंबुद्ध्यापि विनीतो ऽर्थशास्त्रैर् वा, तथापि वृद्धोपदेशे यत्नवान् स्यात् । दृष्टकर्माणः शास्त्रज्ञेभ्यो निपुणतराः । अथ वा पाटवातिशयजननार्थं विनीतेनापि स्वभावतो वृद्धेभ्य आर्येभ्य आत्मा विनेयः । स्वभावशुद्धस्य सुवर्णस्य तेजःसंयोगादिनाधीयमानसंस्कारो विशुद्धतररूपवान् असौ दृश्यते । यस्य विनयाधानस्य फलं **न विनश्यतीति** ॥ ७.३९ ॥
</details>
</div>


> **बहवो ऽविनयान् नष्टा राजानः सपरिग्रहाः ।**  
> **वनस्था अपि राज्यानि विनयात् प्रतिपेदिरे  ॥ ७.४० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/040_bahavo.avinayAn.md">
<details><summary><h4>मेधातिथिः ...{Loading}...</h4></summary>


पूर्वोक्त एवार्थः श्लोकत्रयेणैव दृढीक्रियते । अविनीताः **सपरिग्रहा नष्टाः** । पुत्रदारहस्त्यश्वादिसंपत् **परिग्रहः** । ये तु विनयिनः, न ते राष्ट्रं प्राप्य हारयन्ति । यावत् ते दूरस्था **वनस्था अपि,** कोशहीना अपि, राज्यं **प्रतिपेदिरे** लब्धवन्तः ॥ ७.४० ॥
</details>
</div>


> **वेनो विनष्टो ऽविनयान् नहुषश् चैव पार्थिवः ।**  
> **सुदाः पैजवनश् चैव सुमुखो निमिर् एव च  ॥ ७.४१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/041_veno_vinaShTo.md">
<details><summary><h4>मेधातिथिः ...{Loading}...</h4></summary>


उभयत्राप्य् उदाहरणानि लोकसिद्धानि वर्णयन्ति । एतानि महाभारताद् आख्यानानि ज्ञेयानि ॥ ७.४१ ॥
</details>
</div>


> **पृथुस् तु विनयाद् राज्यं प्राप्तवान् मनुर् एव च ।**  
> **कुबेरश् च धनैश्वर्यं ब्राह्मण्यं चैव गाधिजः  ॥ ७.४२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/042_pRthus_tu.md">
<details><summary><h4>मेधातिथिः ...{Loading}...</h4></summary>


**ब्राह्मण्यं चैव गाधिजः** ।

- <u>ननु</u> च राज्याधिकारे को ब्राह्मण्यप्राप्त्युपन्यासावसरः । राष्ट्रप्राप्तिर् एव यथापूर्वं वर्णयितव्या ।

- <u>उच्यते</u> । धनैश्वर्याद् अपि जात्युत्कर्षो दुष्प्रापः, सर्वाधिकारहेतुत्वात् ।

- <u>ननु</u> च कथं तस्य विनयो हेतुः । षाड्गुण्यप्रयोगः अप्रमादः अतिव्ययवर्जनं अलोभः व्यसनासेवनं एवमादीनि विनयः । तद् एतद् ब्राह्मण्यस्यैकम् अपि न कारणम् । तपो हि तत्र कारणत्वेन श्रुतम्- "विश्वामित्रस् तपस् तेपे नानृषेः पुत्रः स्याम्" इत्य् एवमादि ।

- <u>उच्यते</u> । नार्थशास्त्रोक्तैव नीतिर् नयः । किं तर्हि, शास्त्रीयो विधिर् लोकाचारश् च । शास्त्रे च तपसा जात्युत्कर्षो जन्मान्तरे प्राप्यते इति विहितम् एव । विश्वामित्रस्य ब्राह्मण्यं तु तस्मिन्न् एव जन्मनि क्षत्रियस्य सत इत्याख्यातम् एव ॥ ७.४२ ॥
</details>
</div>


> **त्रैविद्येभ्यस् त्रयीं विद्याद्**[^४१]** दण्डनीतिं च शाश्वतीम् ।**  
> **आन्वीक्षिकीं चात्मविद्यां वार्तारम्भांश् च लोकतः  ॥ ७.४३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/043_traividyebhyas_trayIm.md">
<details><summary><h4>मेधातिथिः ...{Loading}...</h4></summary>


**विद्याम्** इति द्वितीयान्तपाठे "अधिगच्छेत्" (म्ध् ७.३९) इत्य् अनुषञ्ज्यनीयम् । समाप्तब्रह्मचर्यस्य राज्योपदेशात्[^४२] त्रय्यर्थाधिगमेन तन्निष्पत्तेर् अभ्यासार्थो ऽयम् उपदेशः । त्र्यवयवा विद्या त्रिविद्या, ताम् अधीयते **त्रैविद्याः**,** तेभ्यस् त्रयीम्** ऋग्वेदादिवेदत्रयं **विद्यात्** । संदिग्धेषु पदार्थेषु वेदेभ्यो निर्णयं कुर्यात् । तैः सह वेदार्थं चिन्तयेद् इति यावत् । न राजत्वाभिमानान् मदावलेपेन सर्वज्ञो ऽहम् इति बुद्ध्या संदिह्यमानान् अर्थान् उपेक्षेत ।


[^४२]:
     M G: sadyopadeśāt

- **दण्डनीतिं च** । दण्डविषया नीतिः । "दण्डो दमनम् इत्य् आहुः" (ग्ध् ११.२८), येन शत्रवः स्वप्रकृतयो विषयवासिनश् चान्यायकारिणो दम्यन्ते, स **दण्डो** ऽमात्यादिसंपत् । **नीतिस्** तस्य प्रयोजनं तत्र विधिः, तं शिक्षेत । तद्विद्भ्यश् चाणक्यादिग्रथविद्भ्यः । **शाश्वतीम्** इति स्तुतिः । यद्य् अपि दण्डनीत्याप्य् अस्य सर्वलोकः शक्यते ज्ञातुम्, अन्वयव्यतिरेकमूलत्वाद् अस्यार्थस्य, तथाप्य् अबुधबोधनार्थानि तानि शास्त्राणि, बुधानां च संवादार्थानीति, युक्तो दण्डनीतिशास्त्राधिगमः । 

- एवं **आन्वीक्षिक्य्** अपि तर्कविद्यार्थशास्त्रादिका । **आत्मविद्या** अध्यात्मविद्या । विशेषणविशेष्ये वा पदे । आत्मने या हितान्वीक्षिकी सा तर्काश्रया । तां शिक्षेत । सा ह्य् उपयुज्यते[^४३] व्यसनाभ्युदयोपरमचित्तसंक्षोभोपशमाय । या तु बौद्धचार्वाकादितर्कविद्या सा नातीव कृत्वा क्वचिद् उपयुज्यते । प्रत्युतास्तिक्यम् उपहन्ति, यो नातिनिपुणमतिः । यदा तु स्वतन्त्राम् आन्वीक्षिकीं वेद, तदा तस्य दूतसंवादादिषु वाक्यवैशद्यानाम् उपयोगो नोपहास्यो भवति । 


[^४३]:
     M G: tv upayujyate; DK: hy apayujyate (perhaps a typo)

- **वार्तारम्भांश् च** । पण्यानाम् अर्थपरिज्ञानं वाणिज्यकौशलम्, समयेन बार्हस्पत्येन तत्र परिज्ञानं वार्ता । तन्निमित्ता आरम्भा **वार्तारम्भाः** । वार्तास्वरूपं ज्ञात्वा तद्विषयकार्या[^४४] प्रवृत्तिर् आरम्भः । 


[^४४]:
     DK: -kāryāya

- एतल् लोकतो **विद्यात्** । वणिज्याजीवनो ऽत्र **लोको** ऽभिप्रेतः । ते हि तत्र कुशला भवन्ति । **लोकत** इति च पूर्वयोर् अनुषङ्गः कर्तव्यः । तेन सर्वत्र तद्विद्भ्य इति लभ्यते ॥ ७.४३ ॥
</details>
</div>


> **इन्द्रियाणां जये योगं समातिष्ठेद् दिवानिशम् ।**  
> **जितेन्द्रियो हि शक्नोति वशे स्थापयितुं प्रजाः  ॥ ७.४४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/044_indriyANA~n_jaye.md">
<details><summary><h4>मेधातिथिः ...{Loading}...</h4></summary>


इन्द्रियजयस्य ब्रह्मचारिधर्मेषु सर्वपुरुषार्थतयोपदिष्टस्य पुनर् इहोपदेशो राजधर्मेषु मुख्यो ऽयं विनय इति ज्ञापयितुम् । तद् इदम् आह **जितेन्द्रिय** इत्यादि । सर्वस्यैतत् प्रसिद्धम्- अजितेन्द्रियस्य न प्रजा वशे तिष्ठन्ति । **योगस्** तात्पर्यं । **दिवानिशम्** अहोरात्रम् ॥ ७.४४ ॥
</details>
</div>


> **दश कामसमुत्थानि तथाष्टौ क्रोधजानि च ।**  
> **व्यसनानि दुरन्तानि प्रयत्नेन विवर्जयेत्  ॥ ७.४५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/045_dasha_kAma-samutthAni.md">
<details><summary><h4>मेधातिथिः ...{Loading}...</h4></summary>


इदम् अपरम् इन्द्रियजयोपदेशस्य प्रयोजनम् । अजितेन्द्रियस्य दुष्परिहराणि व्यसनानि । **दुरन्तानि**, दुःखकरः अन्तः अवसानं येषाम् । प्रथमं प्राप्तिकाले सुखयन्ति व्यसनानि, पश्चात् तु वैरस्यं जनयन्ति । ततो **दुरन्तान्य्** उच्यन्ते । अथ वा दुष्प्रापः अन्तः एषाम् । न हि व्यसनिनस् ततो निवर्तितुं शक्नुवन्ति । कामाद् धेतोः समुत्थानं जन्म येषाम् ॥ ७.४५ ॥

_एषाम् वर्जने प्रयोजनम् आह, गुरुलघुबावं च ।_
</details>
</div>


> **कामजेषु प्रसक्तो हि व्यसनेषु महीपतिः ।**  
> **वियुज्यते ऽर्थधर्माभ्यां क्रोधजेष्व् आत्मनैव तु  ॥ ७.४६॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/046_kAmajeShu_prasakto.md">
<details><summary><h4>मेधातिथिः ...{Loading}...</h4></summary>


अर्थधर्मवियोगेन व्यवहित आत्मवियोगः । **क्रोधजेषु** सर्वैर् वियुज्यते इति विशेषः ॥ ७.४६ ॥

_तानीदानीं व्यसनानि स्वनामतो दर्शयति ।_
</details>
</div>


> **मृगयाक्षो दिवास्वप्नः परिवादः स्त्रियो मदः ।**  
> **तौर्यत्रिकं वृथाट्या च कामजो दशको गणः  ॥ ७.४७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/047_mRgayAxo_divAsvapnaH.md">
<details><summary><h4>मेधातिथिः ...{Loading}...</h4></summary>


आखेटकार्यो मृगवधो **मृगया** । **अक्षस्** तद्विषयक्रीडा । एतयोस् त्व् अनर्थत्वं प्रसिद्धम् । **दिवास्वप्नः** कर्मानुष्टानकाले कर्मस्व् अव्यापारः । न दिवाशब्देनाहर् एव विवक्षितम् । तद् उक्तम् "जागर्तव्ये प्रसुप्तकाः" (ग्पु २.४९.३१) इति । अथ वा मुख्य एव **दिवास्वप्नः** । स हि प्रतिषिद्धः सर्वकार्यविघाती । स च दर्शनार्थिनाम् अन्येषां तदसंपत्तेर् द्वेष्यताजनकः प्रजासु । **परिवादः** रहसि परदोषावर्जनम् । तेन सर्वाः प्रकृतयो विरज्यन्ति । अपरिवाद्यानां च परिवादे ऽधर्मः स्थित एव । **स्त्रियो मदः** इत्य् एतयोर् अनर्थरूपता सुप्रतीता । **तौर्यत्रिकं** नृत्यगीतवादित्राणि[^४५] । **वृथाट्या** अप्रयोजनम् ईषत्प्रयोजनं वा इतस् ततश् च परिभ्रमणम् । दश परिमाणो **दशकः** । **कामजः** काम इच्छा, ततो जायते । विशिष्टमुखोपभोगार्थो वा अनुभूतविशेषाद् वा जायमानः **कामजः** ॥ ७.४७ ॥


[^४५]:
     M G: -vāditrāṇām
</details>
</div>


> **पैशुन्यं साहसं द्रोह ईर्ष्यासूयार्थदूषणम् ।**  
> **वाग्दण्डजं च पारुष्यं क्रोधजो ऽपि गणो ऽष्टकः  ॥ ७.४८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/048_paishunyaM_sAhasam.md">
<details><summary><h4>मेधातिथिः ...{Loading}...</h4></summary>


अमात्यादितो[^४६] ये सुकृतबान्धवास् तत्र यन् निगोपनीयं तस्य प्रकाशनं **पैशुन्यम्** । **साहसं** ज्यायसो नीचकर्मणि विनियोगः, स्वल्पेनैवापराधेन कराधानं कारावरोधो वा । **द्रोहः** उपांशुवधः, तत्रोपघातो वा जीवत एव । **ईर्ष्या** सर्वसाधारणस्य विषयस्य साधारण्यव्यावृत्तिः, असहनं वा । गुणिनाम् गुणेषु दोषाविष्करणम् **असूया** । **अर्थदूषणम्** अर्थानाम् अदानं हरणं वा । **वाग्दण्डपारुष्ये** प्रसिद्धे । **क्रोधः** द्वेषः । तत्प्रधाना एतत् कुर्वन्ति ॥ ७.४८ ॥


[^४६]:
     DK (4: 1572): amātyādayo
</details>
</div>


> **द्वयोर् अप्य् एतयोर् मूलं यं सर्वे कवयो विदुः ।**  
> **तं यत्नेन जयेल् लोभं तज्जाव् एताव् उभौ गणौ  ॥ ७.४९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/049_dvayor_apy.md">
<details><summary><h4>मेधातिथिः ...{Loading}...</h4></summary>
<u>उक्तं</u> तावत् कामजस्य[^४७] व्यसनवर्गस्य **लोभो मूलम्** । विषयोपभोगस्पृहा कामः, इच्छा अभिलाषः लोभः इत्य् अनर्थान्तरं यतः । क्रोधजस्य कथं लोभो मूलम्, येनोच्यते **तज्जाव् एताव् उभौ गणाव्** इति । 


[^४७]:
     M G J: kāmasya; I follow DK 4: 1573.

- <u>उच्यते</u> । नात्र लोभकारणता तयोर् वर्गयोर् अभिप्रेता । किं तर्हि, वर्गद्वयतुल्यता लोभस्य । यम् एतानि सर्वाणि व्यसनान्य् अनर्थम् उपजनयन्ति तम् एवैको लोभो व्यसनहीनस्यापि । तद् उक्तम् "लोभः सर्वगुणान् इव" (म्भ् ७.७४.*५३७) इति । अत उपचारत एतद् उक्तं **तज्जाव् एताव्** इति । यदि लोभो न जायेत कथं समानफलानि स्युः । कारणदोषो हि कार्यदोषं भासयति । अतस् तत्कार्यत्वाद् व्यसनेषु चेद् दोषः, ध्रुवं कारणस्याप्य् असौ दोष उक्तो भवति । 

- <u>अथ वा</u> लुब्ध एव पैशुनादिबहिष्कार्येष्व् अभिष्वङ्गं[^४८] गच्छति । इतरस् तु स्वल्पके विषये अनुनयेन वोपशाम्यति । सेयम् उपचाराल् लोभमूलता व्यसनवर्गद्वयस्योच्यते ॥ ७.४९ ॥


[^४८]:
     DK: abhiṣaṅgaṃ
</details>
</div>


> **पानम् अक्षाः स्त्रियश् चैव मृगया च यथाक्रमम् ।**  
> **एतत् कष्टतमं विद्याच् चतुष्कं कामजे गणे  ॥ ७.५० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/050_pAnam_axAH.md">
<details><summary><h4>मेधातिथिः ...{Loading}...</h4></summary>


दिवास्वप्नादिभ्यो ऽस्य चतुष्कस्य गणस्य बहुदोषतरत्वं प्रसिद्धम् एव ॥ ७.५० ॥
</details>
</div>


> **दण्डस्य पातनं चैव वाक्पारुष्यार्थदूषणे ।**  
> **क्रोधजे ऽपि गणे विद्यात् कष्टम् एतत् त्रिकं सदा  ॥ ७.५१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/051_daNDasya_pAtanam.md">
<details><summary><h4>मेधातिथिः ...{Loading}...</h4></summary>


अयम् अपि **त्रिकः** पैशुनादिभ्यः पापीयान् इति सुप्रतीतम् ॥ ७.५१ ॥
</details>
</div>


> **सप्तकस्यास्य वर्गस्य सर्वत्रैवानुषङ्गिणः ।**  
> **पूर्वं पूर्वं गुरुतरं विद्याद् व्यसनम् आत्मवान्  ॥ ७.५२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/052_saptakasyA-sya_vargasya.md">
<details><summary><h4>मेधातिथिः ...{Loading}...</h4></summary>


पानद्यूतयोः पानं गरीयः । तत्र हि संज्ञाप्रणाशः, अनुन्मत्तस्योन्मत्तत्वम्, अप्रेतस्य प्रेतत्वम्, कौपीनप्रकाशनम्, श्रुतप्रज्ञाप्रहाणम्, मित्रहानिः, सद्भिर् वियोगः, असद्भिश् च संप्रयोगः, गीतादिष्व् अर्थघ्नेषु प्रसङ्गः, रतमन्त्रप्रकाशनं च, मानिनो ऽप्य् उपहास्यता, गम्भीरप्रकृतेर् अपि यत्किंचनवादिता मदवेगेनेति पानदोषाः । द्यूते तु जितम् एवाक्षविदुषा, अनक्षज्ञस्यापि पाक्षिकः पराजयः । 

- स्त्रीद्यूतव्यसनयोर् द्यूतव्यसनं गरीयः । येन तद् एव जितं द्रव्यं तस्यापि विषं भवति । तथा च तन्निमितो वैरानुबन्धो जयः, साधारणः केवलं पराजयः, भुक्तनाशः । मूत्रपुरीषवेगधारणाच् च शरीरे शैथिल्यं व्याधिनिदानम् एव, तेन क्षुद्रादिभिः स्वपीडातिशयात् । मातर्य् अपि च मृतायां दीव्यत्य् एव । कृतकृत्येषु च न सुहृद्भिर् अपि कृष्यते । तप्तायसपिण्डवत् परद्रव्याणि परिहरतो न प्रत्ययते च । क्षुधिते दुर्गते ऽन्नाद्युपपत्त्युपेक्षाविषयता सर्वगुणसंपन्नस्यापि तृणवद् अवज्ञेयता[^४९] । इति द्यूतदोषाः । स्त्रीव्यसने त्व् अपत्योत्पत्तिः, प्रतिकर्मभोजनभूयिष्टानुभवनम्, धर्मार्थपरिग्रहः । शक्या च स्त्री राजहिते नियोक्तुम् अपवाहयितुं वा ।


[^४९]:
     M G J: avajñāyeta; I follow DK 4: 1575.

- स्त्रीमृगयाव्यसनयोः स्त्रीव्यसनं गरीयः । अदर्शनं कार्याणाम्, स्त्रीव्यसनसङ्गेन राजकार्येषु च निर्वेदः, कालातिपातनम्, धर्मलोपः, पानदोषानुबन्धः, अर्थघ्नेषु चानृतादिषु प्रसङ्ग इति । म्र्गयायां तु व्यायामः, पित्तश्लेष्मबन्धः, मेदादिनाशः, चले स्थिरे वा काये लक्ष्यपरिचयः,[^५०] प्रहरणे वैशारद्योपजननम्, ग्राम्यजनपरिजयश् चेति । 


[^५०]:
     M G: lakṣaḥ paricayaḥ

- एवं कामजस्य चतुष्कस्य वर्गस्य स्ववर्गे पूर्वं पूर्वं पापीयः ।

- क्रोधजस्यापि च दण्डपातदोषानुबन्धः अर्थघ्नेष्व् एवानृतादिषु सङ्गः । 

- दण्डपातवाक्पारुष्ययोर् दण्डपातनं गरीयः । दण्डपातने हि शरीरविनाशादिशक्यं प्रतिसंधानम् । वाक्पारुष्ये त्व् अमर्षजः क्रोधाग्निः शक्यते दानमानाम्भोभिः शमयितुम् ।

- वाक्पारुष्यार्थदूषणयोर् वाक्पारुष्यं गरीयः । तेजस्विनो हि पारुष्यवचनचित्तसंक्षोभे भयं नासादयन्ति । तथा च प्रवादः ।

- स्थिरं साध्वसितं काण्डं भित्त्वा वास्थिप्रवेशितम् ।

- विशल्यम् अङ्गं कुर्वन्ति न वाचो हृदयाद् अपि ॥

- रोहते सायकैर् विद्धं वनं परशुना हतम् ।

- वाचा दुरुक्तं बीभत्सन् न संदोहति वाक्क्षतम् ॥

भाग्यायत्तत्वाद् अर्थस्येति न तेजस्विनो ऽर्थदूषणं गणयन्ति । एवम् एतयोर् वर्गयोः पूर्वस्य पूर्वस्य गरीयस्त्वं निदर्शितम् ॥ ७.५२ ॥
</details>
</div>


> **व्यसनस्य च मृत्योश् च व्यसनं कष्टम् उच्यते ।**  
> **व्यसन्य् अधो ऽधो व्रजति स्वर् यात्य् अव्यसनी मृतः  ॥ ७.५३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/053_vyasanasya_cha.md">
<details><summary><h4>मेधातिथिः ...{Loading}...</h4></summary>


यद्य् अपि मृत्युव्यसने सर्वं हरेतां[^५१] तथाप्य् एवं विशेषः । मृत्युर् अस्मिंल् लोके सर्वहरः, व्यसनं पुनर् इह चामुत्र च । तद् इदम् आह- **व्यसन्य् अधो ऽधो व्रजति** । नरकं गच्छतीत्य् अर्थः । व्यसनिशब्देन[^५२] अत्यन्तो ऽभ्यास एतद्वर्गविषय उच्यते । अतश् चाभ्यासः प्रतिषिध्यते, न त्व् ईषदासेवनम् । व्यसनभूता ह्य् एते धरार्थकामप्राणहरा भवन्त्य् अन्यस्यापि पुरुषस्य, किं पुना राज्ञः । किं च, असेवनम् अप्य् अयुक्तं पानादीनाम् अशक्यं[^५३] चेति । यतो[^५४] ऽभ्यासप्रतिषेधः ॥ ७.५३ ॥


[^५४]:
     DK (4: 1576) suggests: ago


[^५३]:
     M G: āśaṅkya


[^५२]:
     M G DK: vyasana-


[^५१]:
     DK (4: 1575): haret, and suggests emending to sarvahare; see sarvaharaḥ in the next sentence.
</details>
</div>


> **मौलाञ् छास्त्रविदः शूरंल् लब्धलक्षान् कुलोद्गतान् ।**  
> **सचिवान् सप्त वाष्टौ**[^५५]** वा कुर्वीत सुपरीक्षितान्**[^५६]**  ॥ ७.५४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/054_maulA~n_shAstravidaH.md">
<details><summary><h4>मेधातिथिः ...{Loading}...</h4></summary>



[^५६]:
     M G: prakurvīta parīkṣitān


[^५५]:
     M G J DK (4: 1250): cāṣṭau, but the commentary reads vā.

पितृपितामहान्वयागता बहुसुतधनबान्धवाः प्रकटगोभूमिधनास् तद्देशवासिनो **मौलाः** । मूलं प्रतिष्ठा, तत्र भवा **मौलाः** । **शास्त्रविदः** । शास्त्रं शासनं भृत्यविज्ञानम्[^५७] । तेनान्ये ऽपि गुणा गृह्यन्ते । तद् यथा- "प्राज्ञः दृढकारी धारयिष्णुर् दक्षः वाग्मी प्रबलः[^५८] प्रतिपत्तिमान् उत्साहप्रभावयुक्तः क्लेशसहः शुचिर् दानशीलः योग्यसत्त्वयुक्तः स्तंभचापलहीनः प्रियो वैरिणाम् अकर्ता" (च्ड़्। कश् १.९.१) इति । **शूर**शब्देन राजकार्ये शरीरकलत्रापत्यधनादिष्व् अपि निरपेक्ष उच्यते । तथा मरणे ऽभीरुः, युद्धोत्साही, एक एव परिभवभयाद् बहुभिर् विरुध्यते, दृढप्रहारी बलवान् । **लब्धलक्षाः** । परिदृष्टकर्मताम् अनेनाह । दृष्टखड्गव्यापाराः कृतार्थाधिकाराः अनुभूतमन्त्रिभूमयः । **कुलोद्गतान्** कुलांकुशनिगृहीता ह्य् अकार्ये न वर्तन्ते । **सचिवान्** सहायान् । नित्यम् एते राज्ञः पार्श्ववर्तिनो भवेयुः । **सप्त वाष्टौ वा** । नियमो ऽयम् । येन चाल्प एकचित्ता भवन्ति । ततश् च राजमन्त्र उद्घाटिकः[^५९] स्यात् । बहूनाम् अपि मन्त्रभेदः । तस्माद् एतावन्त एव कर्तव्याः । **सुपरीक्षितान्** धर्मार्थकामभयोपधाभिः । सेयं परीक्षोच्यते । पुरोहितः — स्वल्पकार्ये राज्ञा व्याजेनाधिक्षिप्तः बहुनार्थसंप्रदानेनाप्तपुरुषैर् एकैकम् अमात्यम् उपजपेत् राजविनाशाय- "एतच् च सर्वमन्त्रिभ्यो[^६०] रोचते, अथ कथं भवते" इति । प्रत्याख्याने धर्मोपधाशुद्धः । सेनापतिः — केनचिद् उपदेशेन पूर्ववद् अधिक्षिप्तः[^६१] बहुना च संप्रदानेनाप्तपुरुषैर् एकैकम् अमात्यम् उपजपेद् राजविनाशाय- "एतच् च सर्वमन्त्रिभ्यो रोचते, अथ कथं भवते" इति । प्रत्याख्यान अर्थोपधाशुद्धः । परिव्राजिका अन्तःपुरे[^६२] लब्धविश्वासा एकैकम् अमात्यम् उपजपेत् — "सा राजमहिषी भवन्तं कामयते कृतसमागमोपया" इति । प्रत्याख्ह्याने कामोपधाशुद्धः । राजप्रयुक्ता एव केचित् पुरुषाः प्रवादम्[^६३] आविष्कुर्युः- "कृतसमयैर् अमात्यै राजा हन्यते" इति । उपलब्धप्रवादः[^६४] पुरोहितस्याप्तः कश्चिद् अमात्येषु मन्त्रं श्रावयेत्- "इमं प्रवादम् उपश्रुत्य भवतां निग्रहो राज्ञा क्रियते" इति । तेषाम् एव चान्यतमः पूर्वम् एव कृतसंवित्कः प्रत्येकं राजामात्येषूत्साहयेत् । तत्र ये प्रत्याचक्षते ते भयोपधाशुद्धाः ।


[^६४]:
     M G: -pramādaḥ


[^६३]:
     M G: pramādam


[^६२]:
     M G: parivrājikāntaḥpure


[^६१]:
     M G: avikṣiptaḥ


[^६०]:
     M G: sarvaṃ


[^५९]:
     M G 1st ed.: udghāṭakaḥ; G 2nd ed.: udghaṭanaṃ


[^५८]:
     KAŚ (1.9.1) and Bhāruci read: pragalbhaḥ, which is probably the original reading.


[^५७]:
     M G: bhṛtyavidhijñānaṃ

- <u>अथ वा</u> **मौल्ंआस्** तावत् कुर्याद् अर्थसमाहर्तृसंनिधातॄन्[^६५] । ये अर्थं ग्रामेभ्यः समाहरन्ति, समाहृतं च रक्षन्ति विनियुञ्जते च । सर्वथार्थव्यवहारिणो **मौलाः** कर्तव्या इत्य् उक्तं भवति । **शास्त्रविद्ः** बुद्धिसचिवा मन्त्रिणः । **शूरान्** बलाध्यक्षान् । **लब्धलक्षान्** इत्यादि सर्वेषां विशेषणम् । एकैकस्य समुदितपरीक्षा च योक्ता राजविषया[^६६] राजामात्येषूत्साहनम् इति, सा न युक्तेति मन्यन्ते । एष एव हि बुद्धिभेदो भवेद् अमात्यानाम् । तस्माद् अन्या काचित् स्त्री साध्वी प्रयोज्या अन्यश् च विनाशविषय उदाहार्यः ॥ ७.५४ ॥


[^६६]:
     DK (4: 1251) suggests reading: rājamahiṣīviṣayā rājaviṣayā ca


[^६५]:
     M G J: arthapramādakartṛsaṃnidhātṝn; I follow the conjecture of DK (4: 1250) representing the KAŚ vocabulary and the reading in MDh 7.60.
</details>
</div>


> **अपि यत् सुकरं कर्म तद् अप्य् एकेन दुष्करम् ।**  
> **विशेषतो ऽसहायेन किं तु राज्यं महोदयम्  ॥ ७.५५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/055_api_yat.md">
<details><summary><h4>मेधातिथिः ...{Loading}...</h4></summary>


यत् सामान्यं गृहस्थस्य गृहकृत्यं गोऽश्वादिपालनं सुकरम् इति स्थितम् । स एव गां पालयति स एव दोग्धि । न शक्यम् एतद् एकेन कर्तुम् । **तद् अप्य् एकेन दुष्करं** **विशेषतो ऽसहायेन** । **दुष्करम्** अशक्तेन न शक्यं कर्तुम् । कथं ह्य् एको गां चारयतु,[^६७] कथं च भार्यां रक्षतु[^६८] । राज्यं तु प्रतिमहारंभम् उदयकर्म, तद्योगः फलवांश् च । अपेक्षमाणस्य[^६९] महत् फलम् उदेति[^७०] । न चैकेन षाड्गुण्यं वेदितुं शक्यम् । तस्माद् आत्मसमाः परीक्षिताः सहायास् तेषु तेषु कार्येषु कर्तव्याः ॥ ७.५५ ॥


[^७०]:
     M G 1st ed.: mahaty alam upodeti; G 2nd ed.: mahat phalam upodeti


[^६९]:
     M G: phalavāṃś cānapekṣamāṇasya


[^६८]:
     M G add: kathaṃ mevatu


[^६७]:
     M G J: cārayati; I follow DK (4:1251)
</details>
</div>


> **तैः सार्धं चिन्तयेन् नित्यं सामान्यं संधिविग्रहम् ।**  
> **स्थानं समुदयं गुप्तिं लब्धप्रशमनानि च  ॥ ७.५६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/056_taiH_sArdham.md">
<details><summary><h4>मेधातिथिः ...{Loading}...</h4></summary>


**तैर्**[^७१] बुद्धिसचिवैर् मुख्यैश् चार्थाधिकारिभिः सह **सामान्यं** यन् नातिरहस्यं तच् **चिन्तयेत् संधिविग्रहम्**- "किं संधिः संप्रति युक्तो ऽथ विग्रहः," उभयत्र गुणदोषान् विचारयेत् । इदं कर्तव्यावधारणं तु स्वबुद्ध्या कुर्याद् यथास्य परप्रयोज्यता न भवति । 


[^७१]:
     DK (4: 1772) notes that this commentary is quite corrupt. See Bhāruci's commentary on this verse, which is followed by Medhātithi.

- इदं चापरं चिन्तयेत्, **स्थानम्** । तच् चतुर्विधम्- दण्डकोशपुरराष्ट्राणि । तत्र दण्डो हस्त्यश्वरथपदातयः । तेषां प्रतिकर्म पोषणरक्षणादि चिन्त्यम्[^७२] । न ह्य् असमाधानं प्रधानम्[^७३] । तथा कोशस्य हेमरूप्यबाहुल्यं प्रचुररूप्यता आयव्ययलक्षणं च । कोशस्य यानि यान्य् आयस्थानानि[^७४] तानि न व्ययितव्यानि न विलम्बनीयानि भृत्यानाम् । तथा राष्ट्रस्य देशपर्यायस्य स्वाजीव आत्मसंधारणः परसंधारणो[^७५] नदीवृक्षाः[^७६] पशव्यः[^७७] शत्रुद्वेषक्रान्तप्रायः[^७८] गुप्तगोचरः[^७९] पशुमान् अदेवमातृकः, आपदि च दण्डकरसह[^८०] इत्येवमादि । पुरस्य वक्ष्यति "तत् स्याद्[^८१] आयुधसंपन्नम्" (म्ध् ७.७५) इति । 


[^८१]:
     M G: tasmād


[^८०]:
     M G J DK: daṇḍakaragraha (I follow Bhāruci)


[^७९]:
     M G J DK: guptigocaraḥ


[^७८]:
     Bhāruci reads: śatrudveśi (ī?) sītāprāyaḥ


[^७७]:
     M G J DK: paśavaḥ


[^७६]:
     Bhāruci reads here: svārakṣyaḥ


[^७५]:
     M G J DK: ātmasaṃdhāraṇaṃ parasaṃdhāraṇena (I follow Bhāruci)


[^७४]:
     M G J: yāni nyāyasthānāni


[^७३]:
     M G add: ca


[^७२]:
     M G: cintyapratikarma

- <u>अथ वा</u> **स्थानं** स्वदेशाच् चाप्रच्यवनम् । एवं **समुदायो** ऽपि चिन्त्यः । तत्र कृषिर् व्रजगुलमस्थानानि वाणिज्यशुल्कदण्ड[^८२] इत्य् एवमादि । **गुप्तिं** स्वराष्ट्रगतां वक्ष्यति । **लब्धप्रशमनं** च देवताश्रमविद्यावतां[^८३] धार्मिकाणां च मानदानत्यागायोगः, उचितानां[^८४] चाभ्यनुज्ञानम् । सर्वबन्धनमोक्षः । अनुग्रहो दीनव्याधितानाम् । उत्सवानां चापूर्वाणां प्रवर्तनम्, प्रवृत्तानाम् अनुवृत्तिः । 


[^८४]:
     M G: avitānāṃ; J DK: uditānāṃ


[^८३]:
     M G: devatāsamaṃ vidyāvatāṃ


[^८२]:
     M G: vāṇijyam uktadaṇḍa

- यच् च कोशदण्डोपघातकम्[^८५] अधार्मिकचरित्रं तद् अपनीय धर्मव्यवहारान् स्थापयेत् । अधर्मचारित्रम् अकृतम् अन्यस्य कृतं वान्यैः प्रवर्तयेत् । न वा धर्मकृतं चान्यैर् निवर्तयेद् इति । 


[^८५]:
     M G J DK -daṇḍopādhikam; see Bhāruci and KAŚ 13.5.14 for the reading adopted.

- एवं **स्थाना**दीनि चिन्त्यानि ॥ ७.५६ ॥
</details>
</div>


> **तेषां स्वं स्वम् अभिप्रायम् उपलभ्य पृथक् पृथक् ।**  
> **समस्तानां च कार्येषु विदध्याद् धितम् आत्मनः  ॥ ७.५७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/057_teShAM_svam.md">
<details><summary><h4>मेधातिथिः ...{Loading}...</h4></summary>


**तेषां पृथक् पृथग्** एकैकस्य रहस्य् **अभिप्रायं** हृदयनिहितं भावम् **उपलभ्य,** **समस्तानां** संहतानां यत् कारणं कश्चित् पुरुषः परिषदि अप्रतिभानवान् भवति, रहसि प्रगल्भः, कश्चित् परिषद्य् आसादितप्रज्ञः । ततश् च तान् समस्तान् पृच्छेत् । 

- ततः स्वयं यद् युक्ततरं **हितम्** आत्मने तद् व्यवस्येद् **विदध्यात्** । तत्प्रामाण्यं तेषाम् एवान्यतमेनोपदिष्टं वा यद् अप्रत्यनीकं[^८६] निर्दोषं च ॥ ७.५७ ॥


[^८६]:
     M G: apratyatīkaṃ
</details>
</div>


> **सर्वेषां तु विशिष्टेन ब्राह्मणेन विपश्चिता ।**  
> **मन्त्रयेत् परमं मन्त्रं राजा षाड्गुण्यसंयुतम्  ॥ ७.५८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/058_sarveShAn_tu.md">
<details><summary><h4>मेधातिथिः ...{Loading}...</h4></summary>


**विपश्चिता** विदुषा अर्थशास्त्रज्ञेन । **परं मन्त्रम्** अत्यन्तं गोपनीयं **मन्त्रयेत्** **षाड्गुण्ययुक्तम्** । अधिकतरप्रज्ञो हि ब्राह्मणः, धार्मिकत्वाच् च विश्वसनीयः ॥ ७.५८ ॥
</details>
</div>


> **नित्यं तस्मिन् समाश्वस्तः सर्वकार्याणि निक्षिपेत् ।**  
> **तेन सार्धं विनिश्चित्य ततः कर्म समारभेत्  ॥ ७.५९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/059_nityan_tasmin.md">
<details><summary><h4>मेधातिथिः ...{Loading}...</h4></summary>


तादृशि ब्राह्मणे सर्वराष्ट्रमण्डलं निक्षिप्य विश्वस्तो राज्यसुखं भुञ्जीत च । **तेन**[^८७] सह **विनिश्चित्य** यानासनादि **कर्म** व्यवहारसंग्रहादि समाचरेत् ॥ ७.५९ ॥


[^८७]:
     M G omit: tena
</details>
</div>


> **अन्यान् अपि प्रकुर्वीत शुचीन् प्राज्ञान् अवस्थितान् ।**  
> **सम्यग् अर्थसमहर्तॄन् अमात्यान् सुपरीक्षितान्  ॥ ७.६० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/060_anyAn_api.md">
<details><summary><h4>मेधातिथिः ...{Loading}...</h4></summary>


यद् उक्तम् "सप्त चाष्टौ वा" (म्ध् ७.५४) इति तस्यायम् अपवादः । **अर्थसमाहर्तॄन्** संनिधातॄन् **सुपरीक्षितान्** उपधाभिः कुर्यात् ॥ ७.६० ॥
</details>
</div>


> **निर्वर्तेतास्य यावद्भिर् इतिकर्तव्यता नृभिः ।**  
> **तावतो ऽतन्द्रितान् दक्षान् प्रकुर्वीत विचक्षणान्  ॥ ७.६१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/061_nirvartetA-sya_yAvadbhir.md">
<details><summary><h4>मेधातिथिः ...{Loading}...</h4></summary>


सर्व एते मन्त्रज्ञा **विचक्षणाः** विद्वांसश् चाधिकारिकाः कर्तव्याः । **दक्षान्** भयसंनिधाने ऽप्य् अवसादहेताव्[^८८] अत्युत्साहवन्तः[^८९] । **अतन्द्रितान्** अनलसान् । उक्तं चाध्यक्षप्रचारे-


[^८९]:
     DK: apy utsāhavantaḥ


[^८८]:
     M G: avyayahetāv; DK (4: 1252) bhayasaṃnidhāv avasāda-

- बुद्धिमान् अनुरक्तश् च युक्तो धर्मार्थकोविदः ।

- शुचिर् दक्षः कुलीनश् च मन्त्री यस्य स राज्यभाक् ॥

- तस्मिन् निक्षिप्य कार्याणि भोगसङ्गी न नश्यति ।

- राजवश्यविधिस् तेन दानानुग्रहणैर् इति ॥ ७.६१ ॥
</details>
</div>


> **तेषाम् अर्थे नियुञ्जीत शूरान् दक्षान् कुलोद्गतान् ।**  
> **शुचीन् आकरकर्मान्ते भीरून् अन्तर्वेश्मने  ॥ ७.६२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/062_teShAm_arthe.md">
<details><summary><h4>मेधातिथिः ...{Loading}...</h4></summary>


**अर्थे** आयव्ययव्यवहारे । **शुचीन्** अर्थेष्व् अस्पृहान् **नियुञ्जीत** । तान्य् अर्थस्थानान्य् उदाहरणेन दर्शयति, **आकरकर्मान्त** इति । आकराः सुवर्णरूप्याद्युत्पत्तिसंस्कारस्थानानि । कर्मान्ता भक्ष्यकार्पासावापादयः । **अन्तर्वेश्मने** अन्तःपुरभोजनशय्यास्त्रीगृहाणि । **भीरवस्** तत्र नियोज्याः । **शूरा** हि राजानम् एकाकिनम् उपजप्ता हन्युः । **दक्षा** सर्वे ऽपि व्युत्थानशीलतया द्वन्द्वोपरिपातम् अपरिगणय्य स्वामिनः कार्यं काले[^९०] नातिपातयन्ति ॥ ७.६२ ॥


[^९०]:
     M G: kāryakāle
</details>
</div>


> **दूतं चैव प्रकुर्वीत सर्वशास्त्रविशारदम् ।**  
> **इङ्गिताकारचेष्टज्ञं शुचिं दक्षं कुलोद्गतम्  ॥ ७.६३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/063_dUta~n_chaiva.md">
<details><summary><h4>मेधातिथिः ...{Loading}...</h4></summary>


दूतस्यायम् अधिको गुणः **इङ्गिताकारचेष्टज्ञता** । परविषये राज्ञो[^९१] मन्त्रिणां च संधित्सताम् **इङ्गितानि** दूतस्यादरेण संपरिग्रहः, विश्वसनम्, मुहुर् मुहुः संपूर्णतद्वाक्यस्य तस्य चाभिनन्दनम् । एतानि विपर्यस्तान्य् उपेक्षेत । **आकारः**[^९२] शरीरवैकृत्यं म्लानिर् मुखस्य वर्णवैकृत्यं तूष्णींभावो दीर्घोष्णनिःश्वासता । एवमादिविकारैर् दैन्यं सूचयति- "अस्ति काचिद् आपदस्य तेनायं विवर्णः" इति । वाक्यवैशारद्यम्, शारीरसंस्कारः, प्रसन्नमुखता, एवमादि हर्षं सूचयति । **शुचिः**[^९३] स्त्रीगते ऽर्थे गमनविशेषैः । यतः स्त्रीसंबन्धे मन्त्रभेदः परिभवश् च ॥ ७.६३ ॥


[^९३]:
     M G: śuci-


[^९२]:
     M G: ākāra-


[^९१]:
     M G: rājñe
</details>
</div>


> **अनुरक्तः शुचिर् दक्षः स्मृतिमान् देशकालवित् ।**  
> **वपुष्मान् वीतभीर् वाग्मी दूतो राज्ञः प्रशस्यते  ॥ ७.६४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/064_anuraktaH_shuchir.md">
<details><summary><h4>मेधातिथिः ...{Loading}...</h4></summary>


**अनुरक्तः** अहार्यो भवति । **दक्षः** देशकालौ नातिक्रामति । **स्मृतिमान्** अमुषितस्मृतिप्रसङ्गेन[^९४] स्वामिसंसेशं कथयति । **देशकालवित्** देशकालौ ज्ञात्वान्यद् अप्य् असंदिष्टं[^९५] तत्कालयोग्यं कथयति । **वपुष्मान्** स्वाकृतिः, प्रियदर्शनत्वान् निपुणम् उचितं वक्ति । **वीतभीः** अनेन निपुणम् उच्यते । **वाग्मी** संदेशस्योत्तरे प्रतिवचनसमर्थो भवति ॥ ७.६४ ॥


[^९५]:
     M G: api saṃdiṣṭaṃ


[^९४]:
     DK (4: 1672): amuṣitasmṛtiḥ (but see Bhāruci on this verse)

_उक्तानां दूतगुणानां_[^९६]_ संपादनप्रयत्ने प्रयोजनम्_[^९७]_ आह ।_


[^९७]:
     M G: saṃpādanāya tatprayojanam


[^९६]:
     M G: uktadūtaguṇānāṃ
</details>
</div>


> **अमात्ये दण्ड आयत्तो दण्डे वैनयिकी क्रिया ।**  
> **नृपतौ कोशराष्ट्रे च दूते संधिविपर्ययौ  ॥ ७.६५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/065_amAtye_daNDa.md">
<details><summary><h4>मेधातिथिः ...{Loading}...</h4></summary>


**अमात्ये** सेनापतौ **दण्डो** हस्त्यादिबलम् **आयत्तम्,** तदिच्छया कार्येषु प्रवृत्तेः । **दण्डे वैनयिकी** । यो विनेयः स्वपरराष्ट्रगतः स दण्ड्यो यतः । विनयाश्रिता **वैनयिकी **। **क्रिया** कार्यम् । **नृपतौ कोश्राष्ट्रे** **आयत्ते** । संचयस्थानं **कोशः** । **राष्ट्रं** जनपदः । द्वे च ते पराधीने न कर्तव्ये, स्वयम् एव विलम्भनीयफलग्रासाच् च । **दूते संधिविपर्ययौ** । प्रियवचनेन स्वामिकार्यप्रदर्शनेन संधिः, तद्वैपरीत्येन विग्रहः । एतद् उभयं दूतायत्तम् ॥ ७.६५ ॥

_एवं दूतार्थानुवादः । एष एवार्थः पुनर् उच्यते ।_
</details>
</div>


> **दूत एव हि संधत्ते भिनत्त्य् एव च संहतान् ।**  
> **दूतस् तत् कुरुते कर्म भिद्यन्ते येन मानवाः  ॥ ७.६६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/066_dUta_eva.md">
<details><summary><h4>मेधातिथिः ...{Loading}...</h4></summary>


**दूतः**[^९८] **संधत्ते** यथोक्तम् । **संहतान्** एकीभूतान् स **एव भिनत्ति** । अनुक्तम् अपि प्रियं संदिशति "प्रतिकूलम् अनाचरितम्" इत्यादि । सुवर्णादिद्रव्यम् अप्रतिश्रुतम् इत्य् आह । एवं **भिनत्ति दूतः** । तद् एतत् कर्मान्तरोपदिष्टम्, येन राजानो भिद्यन्ते ।[^९९] वाक्पारुष्यापन्ना एवं संभवन्ति ॥ ७.६६ ॥


[^९९]:
     M G add: na


[^९८]:
     M G: yathā dūtaḥ

_अन्यद् अपि दूतकार्यं दर्शयति ।_
</details>
</div>


> **स विद्याद् अस्य कृत्येषु निगूढेङ्गितचेष्टितैः ।**  
> **आकारम् इङ्गितं चेष्टां भृत्येषु च चिकीर्षितम्  ॥ ७.६७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/067_sa_vidyAd.md">
<details><summary><h4>मेधातिथिः ...{Loading}...</h4></summary>


&gt; **बुध्वा च सर्वं तत्त्वेन परराजचिकीर्षितम् ।**
</details>
</div>
  
> **तथा प्रयत्नम् आतिष्ठेद् यथात्मानं न पीडयेत्  ॥ ७.६८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/068_buddhvA_cha.md">
<details><summary><h4>मेधातिथिः ...{Loading}...</h4></summary>


स दूतो यात्व्यस्य राज्ञः **कृत्येषु** कार्येषु ॥ ७.६७ ॥
</details>
</div>


> **जाङ्गलं सस्यसंपन्नम् आर्यप्रायम् अनाविलम् ।**  
> **रम्यम् आनतसामन्तं स्वाजीव्यं देशम् आवसेत् ॥ ७.६९ ॥**  
> **धन्वदुर्गं महीदुर्गम् अब्दुर्गं वार्क्षम् एव वा ।**  
> **नृदुर्गं गिरिदुर्गं वा समाश्रित्य वसेत् पुरम्  ॥ ७.७० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/070_dhanva-durgam_mahI-durgam.md">
<details><summary><h4>मेधातिथिः ...{Loading}...</h4></summary>


[^१००]उक्तप्रकारेण द्विगुणोत्सेधेनैष्टकेन शैलेन द्वादशहस्ताद् ऊर्ध्वम् उद्धतेन तालमूलेन कपिशीर्षचिताग्रेण दृढप्रणाल्या परिकृतं[^१०१] **महीदुर्गम्** । अगाधेनाश्रयणीयेन चोदकेन परिवेष्टितम् **अब्दुर्गम्**[^१०२] । समन्ततो ऽर्धयोजनमात्रं घनमहावृक्षान्वितं **वार्क्षम्** । चतुरङ्गबलाधिष्ठितं प्रवरायुधवीरपुरुषप्रायं **नृदुर्गम्** । गिरिपृष्ठे दुरारोहम् एवैकमार्गानुगतम् अन्तर्नदीप्रस्रवणोदकं **गिरिदुर्गम्** ॥ ७.७० ॥


[^१०२]:
     M G J: durgam; I follow the suggestion of DK.


[^१०१]:
     DK (4: 1453) suggests: parivṛtam; M G J add: dhanurdurgam; clearly this is an error. It appears that the commentary on dhanurdurga is missing.


[^१००]:
     The commentary here is corrupt. See DK (4: 1453) for suggestions for improvement.
</details>
</div>


> **सर्वेण तु प्रयत्नेन गिरिदुर्गं समाश्रयेत् ।**  
> **एषां हि बाहुगुण्येन गिरिदुर्गं विशिष्यते ॥ ७.७१ ॥**  
> **त्रीण्य् आद्यान्य् आश्रितास् त्व् एषां मृगगर्ताश्रयाप्सराः ।**  
> **त्रीण्य् उत्तराणि क्रमशः प्लवङ्गमनरामराः  ॥ ७.७२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/072_triNy_AdyAny.md">
<details><summary><h4>मेधातिथिः ...{Loading}...</h4></summary>


**आद्यानि त्रीणि** धनुर्दुर्गादीनि । **आश्रिताः** आश्रयं कृतवन्तः । **मृगाः** । **गर्ताश्रया** गर्गरनकुलादयः । **अप्सरा** ग्राहकूर्मादयः । एषां दुर्गाणां तदाश्रितानां च यादृशा गुणदोषास् तादृशा एव राज्ञाम् अपि भवन्तीति प्रदर्शनार्थम् । **त्रीण्य् उत्तराणि** । **प्लवङ्गमाः** कपयः ॥ ७.७२ ॥
</details>
</div>


> **यथा दुर्गाश्रितान् एतान् नापहिंसन्ति शत्रवः ।**  
> **तथारयो न हिंसन्ति नृपं दुर्गसमाश्रितम्  ॥ ७.७३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/073_yathA_durgAshritAn.md">
<details><summary><h4>मेधातिथिः ...{Loading}...</h4></summary>


दुर्गविधानप्रयोजनश्लोको ऽयम् । अत्यल्पबला अपि **दुर्गाश्रिता** महाबलैर् अरिभिर् न सहसा शक्यन्ते ऽभिभवितुम्, अतो दुर्गाश्रयो युक्तः ॥ ७.७३ ॥
</details>
</div>


> **एकः शतं योधयति प्राकारस्थो धनुर्धरः ।**  
> **शतं दशसहस्राणि तस्माद् दुर्गं विधीयते  ॥ ७.७४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/074_ekaH_shatam.md">
<details><summary><h4>मेधातिथिः ...{Loading}...</h4></summary>


सुप्रसिद्धम् एतद् दुर्गप्रयोजनम् । 

- <u>प्राकारदृष्टान्तेन</u> गिरिदुर्गबलम् एतद् इति । 

- <u>तद् अयुक्तम्</u>, महीदुर्गे ऽपि प्राकारसंभवात् । तस्मात् सर्वेषां दुर्गाणां तत्प्रयोजनं स्वबुद्ध्या रूप्यते ॥ ७.७४ ॥
</details>
</div>


> **तत् स्याद् आयुधसंपन्नं धनधान्येन वाहनैः ।**  
> **ब्राह्मणैः शिल्पिभिर् यन्त्रैर् यवसेनोदकेन च  ॥ ७.७५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/075_tat_syAd.md">
<details><summary><h4>मेधातिथिः ...{Loading}...</h4></summary>


**आयुधैः** खड्गप्रासादिभिः **संपन्नम्** उपेतम् । आयुधग्रहणं वर्मशिरस्त्राणोपस्कारादेर् अन्यस्यापि युद्धोपकरणस्य प्रदर्शनार्थम् । **धनं** रूप्यसुवर्णादीनि । **वाहनानि** रथाश्वादयः । **शिल्पिभिर्** यन्त्रावाहतक्षप्रभृतिभिः । **यवसेन** । **ब्राह्मणैर्** मन्त्रिपुरोहितैर् अन्यैर् वा । दण्डिकापोतेन ध्वजशङ्कया कदाचिन् नृपधर्मसाहाय्येन प्रवर्तन्ते । प्रदर्शनार्थत्वाच् च भिषगौषधाद्य् अपेक्षेत । संरोहणाद्युपयोगि संनिधापयितव्यम् ॥ ७.७५ ॥
</details>
</div>


> **तस्य मध्ये सुपर्याप्तं कारयेद् गृहम् आत्मनः ।**  
> **गुप्तं सर्वर्तुकं शुभ्रं जलवृक्षसमन्वितम्  ॥ ७.७६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/076_tasya_madhye.md">
<details><summary><h4>मेधातिथिः ...{Loading}...</h4></summary>


**सुपर्याप्तम्** । यावद् आत्मनो राज्ञो राजपुत्रकोशायुधाश्वागारादिषूपयुज्यते । **गुप्तं** बहुकक्षाकम् । **गृहं कारयेत्** । **सर्वर्तुकं** सर्वर्तुमाल्यफलैः शोभितम् । सर्वे ऋतवो यत्रेति । ऋतुशब्देन तत्कार्याणि पुष्पफलादीनि लक्ष्यन्ते । "सर्वर्तुगम्" इति पाठे सर्वान् ऋतून् गच्छति प्राप्नोतीति व्युत्पत्तिः । अर्थस् तु स एव । यो यत्र भवति स तेन व्याप्त इत्य् उच्यते । **शुभ्रं** सुधाधवलितम् । **जलवृक्षसमन्वितं** धारागृहोद्यानवनसंपन्नम् ॥ ७.७६ ॥
</details>
</div>


> **तद् अध्यास्योद्वहेद् भार्यां सवर्णां लक्षणान्विताम् ।**  
> **कुले महति संभूतां हृद्यां रूपगुणान्विताम्  ॥ ७.७७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/077_tad_adhyAsyodvahed.md">
<details><summary><h4>मेधातिथिः ...{Loading}...</h4></summary>


**तद्** गृहम् आश्रित्य **भार्या** तत्र सहायार्थं **महतः कुलाद्** उद्वोढव्या । एतत्संबन्धेन संरक्षणार्थम् । **सवर्णाम्** इत्यादाव् उच्यते तत् प्राक् प्रदर्शितम् । **हृद्यां** मनोरमां कान्तिलावण्ययुक्ताम् । **रूपं** संस्थानम् । **गुणा** वचनाचरणादयः[^१०३] । तैर् **अन्वितां** युक्ताम् ॥ ७.७७ ॥


[^१०३]:
     M G: vacanakaraṇādayas
</details>
</div>


> **पुरोहितं च कुर्वीत वृणुयाद् एव चर्त्विजः ।**  
> **ते ऽस्य गृह्याणि कर्माणि कुर्युर् वैतानिकानि च  ॥ ७.७८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/078_purohita~n_cha.md">
<details><summary><h4>मेधातिथिः ...{Loading}...</h4></summary>


सत्य् अपि द्वितीयानिर्देशे न प्राधान्यावगमे विवक्षितम् एवैकत्वम्, अन्यत्राप्य् उपादानात्, "यूपं छिनत्ति," "भार्यां विन्देत" इतिवत् । **ऋत्विजो वृणुयात्** । तेषां च संख्या श्रुतित एवावगन्तव्या । गुणाश् च- "नातिस्थूलो नातिकृशः नातिदीर्घो नातिह्रस्वः नातिवृद्धो नातिबालः । सप्तपुरुषान् विद्यातपोभ्यां पुण्यैश् च कर्मभिः समनुष्ठितोभयभावान्[^१०४] । तान्[^१०५] प्रति नाब्राह्मण्यम् आशङ्क्यते, विद्वान् याजयति" इत्यादि । **गृह्याणि कर्माणि** शान्तिस्वस्त्ययनादीनि । **वैतानिकानि** वैहारिकाणि त्रेताग्निविषयाणि ॥ ७.७८ ॥


[^१०५]:
     M G 1st ed. omit: tān


[^१०४]:
     M G 1st ed.: -bhāvanān
</details>
</div>


> **यजेत राजा क्रतुभिर् विविधैर् आप्तदक्षिणैः ।**  
> **धर्मार्थं चैव विप्रेभ्यो दद्याद् भोगान् धनानि च  ॥ ७.७९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/079_yajeta_rAjA.md">
<details><summary><h4>मेधातिथिः ...{Loading}...</h4></summary>


**आप्तदक्षिणैर्** भूरिदक्षिणैः पौण्डरीकादिभिः । **भोगान् धनानि च** । वस्त्रगन्धविलेपनादयो भोजनविशेषाश् च भोगाः । धनानि सुवर्णादीनि । नित्यम् एव तद्दानम् इच्छन्ति । **धर्मार्थं** तस्योत्पत्त्यर्थम् एव ॥ ७.७९ ॥
</details>
</div>


> **सांवस्त्सरिकम् आप्तैश् च राष्ट्राद् आहारयेद् बलिम् ।**  
> **स्याच् चाम्न्यायपरो लोके वर्तेत पितृवन् नृषु  ॥ ७.८० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/080_sAMvatsarikam_Aptaish.md">
<details><summary><h4>मेधातिथिः ...{Loading}...</h4></summary>


**बलिं** करं धान्यादीनां षष्ठाष्टमादिभागम् । **आप्तैर्** अर्थाद्युपधाशुद्धैः[^१०६] । यथोक्तम् **आम्नायपरश् च स्यात्** । आगमप्रधानतर्कशास्त्राण्य् आश्रयेत् । अथ वा पारंपर्यागतम् एव भागं गृह्णीयात्, नाधिकम् । **वर्तेत पितृवन् नृषु** । करदेष्व्[^१०७] अन्येषु च स्नेहबुद्ध्या वर्तेत ॥ ७.८० ॥


[^१०७]:
     M G: karādeṣv


[^१०६]:
     M G J: arthād upadhāśuddhaiḥ (I follow DK 4.1108 suggestion)
</details>
</div>


> **अध्यक्षान् विविधान् कुर्यात् तत्र तत्र विपश्चितः ।**  
> **ते ऽस्य सर्वाण्य् अवेक्षेरन् नॄणां कार्याणि कुर्वताम्  ॥ ७.८१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/081_adhyaxAn_vividhAn.md">
<details><summary><h4>मेधातिथिः ...{Loading}...</h4></summary>


**अध्यक्षा** अधिकृताः प्रत्यवेक्षितारः, तान् **कुर्यात्** । **विविधान्** बहुप्रकारान् मृदून् उग्रान् धार्मिकान् अर्थार्जनपरांश् च । **तत्र तत्र** सुवर्णकोष्ठागारे पण्यकुप्यकर्मस्व् अधिकृताः[^१०८] प्रत्यवेक्षितारस् तान् शुल्कनौहस्त्यश्वरथपदात्यादीन् **विपश्चितः** स्थापयेत् । सर्व एते अमात्यगुणसंपद्य् उक्ता विज्ञेयाः । यथोक्तम् अध्यक्षप्रचारे "ते ऽध्यक्षाः सर्वाणि कार्याण्य् अवेक्षेरन्न् अन्येषां नृणां तत्स्थानोपयोगिनां कार्याणि कुर्वताम्, हस्त्यध्यक्षेण हस्तिपकाः, अश्वाध्यक्षेण तुरङ्गमाद्याः, गवाधक्षेण कर्षणादयः" ॥ ७.८१ ॥


[^१०८]:
     M G: adhikṛtā-
</details>
</div>


> **आवृत्तानां गुरुकुलाद् विप्राणां पूजको भवेत् ।**  
> **नृपाणाम् अक्षयो ह्य् एष निधिर् ब्राह्मो ऽभिधीयते  ॥ ७.८२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/082_AvRttAnA~N_gurukulAd.md">
<details><summary><h4>मेधातिथिः ...{Loading}...</h4></summary>


**गुरुकुले** ऽधीतावगतवेदार्था गार्हस्थ्यं प्रतिपित्सवो धनेन पूजयितव्याः । इदम् अपि नैय्यमिकदानम् । अत एवाह **नृपाणाम् अक्षय** इति । नित्यत्वाद् **अक्षयो** यावज्जीविकः । काम्यत्वे चाफलभावि[^१०९] निवर्तते । यद् उक्तम् "सांतानिकं यक्ष्यमाणम्"[^११०] (म्ध् ११.१) इति तद् एवेदम् ।


[^११०]:
     M G: vakṣyamāṇam


[^१०९]:
     M G: vāphala-

- <u>अन्ये</u> त्व् आहुः । तत्रार्थिभ्यो दानं विहितम्, इह त्व् अनर्थिनाम् अधिकारात्, विधानमात्रया वस्त्रयुगादिदानेन च नराणां पूजा कर्तव्या । तथा चाह **विप्राणां पूजको भवेद्** इति । 

- **निधिर्** इव निधिः, उत्तमफलत्वात् । ब्रह्मसंनिहितो **ब्राह्मः** ॥ ८.८२ ॥
</details>
</div>


> **न तं स्तेना न चामित्रा हरन्ति न च नश्यति ।**  
> **तस्माद् राज्ञा निधातव्यो ब्राह्मणेष्व् अक्षयो निधिः  ॥ ७.८३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/083_na_tam.md">
<details><summary><h4>मेधातिथिः ...{Loading}...</h4></summary>


ब्राह्मणेभ्यो यो ऽर्थो दत्तः, **न तं स्तेना** आटविकादयः **अमित्राश्** च शत्रवो **हरन्ति** । **न** भूमिष्ठम् इव विस्मृत्य प्रातिभाव्येन वा **नश्यति** ॥ ८.८३ ॥
</details>
</div>


> **न स्कन्दति न च्यवते**[^१११]** न विनश्यति कर्हिचित् ।**  
> **वरिष्ठम् अग्निहोत्रेभ्यो ब्राह्मणस्य मुखे हुतम्  ॥ ७.८४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/084_na_skandate.md">
<details><summary><h4>मेधातिथिः ...{Loading}...</h4></summary>


एष एवार्थो ऽवश्यानुष्ठेयः प्रकारान्तरेण पुनर् उच्यते । अग्नौ यद् धूयते तत् कदाचित् **स्कन्दति** अधः पतति हूयमानम्, तथा **च्यवते** पुरोडाशादि क्षामतया । ततश् च कर्मवैगुणयाद् **विनश्यति** शिष्टानाम् । इदं तु यद् ब्राह्मणेभ्यो दानम्, न तस्यैते दोषाः सन्ति । अत एवाह **वरिष्ठम् अग्निहोत्रेभ्यः**, अग्नौ होमेभ्य इत्य् अर्थः । मुख्यार्थवृत्त्या कर्मनामधेयम् एवाग्निहोत्रशब्दस् तदा चादिग्रहणं व्याख्येयम् । **मुखे हुतम्** इति । पाणिर् एव ब्राह्मणस्य मुखम्, "पाण्यास्यो हि द्विजः स्मृतः" (म्ध् ४.११७) इत् वचनात् । **वरिष्ठं** श्रेष्ठम् । अर्थवादश् चायम्, न पुनर् होमनिन्दैव ॥ ८.८४ ॥
</details>
</div>


> **समम् अब्राह्मणे दानं द्विगुणं ब्राह्मणब्रुवे ।**  
> **आचार्ये शतसाहस्रम् अनन्तं वेदपारगे  ॥ ७.८५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/085_samam_abrAhmaNe.md">
<details><summary><h4>मेधातिथिः ...{Loading}...</h4></summary>


विप्रेभ्य इति च प्रकृतम् । 

- <u>तथा च</u> प्राग् अप्य् उक्तम्- "वेदतत्त्वार्थविदुषे ब्राह्मणाय" (म्ध् ३.८६) इति । न च यथाश्रुतदानफलोपपत्तिः । कीदृशं हि तत्साम्यम्- जातितः परिमाणतः उपकारतो वा । यदि तावज् जातितस् तद् इति, औषधपानोद्देशेन देवलेभ्यो दत्तं खाद्यदानं दुःखायैव स्यात् । तिक्तकटुकषायाणि प्रायश औषधानि विरेचनीयानि,[^११२] न प्रीतिजननानि । अथ पर्माणतः, तत्रापि यदि द्रव्यम् अनपेक्ष्य केवलपरिमाणसाम्यम्, सुवर्णं दत्तं तत्परिमाणं ताम्रं लभ्येत, अन्यद् वा मृत्काष्ठादि । अथ जातितः परिमाणतश् च, तत्र प्राग् उक्ता एव दोषाः । अथोपकारतः, तत्रापि हि यदि तज्जातीय एवोपकारः व्याधिनिवृत्तिर् औषधोपकारः । असति च व्याधौ फलस्य विनिवृत्तिः, अतो व्याधिनिवृत्तिफलकेनौषधदानेन व्याधिर् आक्षेप्तव्यः । सुसमं वा अन्यदुःखम् इति प्राप्तम् । तस्माद् यथा "निवीतं मनुष्याणाम् उपवीतं देवानाम् उपव्ययते देवलक्ष्मम् एव तत् कुरुते" (त्स् २.५.११.१) इत्य् उपव्यानविशेषान् निवीतादयो न पृथग् वाक्यानि, तथेदम् अपि द्रष्टव्यम् ।


[^११२]:
     M G add: ca

- <u>अत्रोच्यते</u> । नात्राख्यातश्रवणम्[^११३] अस्ति, सर्वेषां समत्वात् । तत्र यद्य् अर्थवादः, **सहस्रं वेदपारगे** इति तद् अर्थवादो ऽस्तु । अथायं विधिः, विध्यन्तरशेषभावात् सर्वत्र विधिर् अभ्युपेतव्यः, विशेषाभावात् । निवीतादिषु तु "उपव्यथते" इत्य् अत्राख्यातदर्शनात् तदर्थस्य विधिविषयत्वयोग्यत्वाभावाद् एकत्वावगमाच् च युक्तार्थवद् एव, तर्ह्य् अनुक्तो विशेषः । यत् तु "नाब्राह्मणेभ्यो दानम् अस्ति" इति, तद् विस्मृतं भवेत्, दीनानाथादिभ्यः सर्ववर्णेभ्यो दानस्य विहितत्वात् । एतान्य् एव च विधायकानि वाक्यानि ब्राह्मणेभ्यो राज्ञां दानस्य ।


[^११३]:
     M G: -śravaṇasyapy

- <u>यत् तूक्तं</u> "यथाश्रुतफलानुपपत्तिः, सर्वप्रकारेणास्याभ्युपगम्यमानत्वात्" इति,

- <u>अत्रोच्यते</u> । लौकिकीयं वाचोयुक्तिः **समम्** इति । यल् लोके नात्युत्कृष्टं तद् एवम् उच्यते, "समलवणाः सक्तवः" इति । उपकारापेक्षा च **द्विगुणम्** इति संख्याश्रुतिः, यावत् तस्योपकारस् तावद् द्विगुणो भवति । न तद्द्रव्यप्राप्तिर् नापि तज्जातीय एवोपकारः, किं तु प्रीत्यतिशयोत्पत्तिः । न चेह फलविशेषश्रुतिर् येनेयम् आशङ्कापि स्यात् "किं तद् एव द्रव्यं प्राप्येत उत स एवोपकारः" इति । अश्रुतफलविशेषेषु स्वर्गः फलम् । किं च, तिलादिदाने प्रजाप्तिः फलं श्रूयते । तत्र का द्रव्यसाम्याशङ्का । तस्माच् चायम् अप्य् अर्थ उत्तरोत्तरो ऽत्र च पात्रातिशयदानात् फलातिशयसिद्धिः । तथा चाह "पात्रस्य हि विशेषेण" (म्ध् ७.८६) इति ।

- **ब्राह्मणब्रुवे** । ब्रुवशब्दः कुत्सायाम् । जातिमात्रब्राह्मणो ऽध्ययनादिगुणहीन इत्य् अर्थः । **आचार्य** उपनेता । **वेदपारगः** अध्ययनश्रवणाभ्यां वेदस्यान्तं गतः ॥ ७.८५ ॥
</details>
</div>


> **पात्रस्य हि विशेषेण श्रद्दधानतयैव च ।**  
> **अल्पं वा बहु वा प्रेत्य दानस्य फलम् अश्नुते  ॥ ७.८६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/086_pAtrasya_hi.md">
<details><summary><h4>मेधातिथिः ...{Loading}...</h4></summary>


पातयते ऽधर्मकर्मणः,[^११४] पात्यमानं वा त्रायत इति **पात्रं** संप्रदानम् । अथ वा घृततैलाद्याधारः पात्रम्, उपचाराद् इदम् अपि पात्रम् । अत्रापि हि द्रव्यं निधीयते । आह च "नृपाणाम् अक्षयो ह्य् एष निधिर् ब्राह्मो ऽभिधीयते" (म्ध् ७.८२) इति । तस्य विशेषो भेदः सगुणनिर्गुणत्वादिः । तेन हेतुना दानस्य फलम् अवाप्यते । **अल्पं वा** । गुणवते वृत्तस्वाध्यायसंपन्नाय दत्तं **बहु**, निर्गुणाय त्व् **अल्पम्** । तथा **श्रद्दधानतयापि** वा[^११५] ।

**प्रेत्येति** । क्रियासमन्तरं फलोत्पत्तेर् अनियमम् आह, न पुनर् जन्मान्तरफलताम् एव, वैदिकानां कर्मणां फल एव कामस्य नियमावगमात् ॥ ७.८६ ॥

[^११५]:
     This phrase is found in one ms. in G, and it is presupposed in J's translation, although he does not give it in his edition. Omitted in DK (4: 394).


[^११४]:
     M G: dharma-
</details>
</div>


> **[^११६]देशकालविधानेन द्रव्यं श्रद्धासमन्वितम् ।**  
> **पात्रे प्रदीयते यत् तु तद् धर्मस्य प्रसाधनम्    ॥ ७.८७.१ ॥** [मेधातिथिपाठे ऽधिकः।]

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/087-1_desha-kAlavidhAnena_dravyam.md">
<details><summary><h4>मेधातिथिः ...{Loading}...</h4></summary>



[^११६]:
     G takes this verse as part of Manu asigning it the number 87, while J (correctly, I think) takes it as Medhātithi's citation: see the commentary on pretya at the end. It is not found in my critical editon of the MDh. Thus from this point there is a discrepancy in the numbering in G and J. DK also seem to take the verse as Manu's and places the section (pretyeti ... until the end) BEFORE this verse.


तत्र देशः स्वनिवासदेशाद् अन्यो जानपदः । दूरदेशप्रोषितायां संनिहितत्वाद् दत्तम् अस्य हेतुर् उपघातः । यज्ञप्रवृत्तस्य केनचिद् अङ्गेन न्यूनता । (कालः ?) ग्रहोपराग इत्य् एवमादिः । विधानम् । उदकपूर्वकस्वस्तिवाचनसंस्कारतिशयो भावप्रसाद[^११७] इत्यादि । द्रव्यं गोभूहिरण्यादि । श्रद्धा प्राप्त्यभिलाषातिशयः, कथम् इदं मे निवर्तेति बुद्धिसंतानः । 


[^११७]:
     M G: bhāvaḥ prasāda
</details>
</div>




> **समोत्तमाधमै राजा त्व् आहूतः पालयन् प्रजाः ।**  
> **न निवर्तेत संग्रामात् क्षात्रं धर्मम् अनुस्मरन्  ॥ ७.८७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/087_samottamAdhamai_rAjA.md">
<details><summary><h4>मेधातिथिः ...{Loading}...</h4></summary>


सर्वोपायपरिक्षये राज्ञो विहितं युद्धम् । तत्र संग्रामभूमिगतस्याहूतस्य[^११८] समन्यूनाधिकबलेनोपेक्षाप्रतिषेधार्थम्[^११९] इदं पदम् । न मन्तव्यं निकृष्टबलं न हन्मीति ।


[^११९]:
     M G: -balenāpekṣā-


[^११८]:
     M G J: -āhatasya

- <u>अथ वा</u> ये शत्रव आटविकादयः प्राक्स्थितां मर्यादाम् अतिलङ्घ्य देशम् उत्क्रामन्ति, शत्रुभिर् वा राज्ञः संदधते, न चेत् ते युद्धेन विना नियन्तुं शक्यन्ते, तदा निकृष्टबलैर् अपि तैर् योद्धव्यम् एव । यद्य् अपि तैर् असौ शब्देन नाहूतः, वस्तुतस् त्व् आहूत एव भवति । 

- एष हि क्षत्रियाणां धर्मः, यद् आहूतः प्रकृतैस् तैर् युद्धे सर्वेण सह योद्धव्यम् एव । जातिवयःशिक्षापुरुषकारादि नापेक्षितव्यम् । एष धर्मः स्मर्तव्यः ॥ ७.८७ ॥
</details>
</div>


> **संग्रामेष्व् अनिवर्त्तित्वं प्रजानां चैव पालनम् ।**  
> **शुश्रूषा ब्राह्मणानां च राज्ञां श्रेयस्करं परम्  ॥ ७.८८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/088_sangrAmeShv_anivartitvam.md">
<details><summary><h4>मेधातिथिः ...{Loading}...</h4></summary>


त्रयाणां धर्माणां तुल्यफलत्वाय श्लोको ऽयम् ॥ ७.८८ ॥
</details>
</div>


> **आहवेषु मिथो ऽन्योन्यं जिघांसन्तो महीक्षितः ।**  
> **युध्यमानाः परं शक्त्या स्वर्गं यान्त्य् अपराङ्मुखाः  ॥ ७.८९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/089_AhaveShu_mitho.md">
<details><summary><h4>मेधातिथिः ...{Loading}...</h4></summary>


आहूयन्ते युद्धार्थम् इतरे यत्र वीराः स **आहवः** संग्रामः । **मिथः** स्पर्धमानाः । **अन्योन्यं** परस्परं **जिघांसन्तो** हननेच्छवः । **युद्ध्यमानाः** प्रहरन्तः । **परं शक्त्या** परया[^१२०] शक्त्या, यथाबलम् इत्य् अर्थः । छान्दसत्वात् "परया"[^१२१] इत्य् अस्य स्थाने "परम्" इति रूपम् । **अपराङ्मुखाः** युद्ध्यमानाः इति संबन्धः । **स्वर्गं यान्ति** ।


[^१२१]:
     M G J: parety (I follow DK 4: 2777)


[^१२०]:
     M G 1st ed. add: yathā

- <u>ननु</u> च राज्यलोभात् प्रवृत्तानां दृष्टस्य फलस्य संभवात् कुतः स्वर्गः । 

- <u>उच्यते</u>[^१२२] । "न कूटैर् आयुधैः" (म्ध् ७.९०) इत्यादिना वक्ष्यमाणयुद्धनियमापेक्षः स्वर्गः । न हि तेषां नियमानाम् अन्यत् प्रयोजनम् अस्ति । अथ वा निश्चिते पराजये निराशस्य यद् युद्धावतरणम्, तच् च स्वर्गायैव, त्यक्तराज्यस्यापि शक्तप्रणिपातेन तदनुजीवनसंभवात् । तस्माद् अर्हस् तत्फलसंभवः । अस्माद् एव वचनान् नात्मत्यागनिषेधस्य विषयो ऽयम् । [^१२३]


[^१२२]:
     M G J: svarga ucyate, taking the latter as part of that sentence. Generally, however, Medhātithi begins his answer to an objection with ucyate (so also DK 4: 2777).

- **महीक्षितः** मण्डलेश्वराः, न पुनस् तदनुजीविनः । तेषां हि स्वाम्यर्थैव प्रवृत्तिः, न स्वार्था । अतश् च कुतस् तेषां फलसंभवः, ऋत्विजाम् इव दक्षिणापणेन परिक्रीतानाम् । एवम् एषाम् अपि भृतिपरिक्रीतानां कुतः स्वर्गादिफलोत्पत्तिः ।

- <u>ननु</u> च अविशेषेणैतद् उक्तम्- 

- उद्यतैर् आहवे शस्त्रैः क्षत्रधर्महतस्य च । 

- सद्यः संतिष्ठते यज्ञः ॥ इति । (म्ध् ५.९७ )

तथा-

- द्वाव् इमौ पुरुषौ लोके सूर्यमण्डलभेदिनौ । 

- परिव्राड् योगयुक्तश् च शूरश् चाभिमुखो हतः ॥ इति । (प्स्म् ३.३०)

तथा भारते युद्धप्रेक्षिणाम् अपि स्वर्गः संदर्शितः । मन्त्रलिङ्गानि च सन्ति-

- ये युध्यन्ते प्रधनेषु शूरसो ये तनुत्यजः ।

- ये वा सहस्रदक्षिणास् तांश् चिद् एवापि[^१२४] गच्छतात् ॥


[^१२४]:
     M G J: tāṃś ca devāpi (I follow DK 4: 2777)

सहस्रदक्षिणानां यजमानानां शूराणां च रणशिरसि त्यक्तप्राणानां महाफलत्वं दर्शयन्ति-[^१२५] "ये युध्यन्ते" । न च मरणायैव क्रियन्ते[^१२६] । न हि संपरिग्रहकाले ऽयम् उपसंवादो ऽस्ति यथा होत्रोद्गात्रादीनां स्वप्रवचनसमाख्यानियतार्त्विज्यपदार्थानुष्ठानायैव वरणम् । तस्मात् प्रभुकार्योद्देशेन यन् मरणं तद् अनुक्रान्तफलायैव । न च परप्रयुक्तात् कर्मणो ऽन्यस्य फलं नास्ति । अश्वमेधावभृथे हि ब्रह्मघ्नस्य स्नानाद् अयजमानस्यैव शुद्धिः ।


[^१२६]:
     M G: mriyante


[^१२५]:
     M G: darśayati

- <u>अत्रोच्यते</u> ।  प्रजार्थे युद्धे प्राणत्यागो धर्मायैव[^१२७] । यद् उक्तम् "उद्यतैर् आहवे" (म्ध् ५.९७) इति, तदा भृतिपरिक्रीतस्यास्वतन्त्रस्य,[^१२८] यस्य वा "कुरु[^१२९] प्रयाणं रणे" इत्य् एव परिकरो बद्धस् तदपेक्षं एतत् यज्ञसंस्थावचनम् । एवंभूतश् च "अभिमुखो हतः" (प्स्म् ३.३०) इति । 


[^१२९]:
     M G J: kurviti (I follow DK 4: 2777)


[^१२८]:
     M G: -āsvatasya


[^१२७]:
     M G places this sentence after bhṛtiparikrītasyāsvatantrasya.

- अथ वा नरकाभाव एव "सूर्यमण्डलभेदनम्" युद्ध्यमानस्य भविष्यति । यत्र विषयान्तरेश्वरेण राज्ञा परस्य राज्ञो विषयो हन्यते भज्यते जनो लुप्येत् तत्र तदर्थं युद्धे प्राणत्यागो धर्मार्थः । अन्धतमो हि नरके तदभावात् सति प्राकाश्ये सूर्यमण्डलभेदनवचनम् । सूर्यमण्डलं भिनत्ति, उपरिष्टाल् लोकान् आप्नोति, नाधःप्रपततीत्य् अर्थः । भृतिपरिक्रीतस्य प्रभोः संग्रामे समुपस्थिते, तम् एव जहतो नरकनिपतनम्, तदर्थं युध्यमानस्य भर्तृपिण्डानृण्यं गतवतो दुष्कृतेनाप्रतिबध्यमानस्य स्वैः सुकृतैर् युक्त एव स्वर्गादिलाभः । अत उक्तम् "सद्यः संतिष्ठते यज्ञः" (म्ध् ५.९७) इति । अव्यवधानेन यज्ञफलम् अविशेषश्रुतौ स्वर्गम् अवाप्नोतीत्य् अर्थः । एवं भारते ऽपि भृतिपरिक्रीतानां स्वर्गफलावाप्तिवचनम् उपपद्यते । युद्धप्रेक्षिणां तु स्वर्गावाप्तिर् अर्थवाद एव । अथ वा बहुषु जीवनोपायेषु सत्सु यच् छस्त्रेण जीवनं ततो नियमात् स्वर्गः । 

- यत् तु न मरणाय क्रीयन्त इति, शस्त्रभृतां भृतिदाने नान्यद् युद्धात् प्रयोजनम् अस्ति, विशेषानुपदेशात् — सर्वकार्योद्यताः सर्वप्रकारं मदर्थः संपादनीय इति परिक्रीयन्ते — तत्र यदा युद्धम् उपस्थितं भवति, तदा आ शरीरपातात् प्रभोर् अर्थः कर्तव्यः, तथानृण्यं भवति । अनुपस्थिते तु युद्धे यदि भृत्यस्य मरणं भवति, तदा सर्वे ऽनृणा एव । उद्युक्ते ह्य् असौ तत्कार्ये तादृश एवास्योपसंवादः । युद्धकाले योद्धव्यं भवतीति लिङ्गदर्शनम् अपि तूपपद्यत एव । 

- अश्वमेधावभृते तु स्पष्टं वचनं "तस्मात् समागमे तेषाम्" (म्ध् ११.८२) इति । इह तु युद्धसाध्यम् इति विशेषः ॥ ७.८९ ॥

_तान् इदानीम् अदृष्टार्थान् नियमान् दर्शयति ।_
</details>
</div>


> **न कूटैर् आयुधैर् हन्याद् युध्यमानो रणे रिपून् ।**  
> **न कर्णिभिर् नापि दिग्धैर् नाग्निज्वलिततेजनैः  ॥ ७.९० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/090_na_kUTair.md">
<details><summary><h4>मेधातिथिः ...{Loading}...</h4></summary>


**कूटानि** यानि बहिःकाष्ठमयान्य् अन्तर्निशितशस्त्राणि । **कर्णिनः** । शरा ये शल्यस्य मूले मध्ये वा कर्णाकारैः फलकैः क्रियन्ते । ते हि प्रविष्टा दुरुद्धरा भवन्ति, उद्ध्रियमाणाः प्रहारैर् अभिन्नम् अपि शरिरैकदेशं भिन्दन्ति । **दिग्धाः** विषोपलिप्ताः । अग्निना ज्वलितम् आदीपितं तेजोमयफलकं येषाम् । एतैर् न योद्धव्यम् ॥ ७.९० ॥
</details>
</div>


> **न च हन्यात् स्थालारूढं न क्लीबं न कृताञ्जलिम् ।**  
> **न मुक्तकेशं नासीनं न तवास्मीति वादिनम्  ॥ ७.९१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/091_na_cha.md">
<details><summary><h4>मेधातिथिः ...{Loading}...</h4></summary>


रथस्थेन रथारूढ एव हन्तव्यः, स्थलस्थितो न हन्तव्यः । **क्लीबो** नपुंसकः, पौरुषहीनो वा । अन्यत्र दृढ आसीन उपविष्टो रथपृष्ठे भूमौ वा । **तवास्मीति** वदति यस् तम् अपि न हन्यात् । शब्दनियमो ऽत्र न विवक्षितः । दीनं वदन्न् एवंजातीयकैर् अपि शब्दैः "त्वदीयो ऽहम्, त्वाम् आश्रितो ऽस्मि" इति न हन्तव्यः ॥ ७.९१ ॥
</details>
</div>


> **न सुप्तं न विसन्नाहं न नग्नं न निरायुधम् ।**  
> **नायुद्यमानं पश्यन्तं न परेण समागतम्  ॥ ७.९२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/092_na_suptam.md">
<details><summary><h4>मेधातिथिः ...{Loading}...</h4></summary>


**न नग्नम्** । "न भग्नम्" इति वा पाठः । **विसन्नाहस्य** प्रतिषेधान् नग्नस्य प्राप्तिर् एव नास्ति । तेन शिरस्त्राणाद्यभावेनैकदेशेन नग्नतया नग्नो द्रष्टव्यः । भगस्यापि परावृत्तप्रतिषेधात् संमुखस्थो ऽपि, "त्वया सह न युध्येयम्" इति वक्ति, स नानुबन्धनीयो ऽवश्यं योद्धव्यम् इति । **नायुध्यमानं पश्यन्तं** । यः प्रेक्षक एव केवलः स न हन्तव्यः । यस् तु प्रेक्षते युध्यते च, न तत्र प्रतिषेधः । **परेण समागतः** । अन्येन सह युध्यमानो ऽन्येन न हन्तव्यः ॥ ७.९२ ॥
</details>
</div>


> **नायुधव्यसनप्राप्तं नार्तं नातिपरिक्षतम् ।**  
> **न भीतं न परावृत्तं सतां धर्मम् अनुस्मरन्  ॥ ७.९३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/093_nAyudhavyasanaprAptan_nArtam.md">
<details><summary><h4>मेधातिथिः ...{Loading}...</h4></summary>


**आयुधव्यसनम्** आयुधकृच्छ्रम् आयुधभङ्गः, कुण्डलिभावः खड्गस्य, ज्याछेद इत्य् एवमादिः, तं **प्राप्तम्** । **आर्तः** हतपुत्रभ्रात्रादिः । **भीतं** मुखरागादिना विज्ञाय, शस्त्रसंमुखम् अपि । **परावृत्तं** प्रत्यावृत्य स्थितम् । एते नियमाः । प्रतिषेधपक्षे[^१३०] प्रत्यवायः । तदा च स्वर्गप्राप्तिवचनम् अर्थवादः । किं पुनर् अत्र युक्तम् । पुरुषार्थः प्रतिषेधः, "न कलञ्जं भक्षयेत्" इतिवत् । तथा हि नञो मुख्यार्थवृत्तिता भवति । **सतां धर्मम्** इति । शिष्टानाम् एष आचार इत्य् आह **अनुस्मरन्न्** इति ॥ ७.९३ ॥


[^१३०]:
     M G: pratiṣedhāpekṣaḥ
</details>
</div>


> **यस् तु भीतः परावृत्तः संग्रामे हन्यते परैः ।**  
> **भर्तुर् यद् दुष्कृतं किंचित् तत् सर्वं प्रतिपद्यते  ॥ ७.९४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/094_yas_tu.md">
<details><summary><h4>मेधातिथिः ...{Loading}...</h4></summary>


नैवं मन्तव्यम्- परावृत्तो यदि हन्यते तदा, दुष्कृती, अहतस्[^१३१] तु नेति । किं तर्हि, परावृत्तमात्रनिबन्धनं दोषवचनम् । किं च, न परावृत्तहतेनेयं बुद्धिः कर्तव्या "अनुभूतखड्गप्रहारो ऽस्म्य् अनृणः कृतभर्तृकृत्यः" इति । तथाविधाः प्रहारा न कस्मैचिद् अर्थायेति दोषातिशयदर्शनेन दर्शयति भर्तृसंबन्धिदुष्कृतम् इति । यच् च वचनम् उत्तरत्र तदीयसुकृतग्रहणम् इति, तद् अर्थवादः । न ह्य् अन्येन कृतं शुभम् अशुभं वान्यस्य संभवति । न च सुकृतस्य नाशः । किं तु महता दुष्कृतेन प्रतिबन्धे चिरकालभाविता सुकृतस्य फलस्योच्यते ॥ ७.९४ ॥


[^१३१]:
     M G J: duṣkṛtasya hatas (I follow DK 4: 2780)
</details>
</div>


> **यच् चास्य सुकृतं किंचिद् अमुत्रार्थम् उपार्जितम् ।**  
> **भर्ता तत् सर्वम् आदत्ते परावृत्तहतस्य तु  ॥ ७.९५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/095_yach_chA-sya.md">
<details><summary><h4>मेधातिथिः ...{Loading}...</h4></summary>


**यच् चास्य सुकृतं किंचिद् भर्ता तत् सर्वम् आदत्त** इति । **अमुत्रार्थम् उपार्जितम्** । अर्थो ऽस्यास्तीत्य् अर्थः । अर्श आदित्वाच् अच् । अमुत्रामुष्मिंल् लोके यत् प्रयोजनं तद् अर्जितं तद् अस्य निष्फलं भवति । अमुत्रार्थो ऽस्येति वा अमुत्रार्थम् । व्यधिकरणो बहुव्रीहिः, गमकत्वात् प्रयोजकत्वाच्[^१३२] च ॥ ७.९५ ॥


[^१३२]:
     M G: prayojakāc
</details>
</div>


> **रथाश्वं हस्तिनं छत्रं धनं धान्यं पशून् स्त्रियः ।**  
> **सर्वद्रव्याणि कुप्यं च यो यज् जयति तस्य तत्  ॥ ७.९६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/096_rathAshvaM_hastinam.md">
<details><summary><h4>मेधातिथिः ...{Loading}...</h4></summary>


**कुप्यं** शयनासने ताम्रभाजनादि । **यो यज् जयति तस्य तत्** । राज्ञः स्वामित्वाद् ग्रहणे प्राप्ते तदपवादार्थम् एतत् । सुवर्णरूप्यभूम्यावासकादि राज्ञ एव । एवमर्थं परिगणनम् । आयुधसंवाहनादि राज्ञ एव । **धान्या**दीनां पृथगुपादानाद् **धन**शब्देन गोमहिष्यादिकम् उच्यते । तथा राजधनं चार्धम् इति प्रयुञ्जते[^१३३] ॥ ७.९६ ॥


[^१३३]:
     DK (4: 2819) gives a different reading for this sentence: tathā ca hīnāḥ dhanaṃ prāpya taddhanaṃ mamārdham iti prayuñjate |
</details>
</div>


> **राज्ञश् च दद्युर् उद्धारम् इत्य् एषा वैदिकी श्रुतिः ।**  
> **राज्ञा च सर्वयोधेभ्यो दातव्यम् अपृथग्जितम्  ॥ ७.९७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/097_rAjnash_cha.md">
<details><summary><h4>मेधातिथिः ...{Loading}...</h4></summary>


येन यज् जितं तेन तद् ग्रहीतव्यम् इत्य् अस्यायं विशेष उच्यते । स्वयम् **उद्धारं** **राज्ञे दद्युर्** उत्तमद्रव्यम् उद्धृत्य दद्युर् इत्य् अर्थः । न सर्वं तैर् ग्रहीतव्यम् । **इति एषा वैदिकी श्रुतिः** । "इन्द्रो वै वृत्रं हत्वा" इत्याद्य् उपक्रम्य "स महान् भूत्वा देवता अब्रवीद् उद्धारं म उद्धरत" (ऐत्ब् १२.१०) इति । राज्ञा वा, पृथग्जये स्वयंजये[^१३४] यत्रायं विभागो नास्ति "अनेनायं ग्रामो जितः, एष च परकीयः सामन्तादिः", सर्वेण सर्व उत्खातमूलः सकृत्कृतः, तत्र राज्ञा लब्धप्रशमनन्यायेन भृत्याः संविभजनीयाः ॥ ७.९७ ॥


[^१३४]:
     DK (4: 2819) suggests: saṃbhūyajaye
</details>
</div>


> **एषो ऽनुपस्कृतः प्रोक्तो योधधर्मः सनातनः ।**  
> **अस्माद् धर्मान् न च्यवेत क्षत्रियो घ्नन् रणे रिपून्  ॥ ७.९८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/098_eSho.anupaskRtaH.md">
<details><summary><h4>मेधातिथिः ...{Loading}...</h4></summary>


उपसंहारो ऽयम् । योधा योद्धारः, तेषां धर्मो **योधधर्मः** । **अनुपस्कृतः** अगर्हितः, अविक्र्तो वा । अत एवाह **सनातनः** । स्वेच्छया प्रवर्तितो विकृतः स्यात् । **न च्यवेत** न चलेत,[^१३५] सर्वदानुतिष्ठेत् । **क्षत्रिय**ग्रहणं मुख्यस् तस्यात्राधिकार इति दर्शयितुम्, न त्व् अन्यस्य तत्स्थानापन्नस्य नायं धर्म इति ॥ ७.९८ ॥


[^१३५]:
     DK (4: 2780): calet
</details>
</div>


> **अलब्धं चैव लिप्सेत लब्धं रक्षेत् प्रयत्नतः ।**  
> **रक्षितं वर्धयेच् चैव वृद्धं पात्रेषु निक्षिपेत्  ॥ ७.९९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/099_alabdha~n_chaiva.md">
<details><summary><h4>मेधातिथिः ...{Loading}...</h4></summary>


न क्षत्रियः संतुष्टः स्याद् ब्राह्मणवत्, किं त्व् अलब्धार्जने यत्नं कुर्यात् । अर्जितं च धनं **रक्षेत् **।** रक्षितं** च **वर्धयेत्** । कोशसंचयं कुर्यात् । ततः पात्रेभ्यो दद्यात् । न यथायं व्ययं[^१३६] कुर्यात् । तद् उक्तम् "आयाद् अल्पतरो व्ययः" (म्स्सं ५०६४) इति ॥ ७.९९ ॥


[^१३६]:
     M G: yathāyavyayaṃ
</details>
</div>


> **एतच् चतुर्विधं विद्यात् पुरुषार्थप्रयोजनम् ।**  
> **अस्य नित्यम् अनुष्ठानं सम्यक् कुर्याद् अतन्द्रितः  ॥ ७.१०० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/100_etach_chaturvidham.md">
<details><summary><h4>मेधातिथिः ...{Loading}...</h4></summary>


पुरुषस्य ये ऽर्थास् तेषाम् प्रयोजनं **चतुर्विधम्** । चतस्र एताः क्रियास् तत्र प्रयोज्याः- अर्जनरक्षणवर्धनदानानि । उपकारवचनो ऽर्थशब्दः । पुरुषार्थसिद्ध्यर्थम् एतत् प्रयोजनम् । तस्य चतुर्विधस्य प्रसक्तस्य नित्यम् अनुष्ठानं कुर्यात् ॥ ७.१००–०१ ॥
</details>
</div>
 

> **अलब्धम् इच्छेद् दण्डेन लब्धं रक्षेद् अवेक्षया ।**  
> **रक्षितं वर्धयेद् वृद्ध्या वृद्धं पात्रेषु निक्षिपेत्  ॥ ७.१०१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/101_alabdham_ichChed.md">
<details><summary><h4>मेधातिथिः ...{Loading}...</h4></summary>


&gt; **नित्यम् उद्यतदण्डः स्यान् नित्यं विवृतपौरुषः ।**
</details>
</div>
  
> **नित्यं संवृतसंवार्यो नित्यं छिद्रानुसार्य् अरेः  ॥ ७.१०२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/102_nityam_udyata-daNDaH.md">
<details><summary><h4>मेधातिथिः ...{Loading}...</h4></summary>


उद्यतो दण्डो ऽनेनेत्य् **उद्यतदण्डः** । उद्यत उद्युक्तः, सव्यापार इति यावत् । तत्र हस्त्यादिबलं नित्यं योग्याभिर् अभिविनयेत् । शिक्षा वाहनदमनादिभिर् विधेया । करणयोग्या अभ्यासाश् च । तद्वाहनादिषु वस्त्राभरणसंस्कार इत्यादिर् उद्यतदण्डता । तथा कुर्वतो ऽस्योत्साहशक्तियोगो मण्डले प्रकाशीभवति । तथा **नित्यं विवृतपौरुषः** । विवृतं प्रकाशताम् आगतं पौरुषं कर्तव्यम् । संधिपालाटवीस्थानादिष्व् आप्तपुरुषैर् अधिष्ठिताः संनिरुद्धाः कवचिनः सततं जागरणार्थं नियोज्याः । **नित्यं संवृतसंवार्यः** । संवरणीयं संगोपनीयम् आत्मगतं कृत्वा तत्स्थानं संवृतं कर्तव्यम् उपग्रहेण परोपजापरक्षणेन च । नित्यं छिद्रानुसरणेन, सर्वं शत्रोः कृत्यपक्षं ज्ञात्वा झट् इति तद् उपजापः ॥ ७.१०२ ॥
</details>
</div>


> **नित्यम् उद्यतदण्डस्य कृत्स्नम् उद्विजते जगत् ।**  
> **तस्मात् सर्वाणि भूतानि दण्डेनैव प्रसाधयेत्  ॥ ७.१०३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/103_nityam_udyata-daNDasya.md">
<details><summary><h4>मेधातिथिः ...{Loading}...</h4></summary>


अनन्तरस्य फलम् । **सर्वं जगद् उद्विजते** बिभेति । प्रतापख्यातिर् भवति चेति । **तस्मात्** **सर्वाणि भूतानि** स्वप्रकृतीः परांश् च **दण्डेनैव प्रसाधयेत्** । एवं यत्नवतो भीताः शत्रवो नमन्त्य् अयत्नेनैव ॥ ७.१०३ ॥
</details>
</div>


> **अमाययैव वर्तेत न कथंचन मायया ।**  
> **बुध्येतारिप्रयुक्तां च मायां नित्यं सुसंवृतः  ॥ ७.१०४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/104_amAyayaiva_varteta.md">
<details><summary><h4>मेधातिथिः ...{Loading}...</h4></summary>


**माया** छद्म, तेन न वर्तेत । अविश्वसनीयस् तथा स्यात् । न च परप्रकृतीर् अज्ञातरूपा उपजपेत् । **अरिणा प्रयुक्तां** च **मायां** यथावद् **बुध्येत** । बुद्ध्या ज्ञात्वोपजापं कुर्यात् । 

- तत्र कृत्यपक्षश् चतुर्विधः । क्रुद्धलुब्धभीतावमानितैः । 

- तत्र येन कृतं शिल्पं किंचिद् उपकारो वा दर्शितः, तौ विप्रलभ्येते प्रसादेन नियोज्येते अवमन्येते वा । तदर्थो ऽपि तत्समानः शिल्पोपकारी क्रुध्यति, "नास्यास्मदीयं शिल्पम् उपकारो वोपयुज्यते," तादृशा उपजापसहा भवन्ति । तथा वाल्लभ्येनोपगृहीतः, पश्चान् मानाधिकाराभ्यां भ्रष्टः, प्रवासितबन्धुतद्वल्लभः प्रसभम् अभिपूज्य स्वीकृतः, सकुल्यैर् अन्तर्हितः, सर्वस्वम् आहारितस् तत्समानकर्मविद्यो ऽन्यः पूज्यते सो ऽवधीर्यते इत्य् एवमादिः[^१३७] क्रुद्धः । 


[^१३७]:
     M G: evamādi-

- केनचित् कृतं पैशुन्यं तत्समानदोषेभ्यो दण्डितम् अन्तर्भ्रमदण्दपाताः सर्वाधिकारस्थाः सहसोपचितार्था इत्यादिर्[^१३८] लुब्धवर्गः । 


[^१३८]:
     M G J: ityādi; my reading conjectural following the parallel readings in this passage.

- परिक्षीणः कदर्यो व्यसनी बहुऋण इत्यादिर् भीतवर्गः । 

- आत्मसंभावितः शत्रुपूजाम् अर्थितः नीचैर् उपहतः तीक्ष्णः साहसिको भोगेनासंतुष्ट इत्येवमादिर् अवमानितवर्गः । 

- एतत् परस्योपजपेत् आत्मनश् च रक्षेत् ॥ ७.१०४ ॥
</details>
</div>


> **नास्य छिद्रं परो विद्याद् विद्याच् छिद्रं परस्य च ।**  
> **गूहेत् कूर्म इवाङ्गानि रक्षेद् विवरम् आत्मनः  ॥ ७.१०५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/105_nA-sya_Chidram.md">
<details><summary><h4>मेधातिथिः ...{Loading}...</h4></summary>


एष एवार्थः पुनर् उच्यते । तथा यत्नातिशयं कुर्याद् यथा परस्य छिद्रम् अन्विच्छेद् आत्मनश् च रक्षेत् । य एवं क्रुद्धादिः कापटिकादिचारपुरुषैर् ज्ञायते स एवात्मीयो ऽनुनीयत इति । **कूर्मवद् अङ्गं गूहेद्** **रक्षेद् विवरम् आत्मनः** । परोपजापात् स्वच्छिद्ररक्षणं महाप्रयोजनम् इत्य् एतद् अनेनाह ॥ ७.१०५ ॥
</details>
</div>


> **बकवच् चिन्तयेद् अर्थान् सिंहवच् च पराक्रमेत् ।**  
> **वृकवच् चावलुम्पेत शशवच् च विनिष्पतेत्  ॥ ७.१०६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/106_bakavach_chintayed.md">
<details><summary><h4>मेधातिथिः ...{Loading}...</h4></summary>


यथा अप्सु दुर्गाश्रयम् अपि मत्स्यबलं स्वभावतस् तद्ग्रहणार्थं **बकः** पर्युदासनपरतया तद्ग्रहणोपायं ध्यानादियोगाद् आसादयति, एवम् अर्थचिन्ताभियोगातिशयेन सुदुष्प्रापा अप्य् अर्था आसाद्यन्त इति मत्वा[^१३९]

न निर्वेदं गच्छेत् । यथा च **शशो** ऽल्पकायत्वाच् छक्नोति निष्पतितुम् उपरि संघाद् अपि, तथा एको ऽप्य् असहायः सर्वतः समुत्थितसामन्तप्रकोपो ऽशक्तो ऽवस्थातुं दुर्गे ऽरिसंपातं कृत्वा तस्माद् **विनिष्पतेद्** गुणवति संश्रयार्थम् । यथा च **वृकः** पशुग्रहणाभियोगाद् पालप्रमादम्[^१४०] आसाद्यावलुम्पते, एवं स्वारक्षापर इति मत्वा तद्ग्रहणाभियोगो न मोक्तव्यः, भविष्यति स कालो यत्रायं **वृकवद् अवलुंपिष्यते** । यथा **सिंहो** महाकायान् अपि हस्त्यादीन् हन्ति पराक्रमोत्साहशक्तियोगात्, एवं महद् अरिबलम् इति न भेतव्यम्, अल्पप्राणेनापि कदाचिद् उत्साहवता महाप्राणो निहन्यत इति ॥ ७.१०६ ॥


[^१४०]:
     M G J: bālapramādam; DK (4. 1110) sugests pāla-, and this is actually the reading of Bhārucit who is followed here by Medhātithi.
</details>
</div>


> **एवं विजयमानस्य ये ऽस्य स्युः परिपन्थिनः ।**  
> **तान् आनयेद् वशं सर्वान् सामादिभिर् उपक्रमैः  ॥ ७.१०७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/107_evaM_vijayamAnasya.md">
<details><summary><h4>मेधातिथिः ...{Loading}...</h4></summary>


**ये परिपन्थिनः** प्रतिपक्षतया वर्तन्ते ते **वशम् आनेतव्याः**, न त्व् आनुकूल्येन ये वर्तन्ते । ते ऽपि **सामादिभिः** पूर्वम्, न प्रथमत एव दण्डेन ॥ ७.१०७ ॥
</details>
</div>


> **यति ते तु न तिष्ठेयुर् उपायैः प्रथमैस् त्रिभिः ।**  
> **दण्डेनैव प्रसह्यैतांश् छनकैर् वशम् आनयेत्  ॥ ७.१०८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/108_yadi_te.md">
<details><summary><h4>मेधातिथिः ...{Loading}...</h4></summary>


सामादिभिर् अशक्या दण्डेन वशम् आनेतव्या इति यद् उक्तं तद् इद । **दण्डेन** **प्रसह्य** अभिभूय **शनकैर्** यादृशो दण्डोपक्रमस् तेन, न साहसिकतया ॥ ७.१०८ ॥
</details>
</div>


> **सामादीनाम् उपायानां चतुर्णाम् अपि पण्डिताः ।**  
> **सामदण्डौ प्रशंसन्ति नित्यं राष्ट्राभिवृद्धये  ॥ ७.१०९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/109_sAmAdInAm_upAyAnAm.md">
<details><summary><h4>मेधातिथिः ...{Loading}...</h4></summary>


वक्ष्यमाणानां **सामादीनाम् उपायानां** **सामदण्डौ** निगद्येते प्रशस्यतया । सति साम्नि क्षिप्रं कंपो न भवति । दण्डे तु सर्वसिद्धिः ॥ ७.१०९ ॥
</details>
</div>


> **यथोद्धरति निर्दाता कक्षं धान्यं च रक्षति ।**  
> **तथा रक्षेन् नृपो राष्ट्रं हन्याच् च परिपन्थिनः  ॥ ७.११० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/110_yathoddharati_nirdAtA.md">
<details><summary><h4>मेधातिथिः ...{Loading}...</h4></summary>


ये राजानम् अभिद्रुह्यन्ति तेषां ये सुहृद्बान्धवाः संबन्धोपसर्पिणो वा, न ते विनाशयितव्याः, यदि न तत्कार्याभ्यन्तराः । य एव दुष्टास् त एव निग्राह्याः, न तत्संबन्धिन इत्य् एतन् **निर्दातृ**दृष्टान्तेन प्रतिपाद्यते । यथा धान्यकक्षयोः सहोत्पन्नयोर् अत्यन्तसहितयोर् अपि नैपुण्येन **धान्यं रक्षति** **कक्षम् उद्धरति**, एवं स्वराष्ट्रे याव् अत्यन्तसुहृदाव्[^१४१] अपि, तयोर् दोषवान् यः स एव निग्राःयः, न यः सुसङ्गतो ऽपि । अतः साध्वसाधुविवेकेन साधवो तक्ष्या असाधवो निग्राह्याः ॥ ७.११० ॥


[^१४१]:
     M G J: yāvantas teṣām suhṛdāv (I follow DK 4: 1404)
</details>
</div>


> **मोहाद् राजा स्वराष्ट्रं यः कर्शयत्य् अनवेक्षया ।**  
> **सो ऽचिराद् भ्रश्यते राज्याज् जीविताच् च सबान्धवः  ॥ ७.१११ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/111_mohAd_rAjA.md">
<details><summary><h4>मेधातिथिः ...{Loading}...</h4></summary>


**यस्** तु **राजा** पूर्वोक्तविवेकम् अकृत्वा **मोहेनानवेक्षया** **स्वराष्ट्रं कर्शयति** स दण्डैः सह[^१४२] **भ्रश्यत्य् अचिराद् राज्याज्** जनपदाननुरागेण प्रकृतिकोपेन **जीविताच् च** । साहसिकैर् एकाकिभिर् अपि जीवितनिरपेक्षैर् हन्यते ॥ ७.१११ ॥


[^१४२]:
     DK (4: 1404) suggests: daṇḍaih sa bāndhavaiḥ saha
</details>
</div>


> **शरीरकर्षणात् प्राणाः क्षीयन्ते प्राणिनां यथा ।**  
> **तथा राज्ञाम् अपि प्राणाः क्षीयन्ते राष्ट्रकर्षणात्  ॥ ७.११२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/112_sharIrakarShaNAt_prANAH.md">
<details><summary><h4>मेधातिथिः ...{Loading}...</h4></summary>


स्वराष्ट्रे ऽत्यन्तम् अवहितेनानुराग उत्पादनीयः । तद् धि शरीरस्थानीयम् । शरीरे कर्शिते ऽपथ्यभोजनरुक्षभोजनादिभिर् **यथा प्राणा** उत्क्रामन्ति, एवं **राष्ट्रकर्शनाद्** अपि ॥ ७.११२ ॥
</details>
</div>


> **राष्ट्रस्य संग्रहे नित्यं विधानम् इदम् आचरेत् ।**  
> **सुसंगृहीतराष्ट्रो हि पार्थिवः सुखम् एधते  ॥ ७.११३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/113_rAShTrasya_sangrahe.md">
<details><summary><h4>मेधातिथिः ...{Loading}...</h4></summary>


**संग्रहो** रक्षाविधानम्[^१४३] । **सुसंगृहीतं** रक्षाविधानेन वशीकृतं परिपालितं वा येन स्वराष्ट्रं स **पार्थिवः सुखम् एधते** ॥ ७.११३ ॥


[^१४३]:
     M G: rakṣati dhanaṃ
</details>
</div>


> **द्वयोस् त्रयाणां पञ्चानां मध्ये गुल्मम् अधिष्ठितम् ।**  
> **तथा ग्रामशतानां च कुर्याद् राष्ट्रस्य संग्रहम्  ॥ ७.११४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/114_dvayos_trayANAm.md">
<details><summary><h4>मेधातिथिः ...{Loading}...</h4></summary>


**द्वयोर्** ग्रामयोर् **मध्ये गुल्मं** कुर्यात् । **गुल्मो** रक्षितृपुरुषसमूहः[^१४४] । तेनैव्**आधिष्ठितं संग्रहं कुर्यात्** । तद्युक्तम् अधिष्ठातारं पुरुषं कुर्यात् । अधिकारी[^१४५] संग्रह इहोच्यते । एवं **त्रयाणां पञ्चानां** च । अथ वा राजभाव्यार्थग्रहणस्थानं **संग्रहः** ॥ ७.११४ ॥


[^१४५]:
     M G DK: adhikāri-


[^१४४]:
     DK (4: 1405): rakṣitṛsamūhaḥ
</details>
</div>


> **ग्रामस्याधिपतिं कुर्याद् दशग्रामपतिं तथा ।**  
> **विंशतीशं शतेषं च सहस्रपतिम् एव च  ॥ ७.११५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/115_grAmasyA-dhipati~N_kuryAd.md">
<details><summary><h4>मेधातिथिः ...{Loading}...</h4></summary>


एकैकस्मिन् **ग्रामे** **ऽधिपतिं** **कुर्यात्** । तदुपरि **दशग्रामपतिम्** । एवं सर्वत्र ॥ ७.११५ ॥
</details>
</div>


> **ग्रामदोषान् समुत्पन्नान् ग्रामिकः शनकैः स्वयम् ।**  
> **शंसेद् ग्रामदशेशाय दशेशो विंशतीशिने  ॥ ७.११६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/116_grAmadoShAn_samutpannAn.md">
<details><summary><h4>मेधातिथिः ...{Loading}...</h4></summary>


&gt; **विंशतीशस् तु तत् सर्वं शतेशाय निवेदयेत् ।**
</details>
</div>
  
> **शंसेद् ग्रामशतेशस् तु सहस्रपतये स्वयम्  ॥ ७.११७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/117_viMshatIshas_tu.md">
<details><summary><h4>मेधातिथिः ...{Loading}...</h4></summary>


ये **ग्रामदोषा** एकग्रामाधिकृतेन न शक्यन्ते समाधातुम्, तान् **दशेशाय** निवेदयेत् । एवम् अशक्तौ यावत् **सहस्रपतिर्** विज्ञाप्यः ॥ ७.११६–१७ ॥
</details>
</div>


> **यानि राजप्रदेयानि प्रत्यहं ग्रामवासिभिः ।**  
> **अन्नपानेन्धनादीनि ग्रामिकस् तान्य् अवाप्नुयात्  ॥ ७.११८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/118_yAni_rAjapradeyAni.md">
<details><summary><h4>मेधातिथिः ...{Loading}...</h4></summary>


एकाग्रामाधिकृतस्य वृत्तिर् इयम् । **ग्रामिको** ग्रामाधिकृतस् **तान्य् अवाप्नुयाद्** गृह्णीयात्,[^१४६] वृत्त्यर्थं राज्ञे प्रदातव्यानि **ग्रामवासिभिः** । अन्नादीनि तु धान्यादेः षष्ठाष्टमभागादिः । यथा वक्षति "धान्ये ऽष्टमं विषाम्" (म्ध् १०.१२०) इत्यादि ॥ ७.११८ ॥


[^१४६]:
     DK (4: 1406) suggests adding: yāni
</details>
</div>


> **दशी कुलं तु भुञ्जीत विंशी पञ्च कुलानि च ।**  
> **ग्रामं ग्रामशताध्यक्षः सहस्राधिपतिः पुरम्  ॥ ७.११९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/119_dashI_kulam.md">
<details><summary><h4>मेधातिथिः ...{Loading}...</h4></summary>


दशसु ग्रामेष्व् अधिकृतो **दशी** । एवं **विंशी** । छान्दसः शब्दसंस्कारः । **कुलं** ग्रामैकदेशः, क्वचिद् हट्ट इति प्रसिद्धः क्वचिद् उष्ट इति । एतद् एव पञ्चगुणं विंशतिग्रामेष्व् अधिकृतः । सर्वं **ग्रामशताध्यक्षः** । **पुरं** नगरं सहस्रेशः । स्थानकर्मानुरूपेण वृत्तिं कल्पेतेत्य् एतत् सत्यम् ॥ ७.११९ ॥
</details>
</div>


> **तेषां ग्राम्याणि कार्याणि पृथक्कार्याणि चैव हि ।**  
> **राज्ञो ऽन्यः सविचः स्निग्धस् तानि पश्येद् अतन्द्रितः  ॥ ७.१२० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/120_teShA~N_grAmyANi.md">
<details><summary><h4>मेधातिथिः ...{Loading}...</h4></summary>


**तेषां** ग्रामकार्येष्व् इतरेतरं विप्रतिपत्तिः । **अन्यः** स्वकार्ये ऽन्यः **सचिवो** महत्तमः **स्निग्धो** रागद्वेषवर्जितो दर्शनाय नियोक्तव्यः ॥ ७.१२० ॥
</details>
</div>


> **नगरे नगरे चैकं कुर्यात् सर्वार्थचिन्तकम् ।**  
> **उच्चैःस्थानं घोररूपं नक्षत्राणाम् इव ग्रहम्  ॥ ७.१२१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/121_nagare_nagare.md">
<details><summary><h4>मेधातिथिः ...{Loading}...</h4></summary>


**उच्चैःस्थानं** प्रधानभूतम् इत्य् अर्थः । **घोररूपं** प्रतापवन्तम् । **नक्षत्राणाम् इव ग्रहं** अंगारकम्, हस्त्यश्वादिबलसंपन्नम् ॥ ७.१२१ ॥
</details>
</div>


> **स तान् अनुपरिक्रामेत् सर्वान् एव सदा स्वयम् ।**  
> **तेषां वृत्तं परिणयेत् सम्यग् राष्ट्रेषु तच्चरैः  ॥ ७.१२२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/122_sa_tAn.md">
<details><summary><h4>मेधातिथिः ...{Loading}...</h4></summary>


**स** नगराधिकृतस् **तान् सर्वान्** अपि पतीन् **अनुपरिक्रामेत्** स्वबलेन[^१४७] पूरयेत् । सति प्रयोजने । **तेषां** सर्वेषाम् अधिपतीनां तद्**वृत्तं** **सम्यक् परिणयेत्** सम्यग्रूपतया परिजानीयात् । कैः । राजचरैः कापटिकादिभिः[^१४८] ॥ ७.१२२ ॥


[^१४८]:
     M G: kārpaṭikādibhiḥ


[^१४७]:
     M G: sabalena
</details>
</div>


> **राज्ञो हि रक्षाधिकृताः परस्वादायिनः शठाः । **  
> **भृत्या भवन्ति प्रायेण तेभ्यो रक्षेद् इमाः प्रजाः  ॥ ७.१२३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/123_rAjno_hi.md">
<details><summary><h4>मेधातिथिः ...{Loading}...</h4></summary>


परस्वम् आदातुं शीलं येषां ते **परस्वादायिनः शठाः** असम्यक्कारिणः प्रायेणाधिकृताः सन्तो भवन्ति । प्राक् शुचयो ऽपि रक्षन्ति[^१४९] वित्तानि । अतः प्राक्शुचित्वानुमानेन नोपेक्षणीयाः, यत्नतः प्रतिजागरितव्याः । **तेभ्यो रक्षेद् इमाः प्रजाः **। न केवलं राजार्थनाशः अनवेक्षया, यावत् प्रजा अपि निर्धनीकुर्वन्ति ॥ ७.१२३ ॥


[^१४९]:
     DK (4: 1408) suggests: bhakṣayanti
</details>
</div>


> **ये कार्यिकेभ्यो ऽर्थम् एव गृह्णीयुः पापचेतसः ।**  
> **तेषां सर्वस्वम् आदाय राजा कुर्यात् प्रवासनम्  ॥ ७.१२४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/124_ye_kAryikebhyo.md">
<details><summary><h4>मेधातिथिः ...{Loading}...</h4></summary>


**ये** रक्षाधिकृताः **कार्यिकेभ्यो** व्यवहर्तृभ्यो व्यापारवद्भ्यो[^१५०] हललेशोद्देशिकया दण्डयन्ति जनपदान्, तेषां सर्वस्वहरणप्रवासने राजा कुर्यात् ॥ ७.१२४ ॥


[^१५०]:
     DK adds: vā
</details>
</div>


> **राजकर्मसु युक्तानां स्त्रीणां प्रेष्यजनस्य च ।**  
> **प्रत्यहं कल्पयेद् वृत्तिं स्थानकर्मानुरूपतः  ॥ ७.१२५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/125_rAjA_karmasu.md">
<details><summary><h4>मेधातिथिः ...{Loading}...</h4></summary>


**युक्तानां** नियुक्तानां स्त्रीणाम् अन्तःपुरदास्यादीनाम् । **प्रेष्यजनस्य** दोलकवाहादेः । **प्रत्यहं वृत्तिं कल्पयेत्,** न सांवत्स्रीयं सकृद् दद्याद् ग्रामं तद् एकदेशं वा । **स्थानकर्मानुरूपतः** । **स्थानं** प्रधानं नियोगः शय्यारक्षादि, **कर्म** शरीरव्यापारः, तद्**अनुरूपेण** **वृत्तिर्** देया । प्रधाने स्थाने स्वल्पे ऽपि कर्मणि महती वृत्तिः, निकृष्टे स्थाने महत्य् अपि कर्मणि स्वल्पेत्येतद्[^१५१] उभयानुरूपम् ॥ ७.१२५ ॥


[^१५१]:
     M G: svalpetad
</details>
</div>


> **पणो देयो ऽवकृष्टस्य षड् उत्कृष्टस्य वेतनम् ।**  
> **षाण्मासिकस् तथाच्छादो धान्यद्रोणस् तु मासिकः  ॥ ७.१२६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/126_paNo_deyo.md">
<details><summary><h4>मेधातिथिः ...{Loading}...</h4></summary>


**अवकृष्टः** संमार्जनशोधनविनियुक्तः, तस्य भक्तार्थं **पणो देयः** । **उत्कृष्टस्य** षट्सु षट्सु मासेषु गतेष्व् **आच्छाद**वस्त्रम् । **धान्यद्रोणश् च मासिकः** । चतुराढको **द्रोणः** । पणपरिमाणं वक्ष्यति (म्ध् ८.१३६) । वृत्तिकल्पनार्था एते ॥ ७.१२६ ॥
</details>
</div>


> **क्रयविक्रयम् अध्वानं भक्तं च सपरिव्ययम् ।**  
> **योगक्षेमं च संप्रेक्ष्य वणिजो दापयेत् करान्  ॥ ७.१२७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/127_kraya-vikrayam_adhvAnam.md">
<details><summary><h4>मेधातिथिः ...{Loading}...</h4></summary>


करग्रहणविधिः । कियता मूल्येन क्रीतम् एतत्, कियच् च विक्रीयमाणं लभते, कियता च कालेन विक्रीयते, कियत्प्रतिभावेन नश्यति, अथ न — इत्येवमादिरूप**क्रयविक्रय**परीक्षा । **अध्वानं** चिराचिरगमनप्राप्यताम् । **भक्तं** सक्त्वोदनादिमूलम् । **परिव्ययस्** तदुपकरणं सर्पिःसूपशाकादि धनादि च । **योगक्षेमम्** अरण्ये कान्तारे वा गच्छतो राजभयं चौरभयं निश्चौरता वेत्यादि । एतद् अपेक्ष्य वनिग्भ्यः करा आदातव्याः । **वणिग्भिर् दापयेत् करान्** इति पाठो युक्तः, गत्यादिनियमेन (पाण् १.४.५२) कर्मसंज्ञाया अभावात् । दण्डवचनो वा धातुः, तदा दण्डिवद् द्विकर्मकत्वम् ॥ ७.१२७ ॥
</details>
</div>


> **यथाल्पाल्पम् अदन्त्य् आद्यं वार्योकोवत्सषट्पदाः ।**  
> **तथाल्पाल्पो ग्रहीतव्यो राष्ट्राद् राज्ञाब्दिकः करः  ॥ ७.१२८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/128_yathA_phalena.md">
<details><summary><h4>मेधातिथिः ...{Loading}...</h4></summary>


क्षीणकृषेर् न्यूनः करो ग्रहीतव्य इत्य् एवम् अर्थम् एतत् । **वार्योकसः** जलौकसः । **षट्पदाः** भ्रमराः । **यथा** ते **स्वल्पम्** आददानाः परिपुष्टा भवन्ति, तथा **राज्ञा** मूलछेदो[^१५२] न कर्तव्यः ॥ ७.१२८ ॥


[^१५२]:
     M F: mūlāchedo; J: mūlācchedo
</details>
</div>


> **यथा फलेन युज्येत राजा कर्ता च कर्मणाम् ।**  
> **तथावेक्ष्य नृपो राष्ट्रे कल्पयेत् सततं करान्  ॥ ७.१२९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/129_yathAlpAlpam_adanty.md">
<details><summary><h4>मेधातिथिः ...{Loading}...</h4></summary>


एतद् एवाह । **कर्मणां कर्ता** वाणिजकः **राजा च** **फलेन युज्येत** **तथा करान् कल्पयेत्** । न परिमाणनियमकारणम्[^१५३] अस्ति । यत्र महान् लाभस् तत्राधिकम् अप्य् उक्तपरिमाणातिक्रमेण ग्रहीतव्यम् ॥ ७.१२९ ॥


[^१५३]:
     M G: parimāṇāniyama-
</details>
</div>


> **पञ्चाशद्भाग आदेयो राज्ञा पशुहिरण्ययोः ।**  
> **धान्यानाम् अष्टमो भागः षष्ठो द्वादश एव वा  ॥ ७.१३० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/130_panchAshadbhAga_Adeyo.md">
<details><summary><h4>मेधातिथिः ...{Loading}...</h4></summary>


मूल्याधिकयोः **पशुहिरण्ययोः** **पञ्चाशद्भागो** ग्राह्यः । **धान्यानां** भागविशेषः सुकरदुष्करापेक्षया मन्तव्यः । पञ्चाशत्पूरणः पञ्चाशः । "विंशत्यादिभ्यः" (पाण् ५.२.५६) इति पक्षे तमट् । पञ्चशद्भाग इति पाठे द्विभागादिवत् संख्यान्तरम् ॥ ७.१३० ॥
</details>
</div>


> **आददीताथ षड्भागं द्रुमांसमधुसर्पिषाम् ।**  
> **गन्दौषधिरसानां च पुष्पमूलफलस्य च  ॥ ७.१३१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/131_AdadItA-tha_ShaDbhAgam.md">
<details><summary><h4>मेधातिथिः ...{Loading}...</h4></summary>


**द्रुम**शब्देन वृक्षा उच्यन्ते । शेषं प्रसिद्धम् । एतेषां षष्ठो भागो लाभाद् ग्रहीतव्यः ॥ ७.१३१ ॥
</details>
</div>


> **पत्रशाकतृणानां च चर्मणां वैदलस्य च ।**  
> **मृन्मयानां**[^१५४]** च भाण्डानां सर्वस्याश्ममयस्य च ॥ ७.१३२ ॥**  
> **म्रियमाणो ऽप्य् आददीत न राजा श्रोत्रियात् करम् ।**  
> **न च क्षुधास्य संसीदेच् छ्रोत्रियो विषये वसन्  ॥ ७.१३३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/133_mriyamANo.apy.md">
<details><summary><h4>मेधातिथिः ...{Loading}...</h4></summary>


तथा कुर्याद् यथा क्षुधास्य विषये श्रोत्रियो नावसीदति ॥ ७.१३३ ॥
</details>
</div>


> **यस्य राज्ञस् तु विषये श्रोत्रियः सीदति क्षुधा ।**  
> **तस्यापि तत् क्षुधा राष्ट्रम् अचिरेणैव सीदति  ॥ ७.१३४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/134_yasya_rAjnas.md">
<details><summary><h4>मेधातिथिः ...{Loading}...</h4></summary>


अनन्तरविधेर् अतिक्रमफलम् एतत् ॥ ७.१३४ ॥
</details>
</div>


> **श्रुतवृत्ते विदित्वास्य वृत्तिं धर्म्यां प्रकल्पयेत् ।**  
> **संरक्षेत् सर्वतश् चैनं पिता पुत्रम् इवौरसम्  ॥ ७.१३५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/135_shruta-vRtte_viditvAsya.md">
<details><summary><h4>मेधातिथिः ...{Loading}...</h4></summary>


**धर्म्यां वृत्तिम्** । यया कुटुम्बधर्मस्यावसादनं न भवति । **वृत्तिं प्रकल्प्य सर्वतो रक्षेच्** चौरादिभ्यः, स्वयम् अधिकव्ययाच् च ॥ ७.१३५ ॥
</details>
</div>


> **संरक्ष्यमाणो राज्ञा यं कुरुते धर्मम् अन्वहम् ।**  
> **तेनायुर् वर्धते राज्ञो द्रविणं राष्ट्रम् एव च  ॥७.१३६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/136_saMraxyamANo_rAjnA.md">
<details><summary><h4>मेधातिथिः ...{Loading}...</h4></summary>


धार्मिकश्रोतियरक्षायाः फलम् एतद् आयुर्द्रविणराष्ट्रवृद्धिः ॥ ७.१३६ ॥
</details>
</div>


> **यत् किंचिद् अपि वर्षस्य दापयेत् करसंज्ञितम् ।**  
> **व्यवहारेण जीवन्तं राजा राष्ट्रे पृथग्जनम्  ॥ ७.१३७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/137_yat_kim.md">
<details><summary><h4>मेधातिथिः ...{Loading}...</h4></summary>


कृषिधनप्रयोगक्रयविक्रयादिव्यवहारेण **जीवन्तं पृथग्जनं** ब्राह्मणाच् छ्रोत्रियाद् अन्यं **करं दापयेत्** । करसंज्ञा संजाता अस्य **करसंज्ञितम्** ॥ ७.१३७ ॥
</details>
</div>


> **कारुकान् शिल्पिनश् चैव शूद्रांश् चात्मोपजीविनः ।**  
> **एकैकं कारयेत् कर्म मासि मासि महीपतिः  ॥ ७.१३८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/138_kArukA~n_shilpinash.md">
<details><summary><h4>मेधातिथिः ...{Loading}...</h4></summary>


शिल्पमात्रोपजीविनस् तान् मासं मासम् एकम् अहः **कर्म कारयेत्** । **आत्मोपजीविनश् च शूद्रा** वेशभारवाहादयः ॥ ७.१३८ ॥
</details>
</div>


> **नोच्छिन्द्याद् आत्मनो मूलं परेषां चातितृष्णया ।**  
> **उच्छिन्दन् ह्य् आत्मनो मूलम् आत्मानं तांश् च पीडयेत्  ॥ ७.१३९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/139_nochChindyAd_Atmano.md">
<details><summary><h4>मेधातिथिः ...{Loading}...</h4></summary>


करशुल्कादेर् अग्रहणम् **आत्मनो** मूलछेदः, अतिबहुग्रहणं **परेषाम्** । तच् च **तृष्णया** भवतीत्य् अनुवादः । आत्मनो मूलच्छेदेनात्मपीडा भवति, कोशक्षयात् । अतस् ते ऽपि पीड्यन्ते । उपस्थिते विग्रहे क्षीणकोशशक्तिर् अरिभिर् अपरुद्धोद्धरणे[^१५५] ऽवश्यं भवेत् । सा च तेषां महती पीडा । यत् तु सार्वकालिकं करग्रहणं तत्संपादयतो[^१५६] न खेदिता[^१५७] भवति ॥ ७.१३९ ॥


[^१५७]:
     M G: nākheditā


[^१५६]:
     M G omit: tat-


[^१५५]:
     DK (4: 1339) suggests: aparuddha uddharaṇe
</details>
</div>


> **तीक्ष्णश् चैव मृदुश् च स्यत् कार्यं वीक्ष्य महीपतिः ।**  
> **तीक्ष्णश् चैव मृदुश् चैव राजा भवति संमतः  ॥ ७.१४० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/140_tIxNash_chaiva.md">
<details><summary><h4>मेधातिथिः ...{Loading}...</h4></summary>


तीक्ष्णमृदुता नित्यम् अभ्यसनीया । तादृशो **राजा** प्रजानां **संमतो** **भवत्य्** अभिप्रेतः[^१५८] ॥ ७.१४० ॥


[^१५८]:
     M G: abhipretam
</details>
</div>


> **अमात्यमुख्यं धर्मज्ञं प्राज्ञं दान्तं कुलोद्गतम् ।**  
> **स्थापयेद् आसने तस्मिन् खिन्नः कार्येक्षणे नृणाम्  ॥ ७.१४१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/141_amAtyamukhyan_dharmajnam.md">
<details><summary><h4>मेधातिथिः ...{Loading}...</h4></summary>


प्रजानां संबन्धिनि कार्यदर्शने **खिन्नः** शान्तः । धर्मज्ञादिगुणयुक्तं सर्वसहम् अमात्यं तस्मिन् **कार्येक्षणे** नियुञ्जीत । न पुनस् तस्मिन्न् एव सिंहासने ॥ ७.१४१ ॥
</details>
</div>


> **एवं सर्वं विधायेदम् इतिकर्तव्यम् आत्मनः ।**  
> **युक्तश् चैवाप्रमत्तश् च परिरक्षेद् इमाः प्रजाः  ॥ ७.१४२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/142_evaM_sarvam.md">
<details><summary><h4>मेधातिथिः ...{Loading}...</h4></summary>


सहायसंग्रहप्रभृत्युक्तस्यार्थस्य **एवम्** इति परामर्शनम् । **विधाय** कृत्वा, **इतिकर्तव्यम्** उपकारकम् **इतिकर्तव्यम्** उच्यते । **युक्तस्** तत्परः । अत **एवाप्रमत्तः** । अथ वा बुद्ध्यस्खलनम् अप्रमत्तता सर्वकाले । **एवं** **प्रजाः परिरक्षेत्** ॥ ७.१४२ ॥
</details>
</div>


> **विक्रोशन्त्यो यस्य राष्ट्राद् ध्रियन्ते दस्युभिः प्रजाः।**  
> **संपश्यतः सभृत्यस्य मृतः स न तु जीवति  ॥ ७.१४३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/143_vikroshantyo_yasya.md">
<details><summary><h4>मेधातिथिः ...{Loading}...</h4></summary>


पूर्वोकयोर् अप्रमादयोर् अन्यथात्वे दोषम् आह । यदि सम्यग् गुल्मस्थानानि प्रति न जागर्ति तदा छिद्रान्वेषिभिर् **दस्युभिः** चोरैः **प्रजा ह्रियन्ते** । तासु किं करिष्यति । अतस् तादृशो राजा **मृत** एव । जीवितं मरणम् एव । अतो ऽप्रमत्तेन भवितव्यम् । **विक्रोशन्त्यः** आक्रन्दन्त्यः । **ह्रियन्ते** संपश्यतः **सभृत्यस्य** निर्दिष्टं द्रक्ष्यते । केवलं च भृत्यास् तदीयाः पश्यन्ति नानुधावन्ति मोक्षयन्ति । सर्वे ते मृतकल्पाः ॥ ७.१४३ ॥
</details>
</div>


> **क्षत्रियस्य परो धर्मः प्रजानाम् एव पालनम् ।**  
> **निर्दिष्टफलभोक्ता हि राजा धर्मेण युज्यते  ॥ ७.१४४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/144_xatriyasya_paro.md">
<details><summary><h4>मेधातिथिः ...{Loading}...</h4></summary>


प्राप्तं फलं भुङ्क्ते राजा । स **धर्मेण युज्यते** । अन्यथानुग्राहकाणाम् एव पालनं कुर्वन् प्रत्यवैति ॥ ७.१४४ ॥
</details>
</div>


> **उत्थाय पश्चिमे यामे कृतशौचः समाहितः ।**  
> **हुताग्निर् ब्राह्मणांश्**[^१५९]** चार्च्य प्रविशेत् स शुभां सभाम्  ॥ ७.१४५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/145_utthAya_pashchime.md">
<details><summary><h4>मेधातिथिः ...{Loading}...</h4></summary>



[^१५९]:
     M G: brāhmaṇāś

**पश्चिमो यामः** ब्राह्मो मुहूर्तः । अत[^१६०] आह- **कृतशौचः समाहितः** । **हुताग्निर्** इति । न च ब्राह्मे मुहूर्ते होमविधानम् अस्ति । तदा हि चतुर्मुहूर्तशेषा रात्रिर् भवति । होमश् च व्युष्टायां रात्रौ समाप्य कार्य उषःकल्पत्यागेन । **आर्च्य ब्राह्मणान्** पूजयित्वा, **सभां शुभां** मङ्गलवतीं **प्रविशेत्** ॥ ७.१४५ ॥


[^१६०]:
     M G: yata
</details>
</div>


> **तत्र स्थितः प्रजाः सर्वाः प्रतिनन्द्य विसर्जयेत् ।**  
> **विसृज्य च प्रजाः सर्वा मन्त्रयेत् सह मन्त्रिभिः  ॥ ७.१४६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/146_tatra_sthitaH.md">
<details><summary><h4>मेधातिथिः ...{Loading}...</h4></summary>


**तत्र** तस्यां सभायां **स्थितः प्रजाः** दर्शनार्थम् आगताः **प्रतिनन्द्य** यथार्हसंभाषणेक्षणाभ्युत्थानाभिवादनैर्[^१६१] हर्षयित्वा **विसर्जयेत्** यथागतम् अनुजानीयात् । ततो विसर्जितेषु तेषु **मन्त्रयेत् सह मन्त्रिभिः** किं कर्तव्यम् इति । स्वपरराष्ट्रगतकर्तव्यतानिरूपणं मन्त्रपञ्चाङ्गं[^१६२] धर्शयिष्यते ॥ ७.१४६ ॥


[^१६२]:
     M G 1st ed.: mantrāñcāṅgaṃ


[^१६१]:
     DK (4: 945): -vādanaḥ
</details>
</div>


> **गिरिपृष्ठं समारुह्य प्रासादं वा रहोगतः ।**  
> **अरण्ये निःशलाके वा मन्त्रयेद् अविभावितः  ॥ ७.१४७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/147_giripRShThaM_samAruhya.md">
<details><summary><h4>मेधातिथिः ...{Loading}...</h4></summary>


मन्त्रदेशविधिः । **रहोगतः** विविक्ते निर्जने देशे स्थितः । **अविभावितः** अनुमानेनापि यथा न जना जानन्ति "दं वस्तु विद्यते" इति, तथा कुर्यात् । **निःशलाकम्** । शलाका इषीकाः । यत्र तृणम् अपि नास्ति, येन "न कश्चित् तिष्ठति" इति संभावनास्ति, तन् **निःशलाकम्** । इमान्य्[^१६३] अङ्गानि- कर्मणाम् आरम्भोपायः, पुरुषद्रव्यसंपत्, देशकालविभागः, विनिपातप्रतीकारः, कार्यसिद्धिर् इति । अथ वा प्रार्थनाकालं नातिपातयेत् तत्र दीर्घो मन्त्रः स्यात् । न तेषां ब्रूयात् गुप्तमन्त्रश् च स्यात् ॥। ७.१४७ ॥


[^१६३]:
     J omits: imāny aṅgāni . . . guptamantraś ca syāt; for this passage see KAŚ 1.15.42f.
</details>
</div>


> **यस्य मन्त्रं न जानन्ति समागम्य पृथग्जनाः ।**  
> **स कृत्स्नां पृथिवीं भुङ्क्ते कोशहीनो ऽपि पार्थिवः  ॥ ७.१४८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/148_yasya_mantram.md">
<details><summary><h4>मेधातिथिः ...{Loading}...</h4></summary>


मन्त्रप्रकाशनिवारणार्थः श्लोकः । **पृथग्जना** अमन्त्रिणो मन्त्रविद्बाह्याः ॥ ७.१४८ ॥
</details>
</div>


> **जडमूकान्धबधिरांस् तैर्यग्योनान् वयोऽतिगान् ।**  
> **स्त्रीम्लेच्छव्याधितव्यङ्गान् मन्त्रकाले विशोधयेत्  ॥ ७.१४९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/149_jaDa-mUkAndha-badhirAMs_tairyagyonAn.md">
<details><summary><h4>मेधातिथिः ...{Loading}...</h4></summary>


यत् किंचित् प्राणिजातं तन् मन्त्रयमाणो **विशोधयेत्**, ततः प्रदेशाद् अपशोधयेत्, मन्त्रभेदाशङ्कया । तिर्यग्योनिषु च शुकसारिकादयो ऽपि मन्त्रं भिन्दन्ति । गवाश्वदयो ऽपि योगारूढाः परिवर्तितनिकायाः[^१६४] सदसद्वार्त्ताहरा[^१६५] भवन्ति । तथा अन्तर्धानादयो ऽपि नरेन्द्रविद्याः[^१६६] श्रूयन्ते । व्यङ्गत्वाद् एव ग्रहणे सिद्धे गोबलीवर्दवद् इतरेषां ग्रहणम्[^१६७] । "अव्यङ्गस्य हस्तपादादिछेदने न मन्त्रनियमास्था कर्तव्या — नायं कुत्रचित् गन्तुं शक्नोति — इहैवावरुद्ध आस्ते, कथं मन्त्रान् भेत्स्यति" इति । अथ वा एवंविधा मन्त्रिणो न कर्तव्याः, बुद्धिविभ्रमसंभवात् । अतो नाप्ता अपि, ततो ऽपसर्पः ॥ ७.१४९ ॥


[^१६७]:
     M G omit: itareṣāṃ grahaṇam


[^१६६]:
     M G: narendravidyāś ca


[^१६५]:
     M G: sadasadgrāhīrūpavārttādayo


[^१६४]:
     M G: parivartitavārttāvinikāḥ
</details>
</div>


> **भिन्दन्त्य् अवमता मन्त्रं तैर्यग्योनास् तथैव च ।**  
> **स्त्रियश् चैव विशेषेण तस्मात् तत्रादृतो भवेत्  ॥ ७.१५० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/150_bhindanty_avamatA.md">
<details><summary><h4>मेधातिथिः ...{Loading}...</h4></summary>


मानाद् अपेता **अवमताः** । क्षुद्रादयो ऽपमानासत्वे[^१६८] कदाचित् किंचिच् छृणुयुः, कदाचिद् वाक्षराण्य् उच्चारयितुं शक्नुयुः, ततो मन्त्रभेदः स्यात् । शक्नुवन्ति निपुणाः किंचिद् आगमेष्व् अनुमातुम्[^१६९] ॥ ७.१५० ॥


[^१६९]:
     M G: anumantum


[^१६८]:
     DK (4: 1776) suggests: śukādayo 'pasārāsattve
</details>
</div>


> **मधंदिने ऽर्धरात्रे वा विश्रान्तो विगतक्लमः ।**  
> **चिन्तयेद् धर्मकामार्थान् सार्धं**[^१७०]** तैर् एक एव वा  ॥ ७.१५१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/151_madhyandine.ardharAtre.md">
<details><summary><h4>मेधातिथिः ...{Loading}...</h4></summary>



[^१७०]:
     M G J: sārthaṃ

**धर्मा**दीनां परस्परविरोधं **चिन्तयेत्** । अन्यतमवृद्धौ सर्वोत्थितिर् जयेत् ॥ ७.१५१ ॥
</details>
</div>


> **परस्परविरुद्धानां तेषां च समुपार्जनम् ।**  
> **कन्यानां संप्रदानं च कुमाराणां च रक्षणम्  ॥ ७.१५२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/152_parasparaviruddhAnAn_teShAm.md">
<details><summary><h4>मेधातिथिः ...{Loading}...</h4></summary>


धर्मार्थकामानां वा मन्त्रिणां वा **समुपार्जनं** संग्रहणम् । **कन्यानां संप्रदानं** स्वकार्यसिद्धिवशेन चिन्त्यम् । **कुमाराणां** राजपुत्राणां **रक्षणम्** । तव वयम् इत्य् एवमादिभिर् धर्मम् अर्थं च ते ग्राहयितव्याः । नवं हि द्रव्यं येन येनार्थजातेनोपदिह्यते तत् तद् आचूषति[^१७१] । एवम् असंस्कृतबुद्धयो यद् यद् उच्यन्ते तत् तत् प्रथमं गृह्णन्ति । यद्य् असद्भिः संसृज्यन्ते तदा तत्स्वभावस् तेषां प्राप्नोति । ते च दुःसंस्कारोपदिग्धाः न शक्यन्ते व्यसनेभ्यो निवर्तयितुम् । उक्तं च- "नीलीरक्ते वाससि कुंकुमाङ्गरागो दुराधेयः" । तस्मात् ते नित्यम् अनुशासनीयाः । तत्रापि ये गुणवतस् तान् वर्धयेत् । इतरान् ईषत् संविभजेत् । ज्येष्ठं महागुणम् अमत्सरं यौवराज्ये ऽभिषिञ्चेत् । एवं राजपुत्ररक्षणे नित्यं यत्नवता भवितव्यम् ॥ ७.१५२ ॥


[^१७१]:
     M G J: yenārthajātenopadiśyate tat tadā dūṣayati; DK (4: 1011) omits one yena. Here Medh is copying Bhāruci's commentary on this verse verse, which itself is based on Kauṭilya's Arthaśāśtra 1.17.31.
</details>
</div>


> **दूतसंप्रेषणं चैव कार्यशेषं तथैव च ।**  
> **अन्तःपुरप्रचारं च प्रणिधीनां च चेष्टितम्  ॥ ७.१५३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/153_dUtasampreShaNa~n_chaiva.md">
<details><summary><h4>मेधातिथिः ...{Loading}...</h4></summary>


येन संधानं विग्रहो वापि कार्यस् तेन च **दूतसंप्रेषणं** चिन्त्यम् । आरब्धकार्यसंबन्धं चिन्तयेत्, अवस्थापनाय । कक्षान्तरेष्व् अन्तर्वंशिकसैन्याधिष्ठितो ऽन्तःपुरं प्रविशेत् । तत्र स्थविरस्त्रीपरिशुद्धां[^१७२] देवीं परिपश्येन् नापरिशुद्धाम् । देव्या गृहलीनो[^१७३] हि भ्राता भद्रसेनं राजानं जघान, मातुः शयनान्तर्गतश् च पुत्रः कारूशम् । विषदिग्धेन नूपुरेण वैरन्त्यं[^१७४] देवी जघान, मेखलया[^१७५] सौवीरम्, वेण्यां गूढेन शस्त्रेण विदूरथं । तस्माद् एतानि विस्रंभस्थानानि यत्नतः परीक्षेत । मुण्डजटिलकुहकप्रतिसंसर्गं बाह्यदासीभिर् अन्तःपुरदासीनां प्रतिषधयेत् । **प्रणिधीनां** च कार्पटकादीनां चारपरंपराभिश् चेष्टितं[^१७६] चिन्तयेत् ॥ ७.१५३ ॥


[^१७६]:
     M G J DK: vā parasparābhiceṣṭitaṃ; my reading is based on Bhāruci.


[^१७५]:
     M G: mekhalāyāḥ


[^१७४]:
     M G J: bhadraseno mātuḥ śayanāntargataḥ rājānaṃ jaghāna | kupuruṣaśaṅkhaviṣadigdhena nūpureṇāvantyaṃ (M G omit: rājānaṃ jaghāna). My reading is based on DK (4:977).


[^१७३]:
     M G: devīm grahalīno; J: devīm grahalīno; DK (4:977) devīgrahalīno; I follow Bhāruci. *J and DK (4: 1777) connects devīṃ with nāpariśuddhām.


[^१७२]:
     M G J DK 4: 1777: -matiśuddhāṃ; I follow the reading of DK (4:977) based on Bhāruci.
</details>
</div>


> **कृत्स्नं चाष्टविधं कर्म पञ्चवर्गं च तत्त्वतः ।**  
> **अनुरागापरागौ च प्रचारं मण्डलस्य च  ॥ ७.१५४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/154_kRtsna~n_chA-ShTavidham.md">
<details><summary><h4>मेधातिथिः ...{Loading}...</h4></summary>


अकृतारंभः[^१७७] कृतानुष्ठानम् अनुष्ठितविशेषणं कर्मफलसंग्रहः तथा सामभेददानदण्डम् एतद् **अष्टविधं कर्म** । 


[^१७७]:
     M G: akṛtārambha-

- अथ वा वणिक्पथ उदकसेतुबन्धनं दुर्गकरणम् कृतस्य वा तत्संस्कारनियमः हस्तिबन्धनं खनिखननं शून्यनिवेशनं दारुवनछेदनं चेति । 

- <u>अपरे</u> त्व् आहुः- 

- आदाने च विसर्गे च तथा प्रैषनिषेधयोः । 

- पञ्चमे चार्थवचने[^१७८] व्यवहारस्य चेक्षणे ॥


[^१७८]:
     J DK (4: 1777): cānuvacane; for this and following readings, see Bhāruci.

- दण्दशुध्योः सदा युक्तस् तेनाष्टगतिको नृपः ।

- अष्टकर्मा दिवं याति राजा शत्रुभिर् अर्चितः ॥

इत्य् औशनसौ श्लोकौ । तत्र स्वीकरणम् "आदानम्" बलीनाम् । भृत्येभ्यो धनदानम् "विसर्गः" । "प्रैषः" दुष्टत्यागः । अर्थाधिकृतानाम् अतिप्रवृत्तिनिरोधः[^१७९] "निषेधः" । असत्प्रवृत्तिनिषेधश् च "अर्थवचनम्"[^१८०] । वर्णाश्रमाणां स्वकर्मसंशये[^१८१] "व्यवहारावेक्षणम्" । परस्पराभियोगे दण्डनिपातनं पराजितानां च । प्रमादस्खलिते तु प्रायश्चित्तम् इत्य् एतद् **अष्टविधं कर्म** । 


[^१८१]:
     M G: svakarmasaṃśaya-; Bhāruci reads: -saṃśraye


[^१८०]:
     M G J DK: anuvacanam


[^१७९]:
     M G J DK (4: 1777): arthādhikṛtānāṃ matipravṛttinirodho

- **पञ्चवर्गः** कापटिकोदास्थितगृहपतिवैदेहिकतापसव्यञ्जनाः[^१८२] । परमर्मज्ञाः[^१८३] प्रगल्भछात्राः "कापटिकाः" । तान् अर्थमानाभ्याम् उपसंगृह्य मन्त्री भ्रूयात्- "राजानं मां च प्रमाणं कृत्वा यत्र यद् अकुशलं तत् तदानीम् एवाश्राव्यं[^१८४] त्वया" इति । प्रव्रज्यायाः प्रत्यवसितः "उदास्थितः" । स च प्रज्ञाशौचयुक्तः सर्वान्नप्रदानसमर्थायां भूमौ प्रभूतहिरण्यान्तेवासी कर्म[^१८५] कारयेत् । कृषिकर्मफलाच् च[^१८६] सर्वप्रव्रजितानां ग्रासाच्छादनावसथान् प्रतिविदध्यात् । तेषां ये वृत्तिकामास् तान् उपजपेत्- "एवम् एतेनैव वृत्तेन राजार्थश् चरितव्यः, भक्तवेतनकाले चोपस्थातव्यम्" इति[^१८७] । सर्वप्रव्रजिताः स्वं स्वं वर्गम् उपजपेयुः । कर्षको वृत्तिक्षीणः प्रज्ञाशौचयुक्तः "गृहपतिव्यञ्जनः" । स कृषिकर्म कुर्याद् यथोक्तायां भूमाव् इति । वाणिजिको वृत्तिक्षीणः प्रज्ञाशौचयुक्तः "वैदेहिकव्यञ्जनः" । स वणिक्कर्म कुर्यात् प्रदिष्टायां भूमाव् इति समानम् । मुण्डो जटिलो वा वृत्तिकामः "तापसव्यञ्जनः" । स नगराभ्याशे प्रभूतजटिलमुण्डान्तेवासी[^१८८] शाकं यवमुष्टिं वा मासान्तरितं प्रकाशम् अश्नीयाद् धर्मव्याजेन, गूढं यथेष्टम् आहारम् । तापसव्यञ्जनान्तेवासिनश् चैनं प्रसिद्धयोगैर् अर्चयेयुः । अर्थलाभम् अग्रे शिष्याश् चादिशेयुर् दाहं चौरभयं दुष्टवधं विदेशप्रवृत्तम् च[^१८९] "इदम् अद्य श्वो वा भविष्यति, इदं वा राजा करिष्यति" इति । तद् अस्य[^१९०] गूढमन्त्रिणस् तत्प्रयुक्ताः संपादयेयुः । 


[^१९०]:
     M G J: tasya for tad asya


[^१८९]:
     M G J place ca after duṣṭavadhaṃ


[^१८८]:
     M G: muṇḍāntevāsi-


[^१८७]:
     M G add: sarvapravrajitāḥ svaṃ svaṃ karmopajapeyuḥ


[^१८६]:
     M G J: kṛṣikarmaphalaṃ tac ca


[^१८५]:
     M G J: prabhūtahiraṇyāyāṃ dāsakarma


[^१८४]:
     M G: evācchātavyaṃ


[^१८३]:
     M G J: paramadharmajñāḥ (this corrupt passage has been restored on the basis of KAŚ 1.11 and Bhāruci on MDh 7.154).


[^१८२]:
     M G: -gṛhapatika-

- ये चास्य राज्ञो ऽवश्यभर्तव्या[^१९१] लक्षणविद्याम् अङ्गविद्यां[^१९२] जंभकविद्यां मायागतम् आश्रमधर्मं निमित्तज्ञानं चाधीयाना सत्त्रिणः[^१९३] । तत्र राजा एतान् पञ्चसंस्थान् एतैर्[^१९४] मन्त्रिभिः[^१९५] स्वविषये ऽवस्थापयेत् । मन्त्रिपुरोहितसेनापतियुवराजदौवारिकान्तर्वेशिकादिषु सद्व्यपदेशवेषशिल्पभाषाविदो जनपदापदेशेन सत्त्रिणः[^१९६] संचारयेत्[^१९७] । तथा कुब्जवामनकिरातमूकजडबधिरान्धनटनर्तकगायनादयः स्त्रियश् चाभ्यन्तरचारिण्यः, अटव्यां वनेचराः कार्याः, ग्रामे ग्रामीणकादयः, पुरुषव्यापारार्थाः स्वव्यापारपरंपराः ।


[^१९७]:
     M G J DK: saṃdhārayet (for my reading, see Bhāruci)


[^१९६]:
     M G J: mantriṇaḥ


[^१९५]:
     DK (4: 1652): satribhiḥ


[^१९४]:
     M G J DK: etatpañcasaṃsthāyatair


[^१९३]:
     M G J: mantriṇas


[^१९२]:
     M G: -vidyāsaṅgavedyāṃ; J: -vidyāṃ saṅgavidyāṃ; DK (4: 1652): -vidyāṃ saṃsargavidyāṃ (which is found in KAŚ 1.12.1; for my reading, see Bhāruci's comentary)


[^१९१]:
     M G J: vaṃśalakṣaṇavidyām (omit 'vaśyabhartavyā)

- परस्परं चैते बोद्धव्यास् तादृशैर् एव तादृशाः । 

- चारिसंचारिणः संस्था[^१९८] गूढाश् चागूढसंज्ञिताः[^१९९] ।


[^१९९]:
     M G J: ca gūḍhasaṃjñitāḥ (this verse is KAŚ 1.12.24)


[^१९८]:
     M G J: vārisaṃcāriṇasthā

- एवं **पञ्चवर्गं** प्रकल्प्य परस्यात्मनश् अस्माद्[^२००] एव पञ्चवर्गान् मन्त्रिपुरोहितादीनाम् **अनुरागापरागौ** विद्यात् । प्रवर्तेत[^२०१] तथा राजमण्डलप्रचारः, को माण्डलिकः[^२०२] संधिविग्रहादौ कस्मिन् प्रचारे इति ॥ ७.१५४ ॥


[^२०२]:
     M G J: rājamaṇḍalapracārako māṇḍalikaḥ


[^२०१]:
     M G: pravartita


[^२००]:
     M G J DK (4: 1777): cātmīyād; see Bhāruci
</details>
</div>


> **मध्यमस्य प्रचारं च विजिगीषोश् च चेष्टितम् ।**  
> **उदासीनप्रचारं च शत्रोश् चैव प्रयत्नतः  ॥ ७.१५५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/155_madhyamasya_prachAram.md">
<details><summary><h4>मेधातिथिः ...{Loading}...</h4></summary>


एतस्मिन् राजमण्डल इमाश् चतस्रो राजप्रकृतयो मुख्या भवन्ति- विजिगीषुर् अरिर् मध्यम उदासीन इति । तत्र च यो[^२०३] राजा प्रकृतिसंपन्नः "अहम् एवंविधां पृथिवीं विजेष्ये"[^२०४] अभ्युत्थितः स **विजिगीषुः** उत्साहशक्तियोगात् । **शत्रुस्** त्रिविधः- सहजः प्राकृतः कृत्त्रिमः । स्वभूम्यन्तर इति **मध्यमः**, अनयोर् अरिविजिगीष्वोर् असंहतयोर् निग्रहसमर्थः, न संहतयोः[^२०५] । **उदासीनः**, अरिविजिगीषुमध्यमानाम् असंहतानां निग्रहसमर्थः, न तु संहतानाम् ॥ ७.१५५ ॥


[^२०५]:
     M G: nigrahasamarthanasaṃhatayor


[^२०४]:
     DK (4: 1853) suggests adding: iti


[^२०३]:
     M G: tayo
</details>
</div>


> **एताः प्रकृतयो मूलं मण्डलस्य समासतः ।**  
> **अष्टौ चान्याः समाख्याता द्वादशैव तु ताः स्मृताः  ॥ ७.१५६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/156_etAH_prakRtayo.md">
<details><summary><h4>मेधातिथिः ...{Loading}...</h4></summary>


**एताः स्मृताः** । **एता** मूल**प्रकृतयो** **मण्डलस्य** व्याख्याताः । **अष्टौ चान्याः** । आसां चतसॄणां प्रकृतीनाम् एकैकस्याः प्रकृतेर् मित्रम् अमित्रं चेति द्वे द्वे प्रकृती[^२०६] । एता अष्टौ आद्याश् चतस्र एवम् उभयतो **द्वादश** भवन्ति ॥ ७.१५६ ॥


[^२०६]:
     M G J: prakṛtā (reading follows DK 4: 1854)
</details>
</div>


> **अमात्यराष्ट्रदुर्गार्थदण्डाख्याः पञ्च चापराः ।**  
> **प्रत्येकं कथिता ह्य् एताः संक्षेपेण द्विसप्ततिः  ॥ ७.१५७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/157_amAtya-rAShTra-durgArtha-_daNDAkhyAH.md">
<details><summary><h4>मेधातिथिः ...{Loading}...</h4></summary>


**अमात्या**दयः पञ्चप्रकृतयः द्वादशानां प्रकृतीनां एकैकस्या भवन्ति । अतः षट्द्वादशका **द्विसप्ततिः** ॥ ७.१५७ ॥
</details>
</div>


> **अनन्तरम् अरिं विद्याद् अरिसेविनम् एव च ।**  
> **अरेर् अनन्तरं मित्रम् उदासीनं तयोः परम्  ॥ ७.१५८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/158_anantaram_arim.md">
<details><summary><h4>मेधातिथिः ...{Loading}...</h4></summary>


विजिगीषुभूम्यन्तरम् **अरिं विद्यात्,** तथा अरिमित्रमित्रं च[^२०७] । एवम् अरिभूम्यन्तरं[^२०८] विजिगीषोर् मित्रं भवति । **उदासीनस् तयोः परः** । अरिमित्रलक्षणं च सहजकृत्रिमयोर् अपि द्रष्टव्यम् ॥ ७.१५८ ॥


[^२०८]:
     M G J: ariṃ bhūmyantaraṃ


[^२०७]:
     M G J: arimitraṃ mitraṃ tu; I follow DK (4: 1855) suggestion.
</details>
</div>


> **तान् सर्वान् अभिसंदध्यात् सामादिभिर् उपक्रमैः ।**  
> **व्यस्तैश् चैव समस्तैश् च पौरुषेण नयेन च  ॥ ७.१५९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/159_tAn_sarvAn.md">
<details><summary><h4>मेधातिथिः ...{Loading}...</h4></summary>


**संदध्याद्** वशीकुर्यात् । **पौरुषनयौ** सामदण्डाव् एव । तत्र चोक्तम्[^२०९] "सामदण्डौ प्रशंसन्ति" (म्ध् ७.१०९) इति ॥ ७.१५९ ॥


[^२०९]:
     M G: coktau
</details>
</div>


> **संधिं च विग्रहं चैव यानम् आसनम् एव च ।**  
> **द्वैधीभावं संश्रयं च षड् गुणांश् चिन्तयेत् सदा  ॥ ७.१६० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/160_sandhi~n_cha.md">
<details><summary><h4>मेधातिथिः ...{Loading}...</h4></summary>


तत्र हिरण्यादिदानोभयानुग्रहार्थः **संधिः,** तद्विपरीतो **विग्रहः**, एकान्ततागमनं[^२१०] **यानम्**, उपेक्षायाम्[^२११] **आसनम्**, संधिविग्रहोपादानं **द्वैधीभावः**, परस्यात्मार्पणं **संश्रयः** । एते **षड् गुणाः** । एतेषां यस्मिन् गुणे ऽवस्थितो मन्येत "अहं शक्ष्यामि दुर्गं कारयितुम्, हस्तिनीर् बन्धयितुम्, खनीः खनयितुम्, वणिक्पथं प्रयोजयितुम्, जतुवनं छेदयितुम्, अदेवमातृकदेशे क्षेत्राणि बन्धयितुम् इत्य् एवमादीनि, परस्य वित्तानि व्याहर्तुम्," बुद्धिविघातार्थं गुणम् उपेयात् ॥ ७.१६० ॥


[^२११]:
     DK (4: 2070) suggests: upekṣaṇam


[^२१०]:
     M G: ekāntatāpy ucyate

_एवं च सति_ ।
</details>
</div>


> **आसनं चैव यानं च संधिं विग्रहम् एव च ।**  
> **कार्यं वीक्ष्य प्रयुञ्जीत द्वैधं संश्रयम् एव च  ॥ ७.१६१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/161_Asana~n_chaiva.md">
<details><summary><h4>मेधातिथिः ...{Loading}...</h4></summary>


एकेन संधायापरस्मिन् याने शक्तं मृषा विगृह्णीयात् । एवम् आसनम् अपि संधाय विगृह्य च । सर्वम् एतत् **कार्यं वीक्ष्य प्रयुञ्जीत** । नात्र नियतः कालः । यदैव यद् युक्तं मन्येत तदैव तद् आचरेत् । 

- <u>यदि</u> कालनियमो लक्षयितुं न शक्यते, उपदेशः किम् अर्थम् । 

- एवम् आह न शक्यते- विशेषो दुर्लक्षः, सामान्यं तु सुलक्षणम् । एतद् अप्य् अबुधानाम् उपयुज्यते ॥ ७.१६१ ॥
</details>
</div>


> **संधिं तु द्विविधं विद्याद् राजा विग्रहम् एव च ।**  
> **उभे यानासने चैव द्विविधः संश्रयः स्मृतः  ॥ ७.१६२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/162_sandhin_tu.md">
<details><summary><h4>मेधातिथिः ...{Loading}...</h4></summary>


&gt; **समानयानकर्मा च विपरीतस् तथैव च ।**
</details>
</div>
  
> **तदा त्व् आयतिसंयुक्तः संधिर् ज्ञेयो द्विलक्षणः  ॥ ७.१६३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/163_samAna-yAnakarmA_cha.md">
<details><summary><h4>मेधातिथिः ...{Loading}...</h4></summary>


**समानयानकर्मा** । "यानफलं सहितौ तुल्यौ गच्छावः समानफलभागितया, न च त्वयाहम् उल्लङ्घनीयः । यत् ततो लप्स्यते तत् तव मम च भविषति" । अथ वा "त्वम् अन्यतो याहि, अहम् अन्यत्र यास्यामि" इत्य् एवम् असमानयानकर्मा **विपरीतः** ॥ ७.१६३ ॥
</details>
</div>


> **स्वयंकृतश् च कार्यार्थम् अकाले काल एव वा ।**  
> **मित्रस्य चैवापकृते द्विविधो विग्रहः स्मृतः  ॥ ७.१६४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/164_svayankRtash_cha.md">
<details><summary><h4>मेधातिथिः ...{Loading}...</h4></summary>


**स्वयं** विग्रहस्य कालो यदावश्यं स्वबलेनोत्सहते परं कर्षयितुम्, उत्साहयुक्तः[^२१२] प्रकृतयः संहता विवृद्धाश् च स्वकर्मकृष्यादिफलसंपन्नाः, परस्यैतान्य् अपहरिष्यन्ति कर्माणि, क्षीणलब्धप्रकृतिः परः, शक्यास् तत्प्रकृतय उपजापेनात्मीयाः कर्तुम्, स स्वयं विग्रहस्य **कालः** । **अकाल** एतद् विपरीतः । तत्रापि **विग्रहो मित्रस्यापकृते** । यदि शत्रुणा तदीयं मित्रम् अपकृतम्, तदा तद् विचिन्त्य **अकाले** ऽपि विग्रहः कर्तव्यः । यद्य् अपि स्वयम् अपि शत्रोर् अनन्तरं मित्रं भवति, तथापि तेन मित्रेण सहायेन शक्यः शत्रुर् अपबाधितुम् । शत्रोर् अनन्तरं मित्रं भवति शत्रोस् तु शत्रुर् विषयानन्तरम्[^२१३] । 


[^२१३]:
     M G: viṣayānantaratvam


[^२१२]:
     DK (4: 2134) suggests: utsāhayuktāḥ

- पाट्ःअन्तरं "मित्रेण चैवापक्र्ते" । तेन यद्य् असौ बाधितो भवति, तदाकाले ऽपि विग्रहः कार्यः । 

- एतद् विग्रहस्य द्वैविध्यं स्वकार्यार्थं मित्रकार्यार्थं च । अथ वात्मनो ऽभ्युच्छ्रयाद् एकः प्रकारः, मित्रेणापकृते व्यसनिनि तत्रैव द्वितीयः ॥ ७.१६४ ॥
</details>
</div>


> **एकाकिनश् चात्ययिके कार्ये प्राप्ते यदृच्छया ।**  
> **संहतस्य च मित्रेण द्विविधं यानम् उच्यते  ॥ ७.१६५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/165_ekAkinash_chAtyayike.md">
<details><summary><h4>मेधातिथिः ...{Loading}...</h4></summary>


**एकाकिनो** **मित्रेण** वा **संहतस्य** **यानम्** इति **द्वैविध्यम्** यानस्य । सत्यां[^२१४] शक्ताव् एकाकिनः, अन्यथा संहतस्य । **आत्ययिकं** **कार्यं** परस्य व्यसनोत्पत्तिः । तदा ह्य् अभिगमनीयतमो भवति । परतः कदाचिल् लब्धोच्छ्रयो दुरुच्छेद्यः ॥ ७.१६५ ॥


[^२१४]:
     M G J: yānadvaividhyam yānasyāsatyāṃ (I follow DK 4: 2137)
</details>
</div>


> **क्षीणस्य चैव क्रमशो दैवात् पूर्वकृतेन वा ।**  
> **मित्रस्य चानुरोधेन द्विविधं स्मृतम् आसनम्  ॥ ७.१६६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/166_xINasya_chaiva.md">
<details><summary><h4>मेधातिथिः ...{Loading}...</h4></summary>


आत्मसंवरणम् **आसनम्** । तद् अपि **द्विविधम्** । **क्षीणस्य** बलकोशोपनयेन, वृद्धस्यापि शत्रुं प्रत्यपेक्षा । **आसनं** च **मित्रानुरोधेन** । यदि मित्रस्य क्षीणस्य शत्रुणा सह संबन्धो नेदृशो भवति, तदीयेन मित्रेण नायम् उत्तम्भनीय इत्य् अतस् तदनुवृत्त्यासीत । स च क्षयो **दैवात् पूर्वकृतेन वेत्य्** अनुवादः । वृद्धिक्षयौ सर्वस्यैतेन कारणेन भवतः । तत्र **दैवं** स्वकृतप्रमादः, अतिव्ययशीलता, अप्रतिजागरणं स्वे बले । **पूर्वकृतम्** अशुभं कर्मापि । विपर्ययेण वैतद् व्याख्येयम् । "मोहात्" इति पाठान्तरम् । अर्थस् तु दैवशब्देन व्याख्यातः ॥ ७.१६६ ॥
</details>
</div>


> **बलस्य स्वामिनश् चैव स्थितिः कार्यार्थसिद्धये ।**  
> **द्विविधं कीर्त्यते द्वैधं षाड्गुण्यगुणवेदिभिः  ॥ ७.१६७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/167_balasya_svAminash.md">
<details><summary><h4>मेधातिथिः ...{Loading}...</h4></summary>


**बलस्य स्थितिः स्वामिनश् च** भेदेन । दुर्गस्वामिनः स्वल्पेन बलेन, सेनापतेर् अन्यत्र महता बलेन युक्तस्य । अथ वा बलशपथानुग्रहार्थः कश्चित् कर्तव्यो हिरण्यादिलाभापेक्षया परस् त्व् अधिकेनाशु । 

- <u>द्वैधीभावो</u> नामायम् उपायः । तस्यैतद् एव रूपम् — यद् द्विधा स्थितिर् बलस्वामिनोः । अत्रैवंरूपस्य तस्यापरं द्वैधं वक्तव्यम् । न च तद् अनेन किंचिद् उच्यते । केवलं बलस्य स्वामिनश् च स्थितिर् एतद् द्विविधम् । तत्र वक्तव्यम्- मायायां[^२१५] द्वैधीभावः, तस्येदं द्वैविध्यम् । 


[^२१५]:
     DK (4: 2189): ayaṃ

- <u>उच्यते</u> । सामर्थ्यलभ्यम् एतत् परानुग्रहार्थम् एतत् कर्तव्यम्, सवकार्यार्थं चेति[^२१६] । एष द्विधाभावस्य द्वैधीभावः ॥ ७.१६७ ॥


[^२१६]:
     DK (4: 2189): caitad iti
</details>
</div>


> **अर्थसंपादनार्थं च पीड्यमानस्य शत्रुभिः ।**  
> **साधुषु व्यपदेशश् च**[^२१७]** द्विविधः संश्रयः स्मृतः  ॥ ७.१६८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/168_arthasampAdanArtha~n_cha.md">
<details><summary><h4>मेधातिथिः ...{Loading}...</h4></summary>



[^२१७]:
     M G: vyapadeśārthaṃ (the commentary gives this reading as a variant)

**शत्रुभिः पीड्यमानस्य अर्थसंपादनार्थम्** अन्यत्र **संश्रयः** । अर्थः पीडानिवृत्तिः,[^२१८] तत्संपादनार्थं शक्यम् अन्यम् आश्रयेत्, स्वदेशं हित्वा तत्र गच्छेत् । **व्यपदेशश्** **चा**पीडिते ऽपि आगामिपीडापरिहाराय व्यपदेशार्थम् अन्यं संश्रयेत् । "एषो ऽस्य सहायको वर्तते, न शक्यो ऽयम् उपपीडयितुम्" इति व्यपदेशसिद्धिर् न केनचिद् उपपाद्यते । व्यपदेशप्रयोजनसंश्रयो व्यपदेशशब्देनोक्तः सामानाधिकरण्येन । 


[^२१८]:
     M G J: arthapīḍānivṛttis

- पाठान्तरं "व्यपदेशार्थम्" इति । 

- <u>क्व</u> पुनः संश्रयः कर्तव्यः ।

- <u>तद् आह</u> **साधुषु** । ये साधवो राजानस् तेषाम् अन्यतमम् आश्रयेत्, येभ्यः सकाशात् कुसृतिर् नाशङ्क्यते । साधुशब्देन परिभवत्राणसामर्थ्यादयो गुणाः प्रतिपाद्यन्ते ॥ ७.१६८ ॥
</details>
</div>


> **यदावगच्छेद् आयत्याम् आधिक्यं ध्रुवम् आत्मनः ।**  
> **तदात्वे चाल्पिकां पीडां तदा संधिं समाश्रयेत्  ॥ ७.१६९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/169_yadAvagachChed_AyatyAm.md">
<details><summary><h4>मेधातिथिः ...{Loading}...</h4></summary>


**आयतिर्** आगामी कालः । यद्य् एवं मन्येत "समबलो ममायम् अपि, एष न्यूनबलो वा, कालात् तु लब्धकृत्योपजापेन मित्रग्रहेण वा शक्नोम्य्[^२१९] एनम् अभिभवितुम्", **तदा संधिं** कुर्यात् । **आधिक्यम्** अधिकबलता । **ध्रुवं** निश्चितम् । **तदात्वे,** वर्तमानकालवचनो ऽयम् ॥ ७.१६९ ॥


[^२१९]:
     M G: śaknoty
</details>
</div>


> **यदा प्रहृष्टा मन्येत सर्वास् तु प्रकृतीर् भृशम् ।**  
> **अत्युच्छ्रितं तथात्मानं तदा कुर्वीत विग्रहम्  ॥ ७.१७० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/170_yadA_prahRShTA.md">
<details><summary><h4>मेधातिथिः ...{Loading}...</h4></summary>


**प्रहृष्टा** उत्साहानुरागयुक्ता दानमानाभ्याम् उपसंगृहीता आत्मीयाः **प्रकृतीर्** अमात्यादिका **मन्येत** । **अत्युच्छ्रितम् आत्मानं** कोशहस्त्यश्वादिसंपदा । **तदा** केनचिद् अपदेशेन संधिदूषणं कृत्वा **विग्रहम्** आश्रयेत् ॥ ७.१७० ॥
</details>
</div>


> **यदा मन्येत भावेन हृष्टं पुष्टं बलं स्वकम् ।**  
> **परस्य विपरीतं च तदा यायाद् रिपुं प्रति  ॥ ७.१७१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/171_yadA_manyeta.md">
<details><summary><h4>मेधातिथिः ...{Loading}...</h4></summary>


**भावो** हर्षपोषकारणम् । बहुना धनेन संविभक्तता कृष्यादिकर्माणि फलितान्य् एषाम् इत्यादि हर्षपोषयोः कारणम् । **बलं** हस्त्यश्वरथपादातम् । **परस्य यदा विपरीतं तदा** शत्रुं **प्रति यायाद्** अभिषेणयेच् छत्रुम् इत्य् अर्थः । न विग्रहकारणान्य् एव यानकारणानि, किं तर्हि तान्य् अपि अपचयश् च हर्षपोषयोः परस्य प्रकृतीनाम् ॥ ७.१७१ ॥
</details>
</div>


> **यदा तु स्यात् परिक्षीणो वाहनेन बलेन च ।**  
> **तदासीत प्रयत्नेन शनकैः सान्त्वयन्न् अरीन्  ॥ ७.१७२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/172_yadA_tu.md">
<details><summary><h4>मेधातिथिः ...{Loading}...</h4></summary>


**वाहनं** हस्त्यश्वरथम् । **बलं** पादातम् । गोबलीवर्दवद् भेदः । **परिक्षीणे बले** सति **सान्त्वयन्न् अरिम् आसीत** । सामोपप्रदानाभ्याम् अनुकूलनं सान्त्वनम् ॥ ७.१७२ ॥
</details>
</div>


> **मन्येतारिं यदा राजा सर्वथा बलवत्तरम् ।**  
> **तदा द्विधा बलं कृत्वा साधयेत् कार्यम् आत्मनः  ॥ ७.१७३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/173_manyetA-riM_yadA.md">
<details><summary><h4>मेधातिथिः ...{Loading}...</h4></summary>


अशक्यं संधानं बलवता रुद्धस्य, दुर्गसंश्रयणं च हितम्, दुर्गं च बलावस्थापनम् एव द्वैधीभावात्[^२२०] । स च प्रागुक्तार्थः । बलीयान् एव हि व्यसने बलं द्वैधा करोतीति दृश्यते[^२२१] ॥ ७.१७३ ॥


[^२२१]:
     M G omit: balīyān eva . . . iti dṛśyate


[^२२०]:
     M G: dvaidhībhāvaḥ
</details>
</div>


> **यदा परबलानां तु गमनीयतमो भवेत् ।**  
> **तदा तु संश्रयेत् क्षिप्रं धार्मिकं बलिनं नृपम्  ॥ ७.१७४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/174_yadA_parabalAnAm.md">
<details><summary><h4>मेधातिथिः ...{Loading}...</h4></summary>


**गमनीयतमः** अभिभवनीयतमो दुर्गस्थो ऽहम् इति मन्यते, **तदा क्षिप्रं** दुर्गम् उज्झित्वान्यं **संश्रयेद् धार्मिकम्**। यतः कुसृतिर् नाशङ्क्यते, यस्य यशोमयी स्थिरप्रकृतिः । **बलिनम्** इत्य् एतेनैतत् सुदर्शितम् ॥ ७.१७४ ॥
</details>
</div>


> **निग्रहं प्रकृतीनां च कुर्याद् यो ऽरिबलस्य च ।**  
> **उपसेवेत तं नित्यं सर्वयत्नैर् गुरुं यथा  ॥ ७.१७५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/175_nigraham_prakRtInAm.md">
<details><summary><h4>मेधातिथिः ...{Loading}...</h4></summary>


बलिनम् इत्य् उक्तम् । कियता बलेन बलवान् भवतीत्य् एतदर्थम् इदम् उच्यते । या दुष्टास् तदीयाः प्रकृतयो यश् च शत्रुर् उभयस्यापि निग्रहे समर्थः स आश्रयितव्यः । स **गुरुवत्** परिसेवितव्यो मानम् उज्झित्वा । नैवं मन्तव्यम् "महाराज एषो ऽपि[^२२२] समत्वेन वार्त्तावहे" इति । प्रभुवद् असौ सेवितव्यः । **सर्वयत्नैर्** उपायैः प्रियवचनैर् अवसरे समीपे संनिधानेन ॥ ७.१७५ ॥


[^२२२]:
     DK (4: 2200) suggests asmi for api
</details>
</div>


> **यदि तत्रापि संपश्येद् दोषं संश्रयकारितम् ।**  
> **सुयुद्धम् एव तत्रापि निर्विशङ्कः समाचरेत्  ॥ ७.१७६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/176_yadi_tatrA-pi.md">
<details><summary><h4>मेधातिथिः ...{Loading}...</h4></summary>


**यदि** तस्मिन्न् **अपि** संश्रये **संपश्येज्** जानीयात् कथंचिद् **दोषं** **संश्रयकारितम्** ।[^२२३] दोषदर्शनलिङ्गानि च ।


[^२२३]:
     M G add: balīyān eva hi vyasane balaṃdvidhā karotīti dṛśyate

- दत्त्वानुतापः कृतपूर्वहोमं[^२२४] विमानना दुश्चरितानुकीर्तनम्[^२२५] ।


[^२२५]:
     M G: duścaritāni kīrtanam


[^२२४]:
     DK (4: 2200) sugges -hānaṃ for -homaṃ

- दृष्टेर् अदानं प्रतिकूलभाषणम् एताश् च दुष्टस्य भवन्ति वृत्तयः ॥

ततस् तत्रापि संश्रये दोषकारिणि विज्ञाते । अपिशब्दाद् आश्रये निर्दोषे ऽसति । **सुयुद्धम् एव** तस्मिन्न् अपि काले निर्विकारः कुर्यात् । न हि संश्रये विनाशः । दृश्यते ह्य् अल्पबलेनापि महाबलो जीयमानः । अपि चान्त्यावस्थायाम् उभयथा गुणः — विजये राज्यम्, पराजये ध्रुवः स्वर्ग इति । युद्धस्य तु शोभनत्वं दर्शयिष्यामः । एकैकगुणाश्रयेण मण्डलविजयाय यायाच् छाक्तः ॥ ७.१७६ ॥
</details>
</div>


> **सर्वोपायैस् तथा कुर्यान् नीतिज्ञः पृथिवीपतिः ।**  
> **यथास्याभ्यधिका न स्युर् मित्रोदासीनशत्रवः  ॥ ७.१७७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/177_sarvopAyais_tathA.md">
<details><summary><h4>मेधातिथिः ...{Loading}...</h4></summary>


**उपायव**चनात् सामादिभिर् व्यस्तैः समस्तैर् वा । **सर्व**ग्रहणात् तु येन शक्यन्ते संध्यादिनापि[^२२६] । **तथा कुर्यात्** तेन प्रकारेण यतेत । **नीतिज्ञः** अर्थशास्त्रज्ञः, स्वाभाविकप्रज्ञः नयाद्यभिज्ञो वा राजा । यथास्य[^२२७] शक्तित्रयेणाभ्यधिका मित्रादयो न भवेयुः, तथा प्रकृत्यादिसमादिष्टे कर्मप्रवर्तने च तेभ्यो ऽधिकम् आत्मानं कुर्यात् । श्लोकानुरोधान् मध्यमग्रहणं न कृतम् । सो ऽपि तु द्रष्टव्यः, न मित्रम् इत्य् उपेक्ष्यम् । स्वप्रयोजनव्यतिरेकेण न[^२२८] मित्रं नाम । व्यवस्थितं हि मित्रम् । आधिक्यम्[^२२९] उपगतं स्वार्थगतिवशाच् च मित्रम् अप्य् अरिर् भवति । तथा च व्यास आह-


[^२२९]:
     M G J: mitratvādhikyam (I follow DK 4: 2200)


[^२२८]:
     M G J omit: na (I follow the suggestion of DK 4: 2200)


[^२२७]:
     M G J: yathā syāt (I follow DK 4: 2200)


[^२२६]:
     M G J: saṅghādināpi (I follow the suggestion of DK 4: 2200)

- न कश्चित् कस्यचिन् मित्रं न कश्चित् कस्यचिद् रिपुः । (म्भ् १२.१३६.१०४)

- सामर्थ्ययोगाद् विज्ञेया मित्राणि रिपवस् तथा ॥ (म्भ् १२.१३६.१३२) इति ।

एतैर् उपायैर् मण्डलं[^२३०] विचारयेत् ॥ ७.१७७ ॥


[^२३०]:
     M G J: maṇḍalair (I follow DK 4: 2200)
</details>
</div>


> **आयतिं सर्वकार्याणां तदात्वं च विचारयेत् ।**  
> **अतीतानां च सर्वेषां गुणदोषौ च तत्त्वतः  ॥ ७.१७८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/178_AyatiM_sarvakAryANAm.md">
<details><summary><h4>मेधातिथिः ...{Loading}...</h4></summary>


**कार्याणि** कर्माणी प्रयोजनानि । तेषाम् **सर्वेषाम्** आरिप्समानानाम् **आयतिः** परिणाम्यागामिकालः, **तदात्वं** पारंभावस्थावर्त्तमानकालः, तं च **विचारयेत्** । **तत्त्वतस्** तत्त्वेन । अनेकमुखानि हि कार्याणि क्षणाच् चान्यथा भवन्तीति । तत्र येषाम् उभौ कालौ न शुध्यतस् तानि कार्याणि कथम् आरभेतेति तद्विचारार्थोपदेशः । **अतीतानाम्** अतिक्रान्तानां **च सर्वेषाम्** **गुणदोषौ** तत्वतो[^२३१] विचारयेत् । अत्राप्य् अतीतानां गुणदोषौ विचार्य यानि कर्माणि गुणवन्त्य् अतीतानि तान्य् एव कथं नाम पुनर् आरभेतेत्य् अतीतकार्यगुणदोषतत्त्वविचारणोपदेश एवमर्थः ॥ ७.१७८ ॥


[^२३१]:
     M G J: tato (I follow the suggestion of DK 4: 2201)
</details>
</div>


> **आयत्यां गुणदोषज्ञस् तदात्वे क्षिप्रनिश्चयः ।**  
> **अतीते कार्यशेषज्ञः शत्रुभिर् नाभिभूयते  ॥ ७.१७९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/179_AyatyA~N_guNa-doShajnas.md">
<details><summary><h4>मेधातिथिः ...{Loading}...</h4></summary>


एवं हि यो ह्य् **आयत्याम्** आगामिनि काले कार्याणां **गुणदोषौ** विजानाति, नियमेनासौ विमृश्यकारीति स्वयं चारभते[^२३२] न स दोषम् । एवमर्थं हि ज्ञानम् । **तदात्वे** वर्तमाने यः **क्षिप्रम्** अवधारयति, कार्ये न विलम्बते, **तदात्वे क्षिप्रनिश्चयः** क्षिप्रकारी भवति, गुणवत् करोति, न दोषवत् । **अतीते** कृते सति कार्ये शेषतो यः कार्यम् एव बुध्यते, न तत्परिसमाप्तो लभत इति गुणवत्सर्वकार्यफलसंबन्धाद् अभ्यधिकः **शत्रुभिर् नाभिभूयेत** । न हि धर्मशास्त्रे षाड्गुण्योपदेशः शक्यते कर्तुं दृष्ट इति दिङ्मात्रम् उक्तम्[^२३३] ॥ ७.१७९ ॥


[^२३३]:
     M G place diṅmātram uktam at the beginning of the commentary on verse 180.


[^२३२]:
     M G add: vimṛśyakārīti
</details>
</div>


> **यथैनं नाभिसंदध्युर् मित्रोदासीनशत्रवः ।**  
> **तथा सर्वं संविदध्याद् एष सामासिको नयः  ॥ ७.१८० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/180_yathainan_nA-bhisandadhyur.md">
<details><summary><h4>मेधातिथिः ...{Loading}...</h4></summary>


**यथा** **न** तैस् तैः प्रयोगैर् **अभिसंदध्युस्** **तथा** कुर्याद् अर्जितैर् इतरैर् वोपायैर्[^२३४] इत्य् **एष** संक्षेपिको न्याय इत्य् उपसंहारः षाड्गुण्यस्य । अतिसंधानविरोधश् चैवं न[^२३५] भवति । कृत्यानाम् उपजापरक्षणात्, व्यसनेषु प्रतिकारात्, स्वमण्डलसंग्रहात्, गुणोपायानां सम्यक्प्रयोगात्, कर्मस्व् अभ्युत्थानम् इत्य् एवं द्रष्टव्यम् ॥ ७.१८० ॥


[^२३५]:
     DK 4: 2202 suggests deleting na.


[^२३४]:
     M G J: itarair ivopāyair (I follow DK 4: 2200)

_इदानीम् अभियास्यतः कर्माह ।_
</details>
</div>


> **यदा तु यानम् आतिष्ठेद् अरिराष्ट्रं प्रति प्रभुः ।**  
> **तदानेन विधानेन यायाद् अरिपुरं शनैः  ॥ ७.१८१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/181_tadA_tu.md">
<details><summary><h4>मेधातिथिः ...{Loading}...</h4></summary>


यदोपचिकीर्षत्य्[^२३६] **अरिराष्ट्रं** **प्रत्य्** अभिमुखेन **तदानेन विधनेन** गच्छेद् अत्वरमाणः । वक्ष्यमाणोपन्यासः सुखावबोधनार्थः ॥ ७.१८१ ॥


[^२३६]:
     DK (4: 2571): yadā apacikīrṣati
</details>
</div>


> **मार्गशीर्षे शुभे मासि यायाद् यात्रां महीपतिः ।**  
> **फाल्गुनं वाथ चैत्रं वा मासौ प्रति यथाबलम्  ॥ ७.१८२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/182_mArgashIrShe_shubhe.md">
<details><summary><h4>मेधातिथिः ...{Loading}...</h4></summary>


यातव्यापेक्षया बलापेक्षया दीर्घं योद्धुम् इच्छन् बलप्रायः शारदवासन्तिकसस्यप्रायं परराष्ट्रं **मार्गशीर्षे यायात्** । अत्र हि गच्छन् शारदं फलं गृहादिगतं सुखम् गृह्णाति, वासन्तं सस्यम् उपहरति, कामश् च महान् दुर्गोपरोधादिकार्यक्षमः, मार्गश् च प्रसिद्धवक्रपथोपभृतकाशोदकवीरुधो न भवन्ति, कालश् च नात्युष्णशीतः, उपचितम् अपि न सस्यं नानाप्रयुक्तं प्रियं सस्यत्रयोपघातकालविप्रकर्षापेक्षया च पर आश्रयं संधत्ते, उभयसस्योपघातावकर्षणं सम्यक्कृतं भवति, आत्मनश् च बलापचय इति । उपघातमात्रचिकीर्षया परदेशादेर् अल्पकालसाध्ये वा यातरि, बलप्रायः फाल्गुनचैत्रयोर् यायात् वासन्तिकसस्यप्रायदेशम् । तदाप्य् आत्मनो यवसादि भवति, परोपघातक्षेत्रगतसस्योपघातात् । **यथाबलम्** इति येन प्रकारेण बलानुरूपं यायाद् इत्य् अर्थः ॥ ७.१८२ ॥

_अस्यापवादः_ ।
</details>
</div>


> **अन्येष्व् अपि तु कालेषु यदा पश्येद् ध्रुवं जयम् ।**  
> **तदा यायाद् विगृह्यैव व्यसने चोत्थिते रिपोः  ॥ ७.१८३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/183_anyeShv_api.md">
<details><summary><h4>मेधातिथिः ...{Loading}...</h4></summary>


एतद् व्यतिरेकेण **अन्येष्व् अपि** प्रावृडादि**कालेषु** । **यदा** मन्येतात्मनो ऽवश्यंभावि **विजयं तदा यायात्** । यदा हस्त्यश्वबलप्रायं वर्षास्व् अश्वबलं हस्तिबलं तदा हि स्वबलकालप्रभावाद् एकान्तिको जयः । व्यसनं[^२३७] परस्य स्वबलकोशादिगतम्[^२३८] । तस्मिन्न् उत्पन्ने स्वबलकालनिरपेक्षो यायात् । व्यसनपीडितो हि शत्रुः साध्यो भवति । काष्ठम् इव गुणोपयुक्तसंनियोगमात्राद् एव विनश्यति । **विगृह्येति** यातव्यम् एवावष्टभ्याहूय[^२३९] यायात् । महान् अस्मिन्न् एवावगम्यते ॥ ७.१८३ ॥


[^२३९]:
     M G: evāṣṭabhyāhūya


[^२३८]:
     M G omit: -gatam


[^२३७]:
     M G: vyasana-
</details>
</div>


> **कृत्वा विधानं मूले तु यात्रिकं च यथाविधि ।**  
> **उपगृह्यास्पदं चैव चारान् सम्यग् विधाय च  ॥ ७.१८४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/184_kRtvA_vidhAnam.md">
<details><summary><h4>मेधातिथिः ...{Loading}...</h4></summary>


**मूले** स्वदुर्गराष्ट्रे कुर्याद् अथ पार्ष्णिग्राहश् च । तत्र **विधानं** प्रतिविधानं **कृत्वा,** दुर्गं तावत् प्रभूतधान्यादिकं सुसज्जयन्त्रप्राकारपरिखादि कार्यम् । राष्ट्रस्यापि स्वबलं श्रेणीबलेभ्यो रक्षां विधाय कुर्यात् । दानमनेभ्य उपसंयम्य प्रत्यन्तेषु प्रक्षेप्तव्यं पार्ष्णिग्राहं प्रति प्राह- तत्समर्थश् च बलैकदेशः स्वराष्ट्रे स्थापयितव्यः । यात्राप्रयोजनं **यात्रिकं** हस्त्यश्वादिबलयोग्यं च प्रहरणधारणादि सज्जम् । **यथाविधि** परोपदेशं कृत्वा । **आस्पदं** प्रतिष्ठानम् । किं तर्ह्य् अतो ऽपरकीयाः क्रुद्धादयो द्रष्टव्यास् तान् **उपगृह्य** स्वीकृत्य, आकारस्य परविषये निवृत्तेस् तज्ज्ञानाय **सम्यग्** यथावद् **विधाय** प्रयुज्य । किम् अयं दृष्टोपसंग्रहं कर्तुम् आरब्धम् उत शत्रुपरिमण्डलं कोपयितुम् अथ मध्यमम् उदासीनं वा संश्रयितुम्, तथा मूलयात्रां वा हर्तुकामो विधिवच् छेदं[^२४०] वा कर्तुकाम इत्यादि यथा चैतद् एवं तथा ॥ ७.१८४ ॥


[^२४०]:
     M G: vidhivad vedaṃ
</details>
</div>


> **संशोध्य त्रिविधं मार्गं षड्विधं च बलं स्वकम् ।**  
> **सांपरायिककल्पेन यायाद् अरिपुरं प्रति  ॥ ७.१८५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/185_saMshodhya_trividham.md">
<details><summary><h4>मेधातिथिः ...{Loading}...</h4></summary>


**त्रिविधः** पन्था- जाङ्गल आतप आटविक इति । <u>केचिद्</u> आटविकस्थाने वनप्रक्षेपात् त्रिविध इति । <u>अपर</u> उन्नतो निम्नः सम इति । एवं त्रिविधं **संशोध्य** मार्गरोधिवृक्षगुल्मलताविच्छेदेन स्थलनिम्नयोः समीकरणं नदीगर्तयोस् तीर्थकरणं पथिरोधकव्यालसमुच्छेदः प्रवर्तकानाम् आत्मीकरणं यवसेन्धनादिमत्ता[^२४१] चेति । **षड्विधं बलम्** इति । <u>केचित्</u> हस्त्यश्वरथपदातिसेनाकोशकर्मकरात्मकं[^२४२] षड्विधं बलम् इति । <u>अन्ये</u> कोशस्थाने प्रक्षेपणम्[^२४३] इति । <u>अपरे</u> मौलभृत्यश्रेणिमित्रामित्राटविकबलभेदात् । **सांपरायिक**विधानेन । **सांपरायिकं** युद्धे कृच्छ्रम्,[^२४४] तत्प्रयोजनं यस्य तत् **साम्परायिकम्** । दुर्ग**कल्पेन** वा रिपुं प्रति **यायात्** । स च सैन्यनिवेशस् तेषु तेषु च स्थानेषु स्थावरजङ्गमदण्डो बहुमुखपरिधफलकशाखाभिः प्राकार इत्यादिस् तादृशस्थापितः[^२४५] । विशेषतस् तु यात्रागतः ॥ ७.१८५ ॥


[^२४५]:
     M G: -sthāpita-


[^२४४]:
     M G: kṛtsnaṃ


[^२४३]:
     DK suggests: senāpatiprakṣepaṇam


[^२४२]:
     DK (4: 1509) suggests omitting: senā (as it is, there are seven items)


[^२४१]:
     M G J: yavasasenādimattā; my reading is conjectural, following the DK 4: 2572.
</details>
</div>


> **शत्रुसेविनि मित्रे च गूढे युक्ततरो भवेत् ।**  
> **गतप्रत्यागते चैव स हि कष्टरतो रिपुः  ॥ ७.१८६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/186_shatrusevini_mitre.md">
<details><summary><h4>मेधातिथिः ...{Loading}...</h4></summary>


**शत्रुसेविनि गूढे** प्रच्छन्ने **मित्रे गतप्रयागते** च **युक्ततरः** स्यात्, अभियुक्ततर आदृततरो भवेत्, न विश्वसेद् इत्य् अर्थः । यस्मात् स **कष्टतरो रिपुर्** अन्येभ्यः क्रुद्धादिभ्यः । एवं च युक्ततरवचनात् कष्टतरवचनाच् च **गतप्रत्यागतम्** अग्राह्यम् अन्यस्येति गम्यते । स चतुर्विधः । कारणाद् गतस् ततो विपरीतकारणाद् आगतो यथा दोषेण गतः पुनर् आगतो गुणम् उभयोः परित्यज्य । कारणेनागत इति यः स त्याज्यो लघुबुद्धित्वाद् यत्किंचित्कारीति । पुनर् अस्य प्रत्ययस् तु न कार्यः[^२४६] । कारणाद् गतः कारणागतः यथा स्वामिदोषेण गतः परस्मात् स्वदोषेणागत इति सत्कर्तव्यो यदि सङ्गित्वाद् आगतस् ततो ग्राह्यः । अथ परप्रयुक्तस् तेन वा दोषेणापकर्तुकाम इति ततो नेति ॥ ७.१८६ ॥


[^२४६]:
     M G omit: na kāryaḥ

_परराष्ट्रं प्रत्यभिप्रस्थितः_ ।
</details>
</div>


> **दण्डव्यूहेन तन्मार्गं यायात् तु शकटेन वा ।**  
> **वराहमकराभ्यां वा सूच्या वा गरुडेन वा  ॥ ७.१८७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/187_daNDavyUhena_tan.md">
<details><summary><h4>मेधातिथिः ...{Loading}...</h4></summary>


तत्र दण्डाकारो व्यूहो **दण्डव्यूहः** । एवं शकटाकृतिस्थानाच् **छकट** इत्यादि योज्यम् । पुरस्ताद् बलाध्यक्षो मधे राजा पश्चात् सेनापतिः पार्श्वयोर् हस्तिनस् तेषां समीपे ऽश्वास् ततः पदातय इत्य् एष सर्वतः समवायो **दण्डव्यूहो** ऽतिर्यग् भवति सर्वतो भयकार्यः । **सूचीव्यूहः**[^२४७] स्थलसमुत्थानसैनिकः प्रवीरपुरुषमुखो ऽतिदीर्घ ऊर्ध्वो यतः परकक्षो ऽन्यैः[^२४८] समं प्रवर्तमानः । **मकर**व्यूहस् तु मुखे जघनयोः पृथुर् उभयतो येन[^२४९] प्रशस्तः, सर्वं न फल्गुबलं लभते न चार्थम् । तद् धि शूरैर् हन्यमानम् अन्येषाम् अपि भङ्गाय भवति । तस्यान्तम् अन्यकार्यम् अवरुद्धं निश्चयेनावतिष्ठते । परिशिष्टं तु बलं व्यूहस्यान्तः प्रक्षिपेत् । एवं रचनाविशेषैर् उक्तैर् उक्तप्रयोजनापेक्षया वा विशेषेण तु समायां भूमौ दण्डगरुडसूचिभिर् यायात् । विषमायां संकटायां शकटमकरवराहैर्[^२५०] इति ॥ ७.१८७ ॥


[^२५०]:
     M G: kaṭamakaravarāhair


[^२४९]:
     DK (4: 2663) suggests emending this to: bhayena


[^२४८]:
     DK (4: 2663) suggests emending this to: pakṣakakṣorasyaiḥ


[^२४७]:
     M G: sūcivyūhaḥ
</details>
</div>


> **यतश् च भयम् आशङ्केत् ततो विस्तारेयेद् बलम् ।**  
> **पद्मेन चैव व्यूहेन निविशेत सदा स्वयम्  ॥ ७.१८८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/188_yatash_cha.md">
<details><summary><h4>मेधातिथिः ...{Loading}...</h4></summary>


तस्मिन् पथि यस्मात् प्रदेशात् परिहितकारिभ्यो भयाशङ्का स्यात् तेन प्रदेशेन पूर्वगृहाद्[^२५१] **विस्तारेयेद् बलंम्,** गव्यूतिमात्रम् अधिकं वा । यवसंपन्नदृढप्रहारविस्तीर्णशत्रुपुष्टपरस्परम्[^२५२] अवरुद्धरथिकाश्वारोहकरीबलान्य् अवहितानि भवन्ति । समन्ताद् विभृतपरिमण्डलो मध्यनिविष्टविजिगीषुः **पद्मव्यूहः** । एवं नित्यं **निविशेत्** पुरान् निर्गच्छेद् ग्रामाद् वा ॥ ७.१८८ ॥


[^२५२]:
     M G: yavasaṃpatra-; DK (4: 2664) suggests emending yava to java, and śatru to jatru, and making a longer compound: -parasparāvaruddha-


[^२५१]:
     DK (4: 2664) suggests emending this to: pūrvavyūhād
</details>
</div>


> **सेनापतिबलाध्यक्षौ सर्वदिक्षु निवेशयेत् ।**  
> **यतश् च भयम् आशङ्केत् प्राचीं तां कल्पयेद् दिशम्  ॥ ७.१८९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/189_senApati-balAdhyaxau_sarvadixu.md">
<details><summary><h4>मेधातिथिः ...{Loading}...</h4></summary>


**सेनापतिः** समग्रस्य धनस्याधिपतिर्[^२५३] **बलाध्यक्षः**, तयोर् बहुत्वाभावाद् द्विवचननिर्देशाच् च सर्वदिक्षु तदसंभव इति, तत्पुरुषास् तच्छब्देनोच्यन्ते । तदीयपुरुषसंनिवेशाच् च **सर्वदिक्षु** ताव् एव संनिवेशितौ भवतः । तेन भिन्नैस् तुरगगजादिभिस् तत्प्रतिबद्धनिवेशानां संयोधनाय समन्ततो निवेश्य, गिरिं वनं गर्तं वा पृष्ठतो ऽध्यक्षं कृत्वा । **यतो भयम् आशङ्केत** यथा सा **प्राची दिग्** भवति । एवं[^२५४] निवेशं कुर्याद् अभिमुखनिर्गमार्थम् इव विद्वद्भिः ॥ ७.१८९ ॥


[^२५४]:
     M G: eva and connects with bhavati.


[^२५३]:
     DK (4: 2664) suggests emending dhanasyā- to balasyā-
</details>
</div>


> **गुल्मांश् च स्थापयेद् आप्तान् कृतसंज्ञान् समन्ततः ।**  
> **स्थाने युद्धे च कुशलान् अभीरून् अविकारिणः  ॥ ७.१९० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/190_gulmAMsh_cha.md">
<details><summary><h4>मेधातिथिः ...{Loading}...</h4></summary>


**गुल्मान्** मनुष्य्समवायान् । केचित् साक्षात् समन्ततः सशङ्खपटहा, अन्ये विपरीताः । तत्र चोत्पन्नं दुश्चिकित्सं महते चानर्थाय । गुणैर् विशेषयति । **आप्तान्** आप्तसदृशान् इत्यभेदार्थम् । **कृतसंज्ञान्** । कृता संज्ञा संबोधनाय[^२५५] यैस् ते कृतसंज्ञास् तान् । अवसरे युद्धेषु शङ्खभेरीनादध्वजादिभिर् वाद्यैस् तूर्यम् एवाहरिष्यामः, तदपगमाशङ्कायां चैवम् एव कुर्यात् । शङ्खे[^२५६] आहते ध्वजे वोछ्रिते पृथक् पृथग वस्थातव्यम्, एवं संहतैर् एवं प्रहर्तव्यम्, एवं व्यावर्तितव्यम् इत्यादि स्थितम् । **स्थाने**[^२५७] **कुशला** अन्यैः शूरैः[^२५८] शक्यम् आगन्तुं समेतेन शक्यम् अस्मिन् वयम् अपृथक् परे पृथग् इत्यादि । **युद्धे** अनुसरणादौ[^२५९] **कुशला** भवन्तः संहतकैर् योधनीयाप्रसारं कृत्वा प्रविष्टाः पृष्ठदेशात्[^२६०] प्रहारिणः चित्रं योजयितव्याः, भग्नानाम् अनेकायनशतानां पृष्टं ग्राह्यम् इत्यादि । **अभीरवः** अनेन विस्तीर्णसमेताः । **अविकारिणो** ऽभेदात्मकैर् यैर् युक्तम् अपरस्य । एवम् एतान् गुल्मान् **समन्ततस्** त्रिसृषु[^२६१] दिक्षु गव्यूतिमात्रव्यापी प्रत्यहम् अनियतदेशान् बहून् स्थापयेत् । भयप्रतिबोधनार्थम् अवहितो भवेत् । जनो विश्वस्तो[^२६२] भवति दानमानकार्यदर्शनादिभिः । अपवृत्ते युद्धे ऽमात्यादिभिः सह सर्वेषां स्वार्थः संग्रामः, मम नाममात्रां[^२६३] राजेति, सर्वे वयं समानविभवोपभोगाय, जये राज्यं पराजये स्वर्ग इति हेतुना आगताः ॥ ७.१९० ॥


[^२६३]:
     M G J: nāmamatrāṃ


[^२६२]:
     Here I follow the reading of DK (4:2665); the reading in the editions are garbled. M G: bahūn asthapater bhayapratibodhanārtham avahitebhedātari jano viśvasto; J: bahūn sthapater bhayapratibodhanārtham avahitebhedād arijano viśvasto 


[^२६१]:
     M G: triṣu 


[^२६०]:
     M G: pṛṣṭhadeśārthaḥ


[^२५९]:
     M G: nānusaraṇādau


[^२५८]:
     M G: śaraiḥ


[^२५७]:
     M G add: tatra


[^२५६]:
     M G omit: śaṅkhe


[^२५५]:
     M G omit: saṃbodhanāya
</details>
</div>


> **संहतान् योधयेद् अल्पान् कामं विस्तारयेद् बहून् ।**  
> **सूच्या वज्रेण चैवैतान् व्यूहेन व्यूह्य योधयेत्  ॥ ७.१९१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/191_saMhatAn_yodhayed.md">
<details><summary><h4>मेधातिथिः ...{Loading}...</h4></summary>


असंहता हि बलवद् विस्तीर्णं बलम् आसाद्यावयवशो विध्वंसनाय वाहनाघातैः क्षयं यान्ति, तद्विनाशे चोत्पान्ना इमे अतो ऽल्पान् आत्मीयान् **संहतान्** **योधयेत्** । अन्योन्यापेक्षया युध्य्मानान् अभिघ्नतः इतरेतरानुग्रहात् परस्परानुरागात् स्पर्धायां च परान् संहतान् सोढुं समर्था भवन्ति । **कामं** यथेष्टं कार्यार्थं **बहून् विस्तारयेद्** विप्रकीर्णान् योधयेद् इत्यादि मन्येत । भिन्नांस् तांश् चैतान् भयम् एष्यति, परान् स्वान् वा बहून् दृष्ट्वा त्रासः स्याद् इति । **सूची** पूर्वोक्तो ऽक्षव्यूहभेदो ऽग्रतः पृष्ठतश् च त्रिधा व्यवस्थितः पार्श्वयोर् भेदन, । तेन चात्मानं सूचिव्यूहं विभज्य योधयेत् । सतां च सर्वव्यूहानां प्रतिष्ठाव्यूहनसमर्थाव् इति प्रतिगृहीताव् एवं कारणात् । यदा तु परबले ह्य् एताव् एव भवतस् तदा स्वे बले विपर्ययः कार्यः । तुल्यत्वे तु पुष्टिमत्वानुरक्तकुशलमाननप्रभूतैकार्थकारित्वाद् इत्य् अतो विशेषे यथासंभववाक्यैः[^२६४] । **योधयेद्** इति वचनाद् राजा स्वयं तत्प्रतिसंधानार्थं व्यूहदुर्गाद्याश्रये[^२६५] प्रतिग्रहभूतस् तिष्ठेत् । समानतन्त्रेणोक्तम्-


[^२६५]:
     I follow DK; M G J read: vyūhadurgādyam aśve


[^२६४]:
     DK (4: 2665) suggests: viśeṣo yathāsaṃbhavaṃ vā

- द्वे शते धनुषां गत्वा राजा तिष्ठेत् प्रतिग्रहः ।

- भिन्नसंघातनार्थं तु न युध्येताप्रतिग्रहः ॥ (कश् १०.५.५८) ७.१९१ ॥
</details>
</div>


> **स्यन्दनाश्वैः समे युध्येद् अनूपे नौ द्विपैस् तथा ।**  
> **वृक्षगुल्मावृते चापैर् असिचर्मायुधैः स्थले  ॥ ७.१९२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/192_syandanAshvaiH_same.md">
<details><summary><h4>मेधातिथिः ...{Loading}...</h4></summary>


सेनानां देशस्य प्रकॢप्त्यर्थम् आह । **सम**प्रदेशे रथैर् **अश्वैश्** च **युध्येत** । तत्र हि तेषाम् अप्रतिघातः । **अनूपः** पानीयप्रायः । तत्राप्य् अल्पोदके हस्तिभिर् अगाधोदके तु **नौबिः** । तेषां हि तत्र सुखप्रचारता । **वृक्षैर् गुल्मैश्** च संछन्ने धनुर्भिः । तद्ग्रहणाच् च बलीवर्दगर्ताद्याकुलो गृह्यते, समानकार्यत्वात् । **स्थलम्** इति पाषानवृक्षलतागर्तादिरहितो देशः, तस्मिन् सिद्धिः । धार्यैः शरादिभिर् आयुधैश् च शक्त्यादिभिर् युध्येत आसन्नयुद्धत्वात् । एवं सामर्थ्यप्रदर्शनार्थत्वाद् अस्य ॥ ७.१९२ ॥

_किं च_ ।
</details>
</div>


> **कौरक्षेत्रांश् च मत्स्यांश् च पञ्चालान् शूरसेनजान् ।**  
> **दीर्घांल् लघूंश् चैव नरान् अग्रानीकेषु योजयेत्  ॥ ७.१९३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/193_kuruxetrAMsh_cha.md">
<details><summary><h4>मेधातिथिः ...{Loading}...</h4></summary>


**कुरुक्षेत्रं** प्रसिद्धम् । **मत्स्य**संज्ञो विराटदेशः । नागपुरे पञ्चाला उभये कान्यकुब्जा आहिछत्राश् च । **शूरसेनजा** माथुराः । क्वचिच् चात्र भावार्थे प्रत्ययो लुप्तनिर्दिष्टः । एतद् देशजा हि प्रायेण महावर्ष्माणो बलवन्तः पृथुवक्षसः शूरा अभिमानिनो दुर्विषहा इत्य् अत्र ये ऽनिकस्थिताः[^२६६] परेषां भयहेतवो भवन्ति । दीर्घकाया अध्यस्ताल्पदेशा अपि दीर्घश्वासकरा महाकयत्वात् । लघवस् तु मरणासमर्था[^२६७] निर्भयेन जनेन प्रच्छन्ना विद्धाः प्रहरन्तो ऽपकारासमर्थाः । आदर्शभूताश् चैत इतरेषां भवन्ति ॥ ७.१९३ ॥


[^२६७]:
     DK (4: 2666) reads: māraṇā-


[^२६६]:
     M G: ye 'mī kathitāḥ; DK (4: 2666) suggests: ye 'grānīkasthitāḥ
</details>
</div>


> **प्रहर्षयेद् बलं व्यूह्य तांश् च भृशं परीक्षयेत् ।**  
> **चेष्टाश् चैव विजानीयाद् अरीन् योधयताम् अपि  ॥ ७.१९४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/194_praharShayed_balam.md">
<details><summary><h4>मेधातिथिः ...{Loading}...</h4></summary>


**व्यूहं** रचयित्वा स्व**बलं** **भृशं** दर्शयन् "किम् एषां जीयते, जिता एवामी युष्मत्प्रतापेन" इत्य् एवं **प्रहर्षयेत्** । "जये महान् अर्थलाभः, आश्रितोपाश्रितसुखम्, वधे वापि स्वर्गो भर्तृपिण्डनिर्यातनं च, पराजये त्रितयाभावः" इत्यादि नैमित्तिको ऽपि तदुपदेशः । "तादृशनिमित्तनियमान् मानय सहस्वोर्व्यावशयंभावो यदि प्रधानपुरुषः स्वजनवधो राजा तदप्रतिग्रहव्याजेन स्थितो भीरुत्वात् स्वयं युद्धं न कामयते" इत्यादि । तत्र ये ब्रूयुर् "नैतद् एवम्[^२६८] । स्वार्थ एवायम् अस्माकम् अत्र वधः शस्त्रोपजीविभूतानां संग्रामविशेषधर्मो ऽव्ययीभावः स्वधर्मायासो ऽनर्थहेतू राजा सर्वप्रकारै रक्षणीयः । परिश्रान्तानां चास्माकम् अपरिश्रान्तसुखम् अनुग्रहं करिष्यतीत्य् एवमर्थं स्थितः" इति, तान् विशेषतो गृह्णीयात् । जेतुः प्रसंसितुः परसंव्ययं वा कारयेयुस् तान् उपग्रहैः परिष्वङ्गालङ्कारदानादिना च वशीकुर्यात् । चेष्टां[^२६९] चैवारीणाम् योधयतां विजानीयात् । कथं युद्धे चेष्टन्ते कोशा बलं वा । केचिद् द्विधाहृदयाः केचित् तु पक्षान्त इत्यादिचिन्तानित्यत्वान् मनुष्याणाम् उपकुर्वतो ऽपि स्वार्थवशाद् उपकुर्वन्तीत्य् अत्र दुष्टान् आप्तबलमध्ये विन्यसेद् ॥ ७.१९४ ॥


[^२६९]:
     M G: śavaceṣṭāṃ


[^२६८]:
     M G J: eva; I folow DK (4: 2667).

_यथारिर् दुर्गाश्रितो भवति,_[^२७०] _तद्दुर्गलम्भोपायम् आह ।_


[^२७०]:
     M G J make this phrase part of the commentary on verse 194.
</details>
</div>


> **उपरुध्यारिम् आसीत राष्ट्रं चास्योपपीडयेत् ।**  
> **दूषयेच् चास्य सततं यवसान्नोदकेन्धनम्  ॥ ७.१९५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/195_uparudhyA-rim_AsIta.md">
<details><summary><h4>मेधातिथिः ...{Loading}...</h4></summary>


उपरोधस् तथा कर्तव्यो यथा न कश्चिन् निष्क्रामति किंचित् प्रविशति । **राष्ट्रं** दुर्गाद् बहिर् देशः । तस्योपपीडनं स्वदेशापवाहोपमर्द्दनादिभिः । **यवसा**दीनां दूषणं विनाशनम्, असद्द्रव्यमिश्रणादिभिः ॥ ७.१९५ ॥
</details>
</div>


> **भिन्द्याच् चैव तडागानि प्राकारपरिखास् तथा ।**  
> **समवस्कन्दयेच् चैनं रात्रौ वित्रासेयेत् तथा  ॥ ७.१९६॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/196_bhindyAch_chaiva.md">
<details><summary><h4>मेधातिथिः ...{Loading}...</h4></summary>


**तडाग**ग्रहणं सर्वजलाशयदर्शनार्थम्[^२७१] । तत्र तडागस्य सेतुबन्धेन प्रयोजनभेदनम् । प्राकारस्य यन्त्रैर्[^२७२] विदारणं सुरङ्गया वा भङ्गः । परिखायाः पूरणेन पार्श्वभङ्गेन वा । छिद्रेषु प्रवीरपुरुषैर् अवस्कन्दयेत् । दुर्गे **रात्रौ च वित्रासयेत्** । अग्निकुम्भशिरस्कैः शिवावद्रुतानि कुर्वद्भिर् मनुष्यैः । ये नराः स्वयम् उत्पातदर्शनाद् रात्रौ जाग्रति, जागरणावजीर्णो लोकः सुसाध्यो भवति ॥ ७.१९६ ॥


[^२७२]:
     M G: prākārayantrair


[^२७१]:
     M G: -jalāśraya-

_तस्मिंश् च काले भूयो भूयः_ ।
</details>
</div>


> **उपजप्यान् उपजपेद् बुद्ध्येतैव च तत् कृतम् ।**  
> **युक्ते च दैवे युध्येत जयप्रेप्सुर् अपेतभीः  ॥ ७.१९७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/197_upajapyAn_upajaped.md">
<details><summary><h4>मेधातिथिः ...{Loading}...</h4></summary>


**उपजप्याः** क्रुद्धारयः कुलीनाः स्वराज्याभिलाषिणः, तान् **उपजपेद्** इति हेतुः । कर्तरि कर्तव्यव्यपदेशम् **उपजपेद्** इत्य् अर्थः । **उपजपेद्** ग्राहयेद् इत्य् अर्थः । उपजाप आश्रयाद् विश्लेषात्महितानुष्ठानप्रतिपादनम् । तेन च अरिणा सुकृतम् अप्य् अभिमतं[^२७३] दुर्गस्थेन वा किंचिद् प्रारब्धं बलाटविकपार्ष्णिग्राहादिकोपनार्थं मध्यमोदासीनानाम् अन्यतरेण सह संधानम् इत्यादि बुध्येत । **युक्ते च दैवे** विजिगीषोर् अनुकूलदैवे इत्य् अर्थः । नक्षत्रग्रहदैवसुमुहूर्तेषु साधकेषु दृष्टस्वप्नदर्शननिमित्तेषु[^२७४] चानुगुणेष्व् अनुलोमवातादिषु जयम् इच्छन् निर्गतभयो दुर्गस्थानानि यथा प्रथमं योद्धुं गच्छेत् ॥ ७.१९७ ॥


[^२७४]:
     M G: dṛṣṭaḥ svapna-


[^२७३]:
     M G J: abhimata- (see DK 4: 1934)
</details>
</div>


> **साम्ना दानेन भेदेन समस्तैर् अथ वा पृथक् ।**  
> **विजेतुं प्रयतेतारिं न युद्धेन कदाचन  ॥ ७.१९८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/198_sAmnA_dAnena.md">
<details><summary><h4>मेधातिथिः ...{Loading}...</h4></summary>


न सहसा युद्धेत । एतावत् प्रथमं विशिष्टस्थापनोपदेशनं सुमुखं च मिथः सहासनकथासहदारदर्शनादि[^२७५] । दानविधानं[^२७६] द्रव्यानां हिरण्यादीनां प्रीत्युत्पादनार्थं प्रतिपादनम् । भेदस् तत्कुलीनादेर् उपसंग्रहः । ततो विशेषणाच् च तत्रावित्रासनमित्याद्यकारणम् ॥ ७.१९८ ॥


[^२७६]:
     J: dānaṃ vidhānaṃ


[^२७५]:
     M G: mahājanakathā
</details>
</div>


> **अनित्यो विजयो यस्माद् दृश्यते युध्यमानयोः ।**  
> **पराजयश् च संग्रामे तस्माद् युद्धं विवर्जयेत्  ॥ ७.१९९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/199_anityo_vijayo.md">
<details><summary><h4>मेधातिथिः ...{Loading}...</h4></summary>


यस्मान् नायं नियमो दृश्यते- यो जयति सो ऽत्यन्तबलवान् अवश्यम्, तेन यश् च पराजीयते सो ऽत्यन्तं दुर्बलश् चावश्यम् इति, **अनित्यो विजयः** ॥ ७.१९९ ॥
</details>
</div>


> **त्रयाणाम् अप्य् उपायानां पूर्वोक्तानाम् असंभवे ।**  
> **तथा युद्ध्येत संपन्नो विजयेत रिपून् यथा  ॥ ७.२०० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/200_trayANAm_apy.md">
<details><summary><h4>मेधातिथिः ...{Loading}...</h4></summary>


सामादीनाम् असाधकत्वे[^२७७] संदिग्धे ऽपि जये समाने ऽपि, किं पुना रूपेण सह[^२७८] तेन प्रकारेण युध्येत येन प्रकारेणात्मनो जयः स्यात् । जये राज्यं वधे ऽपि स्वर्ग इत्य् उभयथापि[^२७९] जयः । परप्रत्यूहकल्पना कूटयुद्धादिप्रकारः अत्यन्तोच्छेदानुसरणपीडनाभ्यां सहसा निष्कार्यः । तथा च व्यास आह- 


[^२७९]:
     M G: iti yuṣmākam eva


[^२७८]:
     DK (4: 1935) thinks the phrase kiṃ punā rūpeṇa saha is spurious.


[^२७७]:
     M G DK (4: 1935): asādhakas tadā (DK suggests asaṃbhavaḥ)

- पुनरावर्तमानानाम् निराशानां च जीविनाम् । (म्भ् १२.१००.१३)

- न शक्येद् अग्रतः स्थातुं शक्रेणापि धनंजय ॥ 

यदा संदिग्धं पराजयं[^२८०] तदापक्रमणं युक्तम् । निर्गतो हि जीवो न कार्यम् आसादयति, येन भद्रानि पश्यति, स्वर्गम् अर्जयति मृत इति ॥ ७.२०० ॥


[^२८०]:
     DK suggests: yadāsaṃdigdhaḥ parājayaḥ
</details>
</div>


> **जित्वा संपूजयेद् देवान् ब्राह्मणांश् चैव धार्मिकान् ।**  
> **प्रदद्यात् परिहारांश् च**[^२८१]** ख्यापयेद् अभयानि च  ॥ ७.२०१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/201_jitvA_sampUjayed.md">
<details><summary><h4>मेधातिथिः ...{Loading}...</h4></summary>



[^२८१]:
     J: parihārārthaṃ

येन केनचित् प्रकारेण जित्वारिं[^२८२] लब्धप्रशमनम् इदम् । अतो ऽस्मिन्[^२८३] पुरे जनपदे **देवब्राह्मणांश् च धार्मिकान्** विहितानुष्ठायिनो[^२८४] यथासामर्थ्यात् प्रतिषिद्धवर्जं कामात् स्वातन्त्र्येणारीन् जित्वा साध्यप्रवृत्तादिकं गन्धधूपपुष्पद्रव्यं सविभागास्फोटनादिसंस्कारद्वारेण यथार्हम् अभ्यर्चयेत् । कुटुम्बिनां परिहारार्थं स्थितिर् यथाप्रवृत्तिविशिष्टकरभारशुल्कप्रदेशानां प्रदानेन तथा तया वा संवत्सरम् एको द्वौ वा दद्यात् । उच्चानां च पौरजानपदबलानाम्[^२८५] आतपादिडिण्डिमकगदापातेन ख्यापयेत् "तैर् यैः स्वाम्यनुरागाद् अस्थानम् अपचितं तेषाम् अप्य् आ रक्षान्तं[^२८६] यथास्वं स्वं व्यापारम् अनुतिष्ठन्तु" इति ॥ ७.२०१ ॥


[^२८६]:
     DK (4: 2820) suggests: teṣāṃ mayā kṣāntam


[^२८५]:
     M G: paurajanapadabalatānām


[^२८४]:
     M G: vihitānuṣṭhānino


[^२८३]:
     M G: yasmin


[^२८२]:
     M G place this phrase at the end of the commentary on verse 200

_एवम् अनुग्रहे क्रियमाणे ऽपि यदा पौरजानपदानाम् अन्येषां वा_[^२८७]_ स्वाम्यनुरागाद् अहं वक्तृतैजसभावो बहुमतः स्याद् इति मन्येत मदीयस्य दण्डो ऽवस्थातुं न शक्नुयात् तदा ।_


[^२८७]:
     M G omit: vā
</details>
</div>


> **सर्वेषां तु विदित्वैषां समासेन चिकीर्षीतम् ।**  
> **स्थापयेत् तत्र तद्वंश्यं कुर्याच् च समयक्रियाम्  ॥ ७.२०२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/202_sarveShAn_tu.md">
<details><summary><h4>मेधातिथिः ...{Loading}...</h4></summary>


एष पौरादीनाम् अभिप्राय इति[^२८८] संक्षेपेण ज्ञात्वा "नैतद् एवम् इच्छति तत्कुलीनं कर्तुम् इच्छति" अयम् एव तस्मिन् देशे तद्वंश्यं मृदुमलं प्रियसुखकलत्रं तेन संहततत्प्रकृतिभिश् च प्रधानादिभिः **समयं कुर्यात्** समकोशदानादि परिमाणं च भवता मम दैवाकारेण पापेन भवितव्यम्, कार्याकार्ये कालेन स्वयम् उपस्थातव्यम् उभयतो दण्डेन कोशेन चेत्यादि ॥ ७.२०२ ॥


[^२८८]:
     M G omit: iti; DK (4: 2821) reads: eṣāṃ paurādīnām abhiprāyaṃ
</details>
</div>


> **प्रमाणानि च कुर्वीत तेषां धर्म्यान् यथोदितान् ।**  
> **रत्नैश् च पूजयेद् एनं प्रधानपुरुषैः सह  ॥ ७.२०३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/203_pramANAni_cha.md">
<details><summary><h4>मेधातिथिः ...{Loading}...</h4></summary>


यत्प्रकारावस्थास् तेषाम् उपचिताः पूर्वप्रवृत्ताः ब्रह्मदेयामरवृत्तिदेवस्वव्यापारादयस् तान् अनुजानीयात् **प्रमाणानि कुर्याद्** एवं ह्य् अस्मिंस् तेषाम् अनुरागो भवति । ये च तत्र प्रधानाः पुरुषास् तत्र प्रतिज्ञास्वजनबहुत्वादिगुणैस् तैः सह राजानम् एनं शस्त्रधनधान्यालङ्कारवाहनछत्रपीठिकादरपट्टबन्धादिभिः[^२८९] **पूजयेत्** ॥ ७.२०३ ॥


[^२८९]:
     M G: -ādara-

_कस्मात् पुनः प्रकृतिभ्यो रत्नादिदानम्, उच्यते ।_
</details>
</div>


> **आदानम् अप्रियकरं दानं च प्रियकारकम् ।**  
> **अभीप्सितानाम् अर्थानां कालयुक्तं**[^२९०]** प्रशस्यते  ॥ ७.२०४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/204_AdAnam_apriyakaram.md">
<details><summary><h4>मेधातिथिः ...{Loading}...</h4></summary>



[^२९०]:
     M G: kāle yuktaṃ

आदेयस्याप्रतिपादनं नवस्य राज्ञो ऽन्यस्य **वाप्रियकरम्** अप्रीतेः कारणं हेतुः । **दानं च** प्रतिदानं **प्रियकारकम्** एतद् उभयं बहुश एवं प्रसिद्धम् अपि क्रियमाणम् अभिमतानाम् अर्थानां सुखावहं भवेद् अन्यथा च दुःखयतीत्य् अर्थः[^२९१] । **कालयुक्तं** कालोपपन्नं **प्रशस्यते** । यस्माद् अपि क्वचित् काले किंचन प्रीतिं जनयति तदापि नाल्पम् अशोभनं वा प्रीतिम् उत्पादयति । तस्मात् कालम् अपेक्ष्य दानादाने कार्ये इति ॥ ७.२०४ ॥


[^२९१]:
     M G place after kālopapannam the phrase: kriyamāṇam abhimatānām arthānāṃ sukhāvahaṃ bhaved anyathā ca duḥkhayatīty arthaḥ.

_यत्किंचिद् अतिक्रान्तं वक्ष्यमाणं किंचन तत् ।_
</details>
</div>


> **सर्वं कर्मेदम् आयत्तं विधाने दैवमानुषे ।**  
> **तयोर् दैवम् अचिन्त्यं तु मानुषे विद्यते क्रिया  ॥ ७.२०५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/205_sarva~N_karmedam.md">
<details><summary><h4>मेधातिथिः ...{Loading}...</h4></summary>


सामर्थ्याद् अत्र कर्मकार्यफलं<sup> </sup>[^२९२] **कर्म** । तत् **सर्वम्** अशेषम् **आयत्तम्** अधीनम्[^२९३] क्वापि । विदधातीति **विधानम्,** कर्मफलं यद् दिशति । तद् विशेषयति- **दैवमानुषे** । दैवे[^२९४] धर्मादौ पूर्वकृतविहितप्रतिषिद्धविषये चात्मनः कार्यकर्मफलं यदि फलं[^२९५] कर्मक्रिया दृष्टार्था नयानययोः । तथा च श्रुतिः- 


[^२९५]:
     M G: phala-


[^२९४]:
     M G J: daiva- (I follow DK)


[^२९३]:
     M G J: adhikaṃ (I follow DK)


[^२९२]:
     M G J: samarthād arthakarmakāryaphalaṃ; I follow DK (4: 2402) suggestion.

- विधिर् विधानं नियतिस्वभावः कालो ब्रह्मेश्वरः कर्म दैवम् 

- भाग्यानि पुण्यानि भूतान्तर्योगः पर्यायनामानि पुराकृतस्य ।

स्मृतिर् अपि ।

- दैवम् आत्मकृतं विद्यात् कर्मवत् पौर्वदेहिकम् ।

- स्मृतः पुरुषकारस् तु क्रियते यद् इहापरम् ॥ इति ।

**दैवमानुषस्येति** प्राप्ते मृतवशाद् दैवे मानुषस्यापि कारणता विवक्षिता । अस्मिन् कार्ये इदं[^२९६] क्रियाफलम् आयत्तम् । न दैवं पुरुषकाररहितं फलं ददाति । अवश्यं हि तेन पुरुषप्रयत्नो ऽपेक्षितव्यः । न च पुरुषकारो दैवेनेति । दैवाच् च पुरुषकारनिरपेक्षात् फलस्यापि पुरुषसंनिपातो भवेद् अपि गर्भस्य । असति गर्भे नियमैर् दैवसंनिपातात् फलसंभवो ऽनुमेयः । एवं पुरुषप्रयत्नाद् अपि यदि दैवनिरपेक्षा स्यात् । यतो व्यायामे सति सर्वदा सर्वेषां स्यात् । नैतद् अस्ति । तस्माद् उभयं कारणम् । तथा च व्यास आह ।


[^२९६]:
     M G add: sarvaṃ

- आरम्भा मानुषाः सर्वे निदानं कर्मणोर् द्वयोः ।

- दैवे पुरुषकारे च परतो ऽन्यन् न विद्यते ॥ इति । (म्भ् १०.२.२)

समानतन्त्रे ऽपि- "दैवं नयानययोर् मानुषं कर्मलोकं पालयति" इति (च्ड़्। कश् ६.२.६–७) । 

- <u>अत्र दैवकारणा</u> आहुः । दैवम् एवात्र कारणम् । दृश्यन्ते हि जडक्लीबपङ्ग्वादयः कुणयः[^२९७] पुरुषकाररहिता अपि सुखिनो निष्प्रतीकारा अन्योपाधिककर्मफलं[^२९८] लभमानाः । तथालंप्रतीकारा अप्य्[^२९९] अव्यङ्गशूराः प्रवीणाश् च शास्त्रे दक्षाश् च दुःखिनो[^३००] यतमानाश् च । तथा पुरुषकारनिरपेक्षं दैवमात्राभिधानाद् धनाधिगमाशनिनिपातादिभिर्[^३०१] इष्टानिष्टफलम् उत्पाद्यमानम् उपलभन्ते । एवं च कृत्वा परलोकहेतवः क्रियारम्भोपदेशाः[^३०२] सुतराम् अर्थवन्तो भवन्ति । तथा च "यत्नेन पूर्वकृतानीहोपभुञ्जीमहे, इह कृतान्य् अपि परत उपभोक्ष्यामहे" इति विजानन्तो ऽविचिकित्सा मनुष्याः । धर्म[^३०३] एवं प्रयतितव्यम् । तथा चोदाहरन्ति ।


[^३०३]:
     M G: manuṣyadharma


[^३०२]:
     M G: -padeśāt


[^३०१]:
     M G: daivamātrābhidhānādināśavināśavinipātādibhir


[^३००]:
     M G: cāduḥkhino


[^२९९]:
     M G add: kuṇayo


[^२९८]:
     M G omit: -phalaṃ


[^२९७]:
     M G omit: kuṇayaḥ

- जानामि धर्मं न च तत् करोमि 

- पापं न जानामि न मे प्रवृत्तिः ।

- धात्रा निसृष्टो ऽस्मि यथा तथाहं 

- नातः परं शासयितास्ति कश्चित् ॥ इति ।

- <u>पुरुषकारिणो</u> ह्य् आहुः । पुरुषकार एवात्र कारणं कृषित्वम् अनलसः कुर्वन् स्वव्यापारफलं कर्तृकरणकार्यं[^३०४] कृष्यादिषु प्राप्नुयात् । तथा चोक्तम् ।


[^३०४]:
     M G: -kārya-

- कर्मैवेहानसाधूनाम् आलभ्यानुपसेविता ।

- कर्म कृत्वा हि पुरुषो भुङ्क्ते चैव न चात्ति न[^३०५] ॥


[^३०५]:
     M G: bhuṅkte vai balavān iti

सत्य् अपि चान्नसंभवे न ह्य् अभुञ्जन्तस् तृप्यन्ति । तदा तत्र चाभ्यवहारैर् यत् समनन्तरं च फलं तन्निमित्तफलोत्पाद इति न्यायः । तस्माद् अत्रादृष्टव्यापारः । एवं च कृत्वार्थवन्तः क्रियारम्भोपदेशा भवन्ति[^३०६] । तथा चाहुः ।


[^३०६]:
     M G: -padeśo bhavati

- प्रतिहन्ति मुनिर् येन दैवम् आपतितं क्वचित् ।

- शीतोष्णे च तथा वर्षम् उत्थापयति हन्ति च ॥

एवम् आस्थितेभ्य उभयं कारणम्, अन्यतराभावे फलाभावात् । क्वचित् तु केचित् प्राधान्येन वर्तन्त इति तत् परिगृह्यते । कृतो ऽपि पुरुषकारो बलवता दैवेनाभिभूतो विशीर्यते । आर्द्रम् इव दार्व् अल्पाग्नौ प्रक्षिप्तं न ज्वलति । एवं यदि दुर्बलं दैवं महता यत्नेन पुरुषकारेण पुरस्कृतं फलति यथार्द्रम्[^३०७] अपि दारु महत्य् अग्निस्कन्धे प्रक्षिप्तम् । नाग्निस् तदापयाति[^३०८] ।


[^३०८]:
     M G: tadaiva yāpayati


[^३०७]:
     M G omit: yathā

- दैवं[^३०९] पुरुषकारेण दुर्बलं ह्य् उपहन्यते ।


[^३०९]:
     M G: devaṃ

- दैवेन चेतनं कर्म विशिष्टेनोपहन्यते ॥

इत्य् एव परिकल्प्याह ।

- **तयोर्** दैवपुरुषकारयोर् **दैवम्** एव्**आचिन्त्यं** । **तु**शब्दो ऽवधारणार्थः । अपरिज्ञातस्वरूपम् । कस्मिन् काले तन्निमित्तेन फलं दास्यतीत्य् एवम् अचिन्त्यम् । शास्त्राद् ऋते चास्य परिज्ञानाद्[^३१०] एवाविचार्यत्वात् प्रयोक्तुम् अशक्यत्वाद् अशक्यम् इति । तत्र दैवं निष्फलम् । मनुष्येषु पुरुषकारो वक्ष्यते क्रिया, प्रकृतत्वात् । वित्तं[^३११] च **क्रिया मानुषे** । किंचिज् ज्ञानं कृष्यादिभिः शक्यं चिन्तयितुम् "ईदृशं मया कृष्यादि कर्तव्यम् एतैः साधनैर् दैवादिभिर् एव च, तस्य चेदृशं फलम्" इति । तद् एवं[^३१२] प्रारब्धं यदारंभम् अध्यावसानेषु विवत्सते[^३१३] । तेन दैवं समाधेयम्, न विपन्नानाम् अप्य् एवं कर्तव्यम् इति । यावत् फलवेदनम् इत्य् अतो दैवस्याचिन्त्यत्वान् न तत्परेणासितव्यम् । मनुष्यकर्म चिन्तयित्वा यद् यत् कार्यं तद् अनुष्ठेयम् । यत्किंचनकारी हि विनश्यतीति ।


[^३१३]:
     M G: vivakṣyate; DK (4: 2403) suggests vipadyate


[^३१२]:
     M G: eva


[^३११]:
     DK (4: 2403) suggests, correctly I think, vidyate (citation from the verse)


[^३१०]:
     DK (4: 2403) suggests, correctly I think, cāsyāparijñānād
</details>
</div>


> **दैवमानुषसंपन्ना यात्रा सर्वार्थसाधिका ।**  
> तस्याम् अतिशये दैवं वर्तते पौरुषं समम् [^३१४]॥ ७.२०६.१ ॥**  [मेधातिथिपाठे ऽधिकः -१। ]

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/206-1_daivamAnuShasampannA_yAtrA.md">
<details><summary><h4>मेधातिथिः ...{Loading}...</h4></summary>


- शक्तित्रययोगात् पुरुषकारेण च युक्तस्य परराष्ट्रविजयचिकीर्षा यत्र[^३१५] **दैवमानुषसंपन्ना** भवति सैव **सर्वार्थसाधिका** भवति । तथापि **तस्याम्** **अतिशयं**[^३१६] **दैवं** प्र**वर्तते**[^३१७] । अतिरिक्तः पुरुषकार एव भवतीत्य् अर्थः । न हि विजिगीषोर् दैवम् अन्तरेण, तदा यातव्यस्य व्यसनं दैवं मानुषं भवति । **पौरुषं समं** दैवेन नातिव्यूढं[^३१८] द्वयोर् वा समं तुल्यम् ॥ ७.२०५-अ ॥


[^३१८]:
     M G J: nātivyūhaṃ


[^३१७]:
     DK (4: 2403) suggests, correctly I think, na pravartate.


[^३१६]:
     The reading should probably be atiśaye, as in the verse.


[^३१५]:
     The reading should probably be yātrā, which is in the verse.

_किं च ।_
</details>
</div>


> **दैवेन विधिनायुक्तं मानुष्यं यत् प्रवर्तते ।**  
> **परिक्लेशेन महता तदर्थस्य समाधकम्  ॥ ७.२०६.२ ॥**   [मेधातिथिपाठे ऽधिकः -२। ]

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/206-2_daivena_vidhinA.md">
<details><summary><h4>मेधातिथिः ...{Loading}...</h4></summary>


तद् अयुक्तं दैवेन[^३१९] विधानेन पराङ्मुखे दैवमानुषे पुरुषकारः प्रवर्तते अष्टविधकर्मणि, तन् **महता क्लेशेन अर्थं** फलं साधयति, निष्फलं वा भवति । अतः क्लेशेनाप्य् असिद्धो वा दैवापेक्षो भूत्वा न परितुष्येत् ॥ ७.२०५-ब् ॥ 


[^३१९]:
     M G: daive ca
</details>
</div>


> **पुरुषार्थस् तु दैवेन संयुक्तो यः प्रवर्तते।**  
> **अक्लेशेन स सर्वेषां मन्त्रार्थानाम् एव साधकः  ॥ ७.२०६.३ ॥**   [मेधातिथिपाठे ऽधिकः -३। ]

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/206-3_puruShArthas_tu.md">
<details><summary><h4>मेधातिथिः ...{Loading}...</h4></summary>


**पुरुषार्थकः** पुरुषकरः । स एव यदात्यन्तगुणे[^३२०] दैवे ऽनुष्ठीयते तदा क्लेशेन विनैकान्तेन समग्रफलसाधको भवति ॥ ७.२०५-च् ॥ 


[^३२०]:
     M G: yadātyantaguṇadaive; J: yadāpaṃcatuṇe daive; DK (4:2403) suggests yadātyantānuguṇe daive

- _अस्य दार्ढ्यार्थम् उदाहरणं श्लोकद्वयेन_ ।
</details>
</div>


> **केचिद् युद्धम् अपि क्षेत्रं युक्तं पुरुषकर्मणा ।**  
> **दैवहीनाय तु फलं कस्यचित् संप्रयच्छति ॥ ७.२०६.४ ॥**   [मेधातिथिपाठे ऽधिकः -४। ]
> **केचित् क्षेत्रस्य भृतम् इत्य् उक्तं पुरुषकर्मणा  ॥ ७.२०६.५ ॥**   [मेधातिथिपाठे ऽधिकः -५। ]

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/206-5_kechit_xetrasya.md">
<details><summary><h4>मेधातिथिः ...{Loading}...</h4></summary>


पुनःपुनर्दृष्टेषु शोधितं यथावच् चोक्तम् इत्याद्युपकारकलक्षणेन दैवेन हीनाय फलं न ददातीति ॥ ७.२०५-द्-ए ॥
</details>
</div>


> **संयुक्तस्यापि दैवेन पुरुषकारेण वर्जितम् ।**  
> **विना पुरुषकारेण फलं क्षेत्रं प्रयच्छति  ॥ ७.२०६.६ ॥**   [मेधातिथिपाठे ऽधिकः -६। ]

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/206-6_saMyuktasyA-pi_daivena.md">
<details><summary><h4>मेधातिथिः ...{Loading}...</h4></summary>


**संयुक्तस्यापि दैवेनेति** । दैवयोगस् तु तस्मात् फलादानाद् अनुमीयते । एवं च पूर्वस्य[^३२१] तदाभावः दैवभावः । 


[^३२१]:
     M G: sarvasya

- <u>अन्ये</u> त्व् आहुः । दैवं यथाकालं पर्याप्तं दृष्टाद्युपलम्भाद् एव कृतत्वान् कृतम् इति यथा तत् पुरुषकाराभावं दर्शयति बीजवर्जितम् इत्य् अबीजम् ॥ ७.२०५-ड़् ॥
</details>
</div>


> **चन्दार्काद्या ग्रहा वायुर् अग्निर् आपस् तथैव च ।**  
> **इह दैवेन साध्यन्ते पौरुषेण प्रयत्नतः  ॥ ७.२०६.७ ॥**   [मेधातिथिपाठे ऽधिकः -७। ]

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/206-7_chandrArkAdyA_grahA.md">
<details><summary><h4>मेधातिथिः ...{Loading}...</h4></summary>


**चन्द्रार्कास्** तावद् ग्रहाः पुरुषाणां प्रकृतधर्माधर्मसंज्ञकेन **दैवेन** सुखदुःखोपभोगनिमित्तं **साध्यते** । अनिष्टस्थानप्राप्ताश् च पौरुषेण[^३२२] शान्त्यादिकारणप्रकारेण समताम् आपद्यन्ते । इह स्थानस्थिता अव्यभिचारानुगुणाः क्रियन्ते[^३२३] ॥ ७.२०५-ग् ॥


[^३२३]:
     M G J put puruṣāṇāṃ . . . kriyante at the beginning of the commentary after verse 211.


[^३२२]:
     M G J: cāpauruṣeṇa
</details>
</div>


> **सह वापि व्रजेद् युक्तः संधिं कृत्वा प्रयत्नतः ।**  
> **मित्रं हिरण्यं भूमिं वा संपश्यंश् त्रिविधं फलम् ॥ ७.२०६ ॥**  
> **पार्ष्णिग्राहं च संप्रेक्ष्य तथाक्रन्दं च मण्डले ।**  
> **मित्राद् अथाप्य् अमित्राद् वा यात्राफलम् अवाप्नुयात् ॥ ७.२०७ ॥**  
> **हिरण्यभूमिसंप्राप्त्या पार्थिवओ न तथैधते ।**  
> **यथा मित्रं ध्रुवं लब्ध्वा कृशम् अप्य् आयतिक्षमम् ॥ ७.२०८ ॥**  
> **धर्मज्ञं च कृतज्ञं च तुष्टप्रकृतिम् एव च ।**  
> **अनुरक्तं स्थिरारम्भं लघुमित्रं प्रशस्यते ॥ ७.२०९ ॥**  
> **प्राज्ञं कुलीनं शूरं च दक्षं दातारम् एव च ।**  
> **कृतज्ञं धृतिमन्तं च कष्टम् आहुर् अरिं बुधा ॥ ७.२१० ॥**  
> **आर्यता पुरुषज्ञानं शौर्यं करुणवेदिता ।**  
> **स्थौललक्ष्यं च सततम् उदासीनगुणोदयः  ॥ ७.२११ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/211_AryatA_puruShajnAnam.md">
<details><summary><h4>मेधातिथिः ...{Loading}...</h4></summary>


पुरुषज्ञानं लोकज्ञानम् । पुरुषविशेषज्ञो[^३२४] ऽनुरूपम् उपकारी भवति[^३२५] । अनुवर्तते शूरः कार्यक्षमो भवति । कारुण्यगुणस्मयेन करुणावेदी दयालुमना लोभेन परिरक्षति । स्थूललक्षः प्रभूतस्याप्य् अर्थम् एषां सर्वकालं क्षमते ॥ ७.२११ ॥ 


[^३२५]:
     DK (4: 2404) places this under 7.205g, but at (4: 2170) places a version of it under 7.211


[^३२४]:
     M G J: puruṣajñānalokajñānapuruṣaviśeṣajño
</details>
</div>


> **क्षेम्यां सस्यप्रदां नित्यं पशुवृद्धिकरीम् अपि ।**  
> **परित्यजेन् नृपो भूमिम् आत्मार्थम् अविचारयन्  ॥ ७.२१२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/212_xemyAM_sasyapradAm.md">
<details><summary><h4>मेधातिथिः ...{Loading}...</h4></summary>


तादृशीम् अपि **भूमिम्** अविलम्बमानः **परित्यजेत्** । **क्षेम्या** आटविकादिभिर् अनभिभवनीया । नित्यम् अस्य प्रधानम् उभयम् । बहुसस्यादेवमातृका च पशुवृद्धिकारी च जाङ्गलरूपत्वाद् बहुफलपत्रतृणत्वाच्[^३२६] च । एवंगुणा हि भूमिर् वणिक्कृषीवलबहुला भवति, दुर्भिक्षव्याधिरहिता कान्तारमनुष्यात्मभरणा चेति । चतुर्थ्या प्रकृतिपरित्यागे चोभयम् । न ततो ज्ञापयति न सहसायुधानां प्रकृतिं परित्यजेत् तस्याम् अवस्थायाम्, किं तु तां परित्यजेद् या मन्येत साक्ष्ये शेषां प्रकृतिभिः प्रत्यादातुम् इति । यथा तु न मित्रकोशदण्डपरित्यागे नाविशेषं प्रतिक्षणं यां मन्येत तदा गुणवतीम् अपि भूमिं त्यजेत् ॥ ७.२१२ ॥


[^३२६]:
     M G J: abahu-
</details>
</div>


> **आपदर्थे धनं रक्षेद् दारान् रक्षेद् धनैर् अपि ।**  
> **आत्मानं सततं रक्षेद् दारैर् अपि धनैर् अपि  ॥ ७.२१३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/213_Apadarthan_dhanam.md">
<details><summary><h4>मेधातिथिः ...{Loading}...</h4></summary>


कृच्छ्रप्रकारसाध्यो ऽयं नियमो भवति । **आपदर्थे** । यथा मशकार्थे धूमो मशकान् अपनेतुम् इति ज्ञायते, तन्निमित्तं **धनं रक्षेत्**, नान्यत्र धनरक्षायाः कार्यम् अस्ति । दत्तभुक्तफलं[^३२७] हि धनम् इति । तथा हि तेन प्रतीक्ष्य यानम् आसनं दण्डं बिभर्ति, उपजप्यान् उपगृह्णातीति । धनेनापि **दारा** रक्ष्याः । **दार**ग्रहणं प्रणिधिसंबन्धिप्रत्युपलक्षणार्थम् । **आत्मा** तु रक्ष्यः । अन्येन प्रकारेणात्मानं रक्षितुम् असमर्थः सर्वस्वं दत्त्वा दारान् अपि काले परित्यज्य वाग्यतः स्थितो दारधनादि वर्जयित्वा धर्मं करिष्यति । ये तु धनदारानुरोधेन विनश्यति न तेषां धनदारादि दृष्टम्, नाप्य् अदृष्टम्, धर्माधर्मानाचरणात् । न च कौमारदारत्यागित्वम् । न त्यागप्रतिषेधस्यायं च वा जयति । राजधर्मप्रकरणे ऽपि चायम्[^३२८] उक्तो दृष्टार्थत्वाद् अन्यस्यापि द्रष्टव्यः ।


[^३२८]:
     M G J: nāyam (see DK 4: 978)


[^३२७]:
     M G: tattvabhukta-

- <u>ननु</u> च राजा राज्यं प्राप्य महाधनो ऽश्वमेधादि करिष्यति, अतुलं च सुखम् अनुकरिष्यति, अतस् तु लोकः संक्रुष्टं किं करिष्यति । 

- <u>नैष</u> दोषः । अल्पस्यापि पावनानि कर्माणि सन्ति, अधनस्यापि जपादयः । विशेषनिमित्तानि धनान्य् एव । न चेदम् अस्याम् अवस्थायां लोकसंक्रुष्टम् इति । न च सहसैतत् कार्यम् ॥ ७.२१३ ॥

_यतः_ ।
</details>
</div>


> **सह सर्वाः समुत्पन्नाः प्रसमीक्ष्यापदो भृशम् ।**  
> **संयुक्तांश् च नियुक्तांश् च सर्वोपायान् सृजेद् बुधः  ॥ ७.२१४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/214_saha_sarvAH.md">
<details><summary><h4>मेधातिथिः ...{Loading}...</h4></summary>


आपदो दैवमानुषाणि व्यसनानि । तानि प्रकृतिविषयाणि युगपदुपजातान्य् अत्यर्थम्[^३२९] अपि यथा स्युस् तथा । **संयुक्तांश् च** सामपुरःसरं दानम्, सामपूर्वकं भेदम्, साम दानभेदसहितम्,[^३३०] दण्डम् एव वा दानम् एव वेत्यादिकान्[^३३१] सर्वोपायान् **विसृजेद् बुध** इति । यत्र यत् प्राप्तं तत् **समीक्ष्य** विचार्य प्रयुञ्जीतेत्य् अर्थः, न तु विषण्ण आसीत ॥ ७.२१४ ॥


[^३३१]:
     M G J: dānam evetyādikān (see DK)


[^३३०]:
     DK (4: 1935) suggests adding: vyuktāṃś ca


[^३२९]:
     M G J: yugapadupajātānīty artham (see DK 4: 1935)

_कथम् इत्य् अपेक्षायाम् आह ।_
</details>
</div>


> **उपेतारम् उपेयं च सर्वोपायांश् च कृत्स्नशः ।**  
> **एतत् त्रयं समाश्रित्य प्रयतेतार्थसिद्धये  ॥ ७.२१५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/215_upetAram_upeyam.md">
<details><summary><h4>मेधातिथिः ...{Loading}...</h4></summary>


"साधयेत् कार्यम् आत्मनः" इति पाठान्तरम् । तत्र **उपेतारम्** आत्मानं प्राप्य कार्यं मित्रवत् साधयेत् । **सर्वोपायाः** समस्ता[^३३२] व्यस्ता एव । अयम् अपि[^३३३] **उपेय**सामान्यनिर्देशम् आह । **समाश्रित्य** अङ्गीकृत्य । समर्थचिन्तनेनैतत् समावृतं[^३३४] भवति । किम् अर्थम् **उपायाः** समर्थेनानुमताः समर्थस् तथा किं युक्तम् इति विचार्येयता केनोपयेनैषाम् इदं प्राप्नुयाद् इति । कृत्स्नश इति त्रयविशेषणम्, कृत्स्नम् इत्य् अर्थः । एवं च यो यद् उपायसाध्यो यदा यथा युक्तस् तत्र तदा तथा प्रयुञ्जीत सव्कार्यसिद्ध्यर्थम् उपायम् । एतासाम्[^३३५] अवस्थानां चानन्त्यात् सर्वं तन्त्रेणाशक्यं वक्तुम् इति समासेनोक्तम्, अतः परीक्षाम् उपाचरेत् । उपेत्य विशेषभावतो ऽप्य् आह ।


[^३३५]:
     M G J: upāya etānām; I follow DK (4:1935).


[^३३४]:
     DK (4:1935) suggests samāśritaṃ.


[^३३३]:
     DK (4: 1935) suggests: upeyam iti for ayam iti


[^३३२]:
     M G: samasta-

- स तु युक्तो हि संधत्ते युक्त आत्मपराक्रमः ।

- ताव् उभौ नयसंपन्नौ स्तेनो ऽप्य् अयसमन्वितः ॥ इति ॥ ७.२१५ ॥
</details>
</div>


> [^३३६]**एवं सर्वम् इदं राजा सह संमन्त्र्य मन्त्रिभिः ।**  
> **व्यायम्याप्लुत्य मध्याह्ने भोक्तुम् अन्तःपुरं विशेत्  ॥ ७.२१६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/216_evaM_sarvam.md">
<details><summary><h4>मेधातिथिः ...{Loading}...</h4></summary>


**एवं** यथोक्तं **राजा** वृत्तम् **इदं सर्वम्** आपद्य् अनापदि वात्मशक्त्यपेक्षया वा कस्याम् अवस्थायां किं कर्तव्यम् इति **मन्त्रिभिः सह** विचार्य, मधंदिनम् उक्तकालं मध्यंदिनं **व्यायामं** कृत्वोपचार्यं स्नानं च । स्नानम् अक्रमोक्तम् अपि पुना राज्यार्थम् उच्यते मङ्गलाचारे युक्तानाम् । राजा स्नानपरिग्रहार्थं भोजनादियुतं तद्गृहे पूर्वं स्नानापेक्षया **अन्तःपुरं** यायाद् इति विशेषार्थम्[^३३७] उपसंहारः । विविक्ते देशे ॥ ७.२१६ ॥


[^३३७]:
     M G: viśeṣārthārtham
</details>
</div>


> **तत्रात्मभूतैः कालज्ञैर् अहार्यैः परिचारकैः ।**  
> **सुपरीक्षितम् अन्नाद्यम् अद्यान् मन्त्रैर् विषापहैः  ॥ ७.२१७ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/217_tatrAtmabhUtaiH_kAlajnair.md">
<details><summary><h4>मेधातिथिः ...{Loading}...</h4></summary>


**तत्र** अन्तर्गतगृहे । **आत्म**रक्षा**भूता** आत्मसमाः । **कालज्ञाः** वयोविशेषावस्थादिप्रतिनियतकाले भक्ष्यभोज्यदानादिविशेषज्ञाः । **अहार्याः** अभेद्याः विश्वसनीयाः । **परिचारकाः** स्वरवैद्यादयः । एतैर् गृहितं सर्वं **परीक्षितम्** अदनीयम् **अन्नाद्यम् अद्यात्** । परीक्षा कुशलैर् वैद्यैर् अग्निचकोरादिभिः कर्तया । विषादिसंसृष्टस्य शुष्कस्याशुद्धता भवति, वैवर्ण्यैः सुगन्दोपघातश् च, अतिम्लानताग्नौ प्रक्षिप्तस्य, वेतिवेतिशब्दः, वैवर्ण्यं ज्वालासु[^३३८] । ईक्षिते च तस्मिन् वयसां विपत्तिः । दर्शनेन म्रियते यत्र कोकिलः, म्लायति जीवंजीवकः, चकोरस्याक्षिणी विनश्यतो विषं प्रदर्श्यापि, भवति मुष्कस्यावग्रहः स्वेद इत्यादि । **मन्त्रैश्** च **विषापहैः** परिजपेद् व्यापादिकासु ॥ ७.२१७ ॥


[^३३८]:
     M G J: vaivarṇyajvālāsu; I follow DK (4:947).
</details>
</div>


> **विषघ्नैर् उदकैश् चास्य सर्वद्रव्याणि योजयेत् ।**  
> **विषघ्नानि च रत्नानि नियतो धारयेत् सदा  ॥ ७.२१८ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/218_viShaghnair_agadaish.md">
<details><summary><h4>मेधातिथिः ...{Loading}...</h4></summary>


**विषघ्नैर् उदकैश् चास्य सर्वद्रव्याणि** राजौपयिकानि वस्त्रादीनि विशोधयेत् । **विषघ्णानि रत्नानि** गरुडोदीर्णनागदमणिप्रभृतीनि[^३३९] । **नियतः** प्रत्यये नित्यं भोजनकालाद् अन्यदापि **धारयेत्** ॥ ७.२१८ ॥


[^३३९]:
     DK (4:979) suggests nāgamaṇi in place of nāgadamaṇi.
</details>
</div>


> **परीक्षिताः स्त्रियश् चैनं व्यजनोदकधूपनैः ।**  
> **वेषाभरणसंशुद्धाः स्पृशेयुः सुसमाहिताः  ॥ ७.२१९ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/219_parIxitAH_striyash.md">
<details><summary><h4>मेधातिथिः ...{Loading}...</h4></summary>


**परीक्षिता** विचारिता उपधाभिः शीलशौचाचारैः **स्त्रियो** दास्यः परिचारिका **व्यजनोदकधूपनैः** करणभूतैः सं**स्पृशेयुर्** उपचरेयुर् वेषादिसंयुक्ताः सुवेषाः स्नानेन कृत्वा । **समाहिता** अप्रविक्षिप्तमनसः । **वेषाभरणं**[^३४०] कपटवेषः केशनखाद्य् एवं विचार्य[^३४१] । कदाचित् तत्रायुधानि कृत्वा विश्रब्धं हन्युः । आभरणानि च विषदिग्धैर् आभरणैः स्पृशेयुर् इति ॥ ७.२१९ ॥


[^३४१]:
     DK (4:979) suggests vicāryaṃ


[^३४०]:
     J: -bharaṇaṃ
</details>
</div>


> **एवं प्रयत्नं कुर्वीत यानशय्यासनाशने ।**  
> **स्नाने प्रसाधने चैव सर्वालङ्कारेषु च  ॥ ७.२२० ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/220_evam_prayatnam.md">
<details><summary><h4>मेधातिथिः ...{Loading}...</h4></summary>


**एवं** विषोदकाञ्चनादिनादौ **प्रयत्नं कुर्यात्** । **स्नानं** शिरःस्नानं । गन्धो रोचनादि । **आसनम्** अत्र प्रदर्शनार्थम् । तत्र ह्य् उपविष्टो यथा तत्र महान् यत्नः क्रियते एवं यानादाव् अपि कर्तव्यः ॥ ७.२२० ॥
</details>
</div>


> **भुक्तवान् विहरेच् चैव स्त्रीभिर् अन्तःपुरे सह ।**  
> **विहृत्य तु यथाकालं पुनः कार्याणि चिन्तयेत्  ॥ ७.२२१ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/221_bhuktavAn_viharech.md">
<details><summary><h4>मेधातिथिः ...{Loading}...</h4></summary>


तस्मिन्न् एवान्तर्गृह आत्मविनोदाय **स्त्रीभिर्** नवोढभार्यादिभिर् यथासुखं क्रीडेत[^३४२] । **यथाकालम्** इति यावद् विहरणकालम् इति चोत्तरेण संबन्धनीयम् । **विहृत्य** विश्रान्तः, कालोपपन्नानि **कार्याण्य्** एकाकी मन्त्रिभिश् च सह पुनर् विचारयेत् ॥ ७.२२१ ॥


[^३४२]:
     DK (4: 947): krīḍet
</details>
</div>


> **अलंकृतश् च संपश्येद् आयुधीयं पुनर् जनम् ।**  
> **वाहनानि च सर्वाणि शस्त्राण्य् आभरणानि च  ॥ ७.२२२ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/222_alankRtash_cha.md">
<details><summary><h4>मेधातिथिः ...{Loading}...</h4></summary>


अन्तःपुरान् निष्क्रम्य, **आलंकृत** **आयुधीयं** पश्येत् तस्याच्छायिकां दद्यात् । **पुनर्** इति वचनात् पूर्वाह्णे दृष्टम् अपि नित्यं दर्शनीयम् । आयुधजीविनाम् आयुधादौ यत्नो भवति । **सर्वाणि च वाहनानि** । तेषां दर्शनम् अप्य् उपचयविज्ञानार्थम्, नियुक्तानां च तत्र विसेषाधानार्थम् । दण्डप्रधानं जीविभृत्यावेक्षणम् अभीक्ष्णम् उभयतस् ततः ॥ ७.२२२ ॥
</details>
</div>


> **संध्यां चोपास्य शृणुयाद् अन्तर्वेश्मनि शस्त्रभृत् ।**  
> **रहस्याख्यायिनां चैव प्रणिधीनां च चेष्टितम्  ॥ ७.२२३ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/223_sandhyA~n_chopAsya.md">
<details><summary><h4>मेधातिथिः ...{Loading}...</h4></summary>


तरिवर्णिकस्योक्तम् अपि संध्योपासनम् उच्यते । प्रजाकार्यं पुनः कंचित् कालम् अतिक्रामेद् इति, उत्तरक्रियानन्तर्यार्थं वा । **अन्तर्वेश्मनि** । **रहसि** प्रासादादौ भवम्, तस्य्**आख्यायिनः **पौरा वा केचित् प्राप्त**प्रणिधयः**, तेषां **चेष्टितम्** । चेष्टा व्यवहारः । किं दृष्टं श्रुतं कृतं चेति तेषां चास्मिन् काले दर्शनम् इष्यते । परैर् अनवबोधनार्थं स्वस्थस्य चार्थकार्यकालनियमेनापतितं वर्तेत । 

- यथा चोत्पादितं कार्यं संपश्येन् नो ऽभितापयेत् ।

- कृच्छ्रसाध्यम् अतिक्रान्तम् असाध्यं वापि जायते ॥ इति ॥ ७.२२३ ॥
</details>
</div>


> **गत्वा कक्षान्तरं त्व् अन्यत् समनुज्ञाप्य तं जनम् ।**  
> **प्रविशेद् भोजनार्थं च स्त्रीवृतो ऽन्तःपुरं पुनः  ॥ ७.२२४ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/224_gatvA_kaxAntaram.md">
<details><summary><h4>मेधातिथिः ...{Loading}...</h4></summary>


तस्माद् गृहान्ते **कक्षान्तरं गत्वा** तं च रहस्याख्यायिनं विसृज्य स्त्रीभिः परिचारिकाभिः[^३४३] परिवृतो **ऽन्तःपुरं** **पुनः प्रविशेत्** ॥ ७.२२४ ॥


[^३४३]:
     M G: paricāribhiḥ
</details>
</div>


> **तत्र भुक्त्वा पुनः किंचित् तूर्यघोषैः प्रहर्षितः ।**  
> **संविशेत् तु यथाकालम् उत्तिष्ठेच् च गतक्लमः  ॥ ७.२२५ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/225_tatra_bhuktvA.md">
<details><summary><h4>मेधातिथिः ...{Loading}...</h4></summary>


**किंचिद्** इत्य् अव्ययम् । **तूर्याणि** वेणुवीणापणवमृदङ्गभेरीशंखादीनि । तेषां **घोषैर्** मृदुभिः श्रुतिसुखैः **प्रहर्षितो** **यथाकालं संविशेद्** य उचितकालस् तं तन्[^३४४] नयेद् इति । **गतक्लमः** विगताशेषदुःखः कार्यदर्शनाय्**ओत्तिष्ठेत्** ॥ ७.२२५ ॥


[^३४४]:
     DK (4: 948) suggests: tatra
</details>
</div>


> **एतद् विधानम् आतिष्ठेद् अरोगः पृथिवीपतिः ।**  
> **अस्वस्थः सर्वम् एतत् तु भृत्येषु विनियोजयेत्  ॥ ७.२२६ ॥**

<div class="js_include collapsed" newlevelforh1="4" title="मेधातिथिः" unfilled url="/kalpAntaram/smRtiH/manuH/sarvASh_TIkAH/07/226_etadvidhAnam_AtiShThed.md">
<details><summary><h4>मेधातिथिः ...{Loading}...</h4></summary>


**एतद्** इति यद् अनुक्रान्तं "मधंदिने ऽर्धरात्रे वा" (म्ध् ७.१५१) इति । तस्याप्य् एवंवृत्तं व्यापारस् तेन स्वयम् उपतिष्ठेत् । **अवस्थो भृत्येषु विनियोजयेद्** वियुञ्जीतेत्य् अर्थः । यावच् छक्नुयात् तावद् एव । एवं प्रतिविहितस्वतन्त्रकृतात्मरक्षाव्यापारः प्रजाम् आत्मनश् च कार्यं करोति ॥ ७.२२६ ॥

**इति मानवे धर्मशास्त्रे भृगुप्रोक्तायां संहितायां **

**राजधर्मो नाम सप्तमो ऽध्यायः ॥**

**इति श्रीभट्टवीरस्वामिसूनोर् भट्टमेधातिथिकृते**

**मनुभाष्ये सप्तमो ऽध्यायः ॥**
</details>
</div>
