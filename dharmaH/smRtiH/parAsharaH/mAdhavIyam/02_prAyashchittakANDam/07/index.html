<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ०७</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="०७">
  <meta property="og:description" content="अथ सप्तमो ऽध्यायः
अन्नरसयोः शुद्धिः षष्ठाध्याये वर्णिता । सप्तमाध्याये ऽवशिष्टान्नां द्रव्याणां शुद्धिः विवक्षुर् महाप्रकरणप्राप्तप्रायश्चित्तशङ्काव्युदासाय प्रतिजानीते ।
अथातो द्रव्यशुद्धिस् तु पराशरवचो यथा । इति ।
अवान्तरप्रकरणम् आरभ्यान्नरसशुद्धिकथनानन्तरं यस्माद् इतरद्रव्यशुद्धिर् बुद्धिस्था यस्माच् चान्तरेण द्रव्यशुद्धिं महाप्रकरणगतप्रायश्चित्तव्रतचर्याया नित्यकर्मादीनां चानुष्ठानं निपुणं न भवति ततस् तत्साद्गुण्यहेतुद्रव्यशुद्धिर् अभिधीयते ॥
तत्र दर्वीस्रुक्स्रुवादीनाम् उच्छिष्टामेध्यादिदूषितानां शुद्धिम् आह ।
दारवाणां तु पात्राणां तक्षणात् शुद्धिर् इष्यते ॥ १ ॥
इति।
मूत्रपुरीषादिप्रदेशे चिरावस्थानेन दृढवासितौ गन्धलेपौ यदि मृज्जलप्रकालनेन नापगच्छेयातां तदा वास्यादिना दारवाणि तक्षणीयानि । तक्षणेनाप्य् अनपगमे परित्यागः । तद् आह बौधायनः- “दारुमयाणां पात्राणाम् उच्छिष्टसमन्वारब्धानाम् अवलेखनम् । उच्छिष्टलेपोपहतानां तक्षणम्” इति (ब्ध् १।६।१३।२६–२७) । मूत्रपुरीषरेतःप्र्भृतीनाम् अल्पकालसंस्पर्शे तु गन्धलेपयोर् अपनेतुं शक्यत्वात् तदपनयनपर्यन्तं मृज्जलाभ्यां प्रयत्नेन प्रक्षालनीयानि,">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="०७">
  <meta itemprop="description" content="अथ सप्तमो ऽध्यायः
अन्नरसयोः शुद्धिः षष्ठाध्याये वर्णिता । सप्तमाध्याये ऽवशिष्टान्नां द्रव्याणां शुद्धिः विवक्षुर् महाप्रकरणप्राप्तप्रायश्चित्तशङ्काव्युदासाय प्रतिजानीते ।
अथातो द्रव्यशुद्धिस् तु पराशरवचो यथा । इति ।
अवान्तरप्रकरणम् आरभ्यान्नरसशुद्धिकथनानन्तरं यस्माद् इतरद्रव्यशुद्धिर् बुद्धिस्था यस्माच् चान्तरेण द्रव्यशुद्धिं महाप्रकरणगतप्रायश्चित्तव्रतचर्याया नित्यकर्मादीनां चानुष्ठानं निपुणं न भवति ततस् तत्साद्गुण्यहेतुद्रव्यशुद्धिर् अभिधीयते ॥
तत्र दर्वीस्रुक्स्रुवादीनाम् उच्छिष्टामेध्यादिदूषितानां शुद्धिम् आह ।
दारवाणां तु पात्राणां तक्षणात् शुद्धिर् इष्यते ॥ १ ॥
इति।
मूत्रपुरीषादिप्रदेशे चिरावस्थानेन दृढवासितौ गन्धलेपौ यदि मृज्जलप्रकालनेन नापगच्छेयातां तदा वास्यादिना दारवाणि तक्षणीयानि । तक्षणेनाप्य् अनपगमे परित्यागः । तद् आह बौधायनः- “दारुमयाणां पात्राणाम् उच्छिष्टसमन्वारब्धानाम् अवलेखनम् । उच्छिष्टलेपोपहतानां तक्षणम्” इति (ब्ध् १।६।१३।२६–२७) । मूत्रपुरीषरेतःप्र्भृतीनाम् अल्पकालसंस्पर्शे तु गन्धलेपयोर् अपनेतुं शक्यत्वात् तदपनयनपर्यन्तं मृज्जलाभ्यां प्रयत्नेन प्रक्षालनीयानि,">
  <meta itemprop="wordCount" content="5373">
  <meta name="twitter:card" content="summary">
  <meta name="twitter:title" content="०७">
  <meta name="twitter:description" content="अथ सप्तमो ऽध्यायः
अन्नरसयोः शुद्धिः षष्ठाध्याये वर्णिता । सप्तमाध्याये ऽवशिष्टान्नां द्रव्याणां शुद्धिः विवक्षुर् महाप्रकरणप्राप्तप्रायश्चित्तशङ्काव्युदासाय प्रतिजानीते ।
अथातो द्रव्यशुद्धिस् तु पराशरवचो यथा । इति ।
अवान्तरप्रकरणम् आरभ्यान्नरसशुद्धिकथनानन्तरं यस्माद् इतरद्रव्यशुद्धिर् बुद्धिस्था यस्माच् चान्तरेण द्रव्यशुद्धिं महाप्रकरणगतप्रायश्चित्तव्रतचर्याया नित्यकर्मादीनां चानुष्ठानं निपुणं न भवति ततस् तत्साद्गुण्यहेतुद्रव्यशुद्धिर् अभिधीयते ॥
तत्र दर्वीस्रुक्स्रुवादीनाम् उच्छिष्टामेध्यादिदूषितानां शुद्धिम् आह ।
दारवाणां तु पात्राणां तक्षणात् शुद्धिर् इष्यते ॥ १ ॥
इति।
मूत्रपुरीषादिप्रदेशे चिरावस्थानेन दृढवासितौ गन्धलेपौ यदि मृज्जलप्रकालनेन नापगच्छेयातां तदा वास्यादिना दारवाणि तक्षणीयानि । तक्षणेनाप्य् अनपगमे परित्यागः । तद् आह बौधायनः- “दारुमयाणां पात्राणाम् उच्छिष्टसमन्वारब्धानाम् अवलेखनम् । उच्छिष्टलेपोपहतानां तक्षणम्” इति (ब्ध् १।६।१३।२६–२७) । मूत्रपुरीषरेतःप्र्भृतीनाम् अल्पकालसंस्पर्शे तु गन्धलेपयोर् अपनेतुं शक्यत्वात् तदपनयनपर्यन्तं मृज्जलाभ्यां प्रयत्नेन प्रक्षालनीयानि,">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/smRtiH\/parAsharaH\/mAdhavIyam\/02_prAyashchittakANDam\/07\/".replace(basePath, "/");
  pageVars.pageParams = {};
  pageVars.pageSource = "dharmaH\/smRtiH\/parAsharaH\/mAdhavIyam\/02_prAyashchittakANDam\/07.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ०७</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०७">०७</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/smRtiH/parAsharaH/mAdhavIyam/02_prAyashchittakANDam/07.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>अथ सप्तमो ऽध्यायः</strong></p>
<p>अन्नरसयोः शुद्धिः षष्ठाध्याये वर्णिता । सप्तमाध्याये ऽवशिष्टान्नां द्रव्याणां शुद्धिः विवक्षुर् महाप्रकरणप्राप्तप्रायश्चित्तशङ्काव्युदासाय प्रतिजानीते ।</p>
<blockquote>
<p><strong>अथातो द्रव्यशुद्धिस् तु पराशरवचो यथा । इति ।</strong></p></blockquote>
<p>अवान्तरप्रकरणम् आरभ्यान्नरसशुद्धिकथनानन्तरं यस्माद् इतरद्रव्यशुद्धिर् बुद्धिस्था यस्माच् चान्तरेण द्रव्यशुद्धिं महाप्रकरणगतप्रायश्चित्तव्रतचर्याया नित्यकर्मादीनां चानुष्ठानं निपुणं न भवति ततस् तत्साद्गुण्यहेतुद्रव्यशुद्धिर् अभिधीयते ॥</p>
<p><em>तत्र दर्वीस्रुक्स्रुवादीनाम् उच्छिष्टामेध्यादिदूषितानां शुद्धिम् आह ।</em></p>
<blockquote>
<p><strong>दारवाणां तु पात्राणां तक्षणात् शुद्धिर् इष्यते ॥ १ ॥</strong></p></blockquote>
<p>इति।</p>
<p>मूत्रपुरीषादिप्रदेशे चिरावस्थानेन दृढवासितौ गन्धलेपौ यदि मृज्जलप्रकालनेन नापगच्छेयातां तदा वास्यादिना दारवाणि तक्षणीयानि । तक्षणेनाप्य् अनपगमे परित्यागः । तद् आह बौधायनः- “दारुमयाणां पात्राणाम् उच्छिष्टसमन्वारब्धानाम् अवलेखनम् । उच्छिष्टलेपोपहतानां तक्षणम्” इति (ब्ध् १।६।१३।२६–२७) । मूत्रपुरीषरेतःप्र्भृतीनाम् अल्पकालसंस्पर्शे तु गन्धलेपयोर् अपनेतुं शक्यत्वात् तदपनयनपर्यन्तं मृज्जलाभ्यां प्रयत्नेन प्रक्षालनीयानि,</p>
<blockquote>
<p>यावन् नापैत्य् अमेध्याक्ताद् गन्धो लेपश् च तत्कृतः ।<br>
तावन् मृद्वारि देयं स्यात् सर्वासु द्रव्यशुद्धिषु ॥ इति । (म्ध् ५।१२६)</p></blockquote>
<p>इति स्मरणात् । यत्र तु गन्धलेपपर्यन्तः संसर्गो नास्ति किं तु केवलं संस्पर्शमात्रं तत्र प्रोक्षणात् शुद्धिः । एतद् एवाभिप्रेत्य मनुर् आह ।</p>
<blockquote>
<p>स्फ्यशूर्पशकटानां च मुसलोलूखलस्य च ।<br>
अद्भिस् तु प्रोक्षणं शौचं बहूनां धान्यवाससाम् ॥ (म्ध् ५।११७–१८)</p></blockquote>
<p><strong>[१४९]</strong> इति । यज्ञकाले तु स एव विशेषम् आह ।</p>
<blockquote>
<p>मार्जनं यज्ञपात्राणां पाणिना यज्ञकर्मणि ।<br>
चमसानां ग्रहाणाण् च शुद्धिः प्रक्षालनेन तु ॥<br>
चरूणां स्रुक्स्रुवाणां च शुद्धिर् उष्णेन वारिणा ॥ इति । (म्ध् ५।११६–१७)</p></blockquote>
<p>पात्रलग्नस्नेहनिवृत्त्यर्थम् उष्णोदकम् । अत एव याज्ञवल्क्यः ।</p>
<blockquote>
<p>चरुस्रुक्स्रुवसस्नेहपात्राण्य् उष्णेन वारिणा । इति । (य्ध् १।१८३) ॥ १ ॥</p></blockquote>
<p><em>कांस्यताम्रयोर् अल्पोपहतयोः शुद्धिम् आह ।</em></p>
<blockquote>
<p><strong>भस्मना शुध्यते कांस्यं ताम्रम् अम्लेन शुध्यति । इति ।</strong></p></blockquote>
<p>अम्लं क्षारस्याप्य् उपलक्षणम् । अत एव याज्ञवल्क्यः ।</p>
<blockquote>
<p>त्रपुसीसकताम्राणां क्षाराम्लोदकवारिभिः । इति । (य्ध् १।१९०)</p></blockquote>
<p>ताम्रादीनां तैजसानाम् उपघाततारतम्येन शुद्धिविशेषम् आह बौधायनः- “तैजसानां मूत्रपुरीषासृङ्मद्यैर् अत्यन्तम् आहतानाम् आवर्तनम् । अल्पसंसर्गे तु परिलेखनम् । स्पर्शमात्रोपघाते तु त्रिःसप्तकृत्वो भस्मना परिमार्जनम् । अतैजसानाम् एवंभूतानाम् उत्सर्गः” (ब्ध् १।६।१३।३२–३५) <strong>[१५०]</strong> इति ॥</p>
<p><em>स्त्रिया जारसंपर्कोपहतौ शुद्धिम् आह ।</em></p>
<blockquote>
<p><strong>रजसा शुध्यते नारी विकलं या न गच्छति ॥ २ ॥</strong></p></blockquote>
<p>इति।</p>
<p>विकलं वैकल्यं गर्भधारणम् । तस्मिन् सति परित्याग एव । न तु शुद्धिः । तद् आह याज्ञवल्क्यः ।</p>
<blockquote>
<p>व्यभिचाराद् ऋतौ शुद्धिः गर्भे त्यागो विधीयते । इति । (य्ध् १।७२)</p></blockquote>
<p>एतत् शूद्रगर्भविषयम् । तद् आह वसिष्ठः ।</p>
<blockquote>
<p>ब्राह्मणक्षत्रियविशां स्त्रियः शूद्रेण संगताः ।<br>
अप्रजाता विशुध्यन्ति प्रायश्चित्तेन नेतराः ॥ इति । (वध् २१।१२)</p></blockquote>
<p>वर्णान्तरगर्भे तु प्रायश्चित्तेन शुद्धिर् अस्ति । तद् उक्तं चतुर्विंशतिमते ।</p>
<blockquote>
<p>विप्रगर्भे पराकः स्यात् क्षत्रिये तु तथैन्दवम् ।<br>
वैश्ये तद् एव कर्तव्यं पराकेन समन्वितम् ॥<br>
शूद्रगर्भे तु संत्यागस् तत्र चाण्डालदर्शनात् । इति ।</p></blockquote>
<p>गर्भपर्यवसानहीनो ऽपि व्यभिचारस् त्रिविधः । कायिको मानसो वाचिकश् चेति । तत्र कायिके प्रचेता आह ।</p>
<blockquote>
<p>विप्रा शूद्रेण संयुक्ता न चेत् तस्मात् प्रसूयते ।<br>
<strong>[१५१]</strong> प्रायश्चित्तं स्मृतं तस्याः कृच्छ्रं चान्द्रायणत्रयम् ॥<br>
चान्द्राय्णे द्वे कृच्छ्रस्य विप्राया वैश्यसंगमे ।<br>
कृच्छ्रचान्द्रायणे स्यातां तस्याः क्षत्रियसंगमे ॥<br>
क्षत्रिया शूद्रसंपर्के कृच्छ्रं चान्द्रायणद्वयम् ।<br>
चान्द्रायणं सकृच्छ्रं तु चरेद् वैश्येन संगता ॥<br>
शूद्रं गत्वा चरेद् वैश्या कृच्छ्रं चान्द्रायणोत्तरम् ।<br>
आनुलोम्येन कुर्वीत कृच्छ्रं पादावरोपितम् ॥ इति ।</p></blockquote>
<p>एतद् अभ्यासविषयम् । अनभ्यासे तु चतुर्विंशतिमते दर्शितम् ।</p>
<blockquote>
<p>रजसा शुध्यते नारी परपुंशाभिगामिनी ।<br>
तथापि मुनिना प्रोक्तं प्रायश्चित्तं समाचरेत् ॥<br>
कृच्छ्रार्धं ब्राह्मणी कुर्यात् विप्रस्य गमने सति ।<br>
क्षत्रियस्य चरेत् कृच्छ्रं वैश्ये सान्तपनं चरेत् ॥<br>
शूद्रस्य गमने चैव पराकं तु समाचरेत् । इति ।</p></blockquote>
<p>वाचिकमानसयोर् वसिष्ठ आह- “मनसा भर्तुर् अतिचारे त्रिरात्रं यावकं क्षीरोदनं च <strong>[१५२]</strong> भुञ्जानाधः शयीत । ऊर्ध्वं त्रिरात्राद् अप्सु निमग्नायाः सावित्र्यष्टशतैः शिरोभिर् जुहुयात् पूता भवतीति विज्ञायते । वाक्यसंबन्धे एतद् एव मासं चरित्वा ऊर्ध्वं मासाद् अप्सु निमग्नायाः सावित्र्याश् चतुर्भिर् अष्टशतैः शिरोभिर् जुहुयात्” इति (वध् २१।६८) । मानसे यद् इदं प्रायश्चित्तम् उक्तं तद् ऋतुदर्शनाद् अर्वाग् व्यवहार्यत्वसिद्ध्यर्थम् । ऋतुदर्शनानन्तरं तु तेनैव व्यवहार्यत्वसिद्धिः । तद् आह मनुः ।</p>
<blockquote>
<p>मृत्तोयैः शुध्यते शोध्यं नदी वेगेन शुध्यति ।<br>
रजसा स्त्री मनोदुष्टा संन्यासेन द्विजोत्तमः ॥ इति । (म्ध् ५।१०८)</p></blockquote>
<p>तद् एतत् सर्वम् अभिप्रेत्य “<strong>रजसा शुध्यते नारी</strong>” इत्य् आचार्येणोक्तम् ॥ २ ॥</p>
<p><em>नद्या उपरिभागे रथ्योदकादीनां उपहतौ शुद्धिम् आह ।</em></p>
<blockquote>
<p><strong>नदी वेगेन शुध्येत लेपो यदि न दृश्यते । इति ।</strong></p></blockquote>
<p>प्रवहन्त्यां नद्यां पतितान्य् उच्छिष्टामेध्यादीनि यदा प्रवाहवेगेन स्नानतीर्थम् अतिक्रम्य गच्छन्ति तदा तस्मिंस् तीर्थे लेपशेषो यावद् दृश्यते तावन् नास्ति शुद्धिः । तददर्शने तु स्नानपानादिकर्मार्थं शुद्धैवेयं नदी । सत्य् अपि लेपे यद्य् अक्षोभ्योदकयुक्ता सा नदी तदा लेपयुक्तं तत्तीर्थमात्रं वर्ज्यम् । इतरप्रदेशेषु सा नदी शुद्धा । तद् आह देवलः ।</p>
<blockquote>
<p><strong>[१५३]</strong> अक्षोभ्यानि तडागानि नदीवापीसरांसि च ।<br>
कश्मलाशुचियुक्तानि तीर्थं तत् परिवर्जयेत् ॥ इति ।</p></blockquote>
<p><em>नदीशुद्धिम् उक्त्वा कूपादिशुद्धिम् आह ।</em></p>
<blockquote>
<p><strong>वापीकूपतडागेषु दूषितेषु कथंचन ॥ ३ ॥</strong><br>
<strong>उद्धृत्य वै घटशतं पञ्चगव्येन शुध्यति । इति ।</strong></p></blockquote>
<p>कूपादिदूषणं द्विधा श्रूयते । श्वमार्जारादीनां तत्र पतितानां मरणात् मृतशवानां तत्रैव चिरं जरणाच् च । तत्र मरणमात्रविषयम् इदं विशोधनम् । एतद् एव हारीतो ऽप्य् आह ।</p>
<blockquote>
<p>वापीकूपतडागेषु दूषितेषु विशोधनम् ।<br>
घटानां शतम् उद्धृत्य पञ्चगव्यं क्षिपेत् ततः ॥ इति । (हार्स्म् ११।३)</p></blockquote>
<p>संवर्तो ऽपि ।</p>
<blockquote>
<p>वापीकूपतडागानां दूषितानां च शुद्धये ।<br>
अपां घटशतोद्धारः पञ्चगव्येन शोधनम् ॥ इति । (संस्म् १८६)</p></blockquote>
<p>इयम् एव शुद्धिर् उपानदादिदूषणे ऽपि । तद् आह आपस्तम्बः ।</p>
<blockquote>
<p>उपानच्छ्लेष्मविण्मूत्रं स्त्रीरजो मद्यम् एव च ।<br>
पतितैर् दूषिते कूपे कुम्भ्नां शतम् उद्धरेत् ॥</p></blockquote>
<p><strong>[१५४]</strong> इति । मृतशरीरजरणकृतायाम् अत्यन्तोपहतौ विष्णुर् आह ।</p>
<blockquote>
<p>मृतपञ्चनखात् कूपाद् अत्यन्तोपहतात् तथा ।<br>
अपः समुद्धरेत् सर्वाः शेषं शास्त्रेण शोधयेत् ॥<br>
वह्निप्रज्वालनं कृत्वा कूपे पक्वेष्टकाचिते ।<br>
पञ्चगव्यं न्यसेत् तत्र नवतोयसमुद्भवे ॥ इति । (विस्म् ३।४३)</p></blockquote>
<p>मनुष्यशरीरजरणे ऽप्य् एवम् एव शुद्धिः । तद् आह हारीतः ।</p>
<blockquote>
<p>वापीकूपतडागेषु मानुषं शीर्यते यदि ।<br>
अस्थिछर्मविनिर्मुक्तं दूषितं श्वखरादिभिः ॥<br>
उद्धृत्य तज्जलं सर्वं शोधनं परिमार्जनम् ॥ इति । (हार्स्म् ५।२३–२४)</p></blockquote>
<p>प्रौढेषु नास्ति दोषः । तद् आह विष्णुः ।</p>
<blockquote>
<p>जलाशयेषु स्वल्पेषु स्थवरेषु महीतले ।<br>
कूपवत् कथिता शुद्धिर् महत्सु च न दूषणम् ॥ इति । (विध् ३।४८)</p></blockquote>
<p>देवलो ऽपि ।</p>
<blockquote>
<p>अक्षुद्राणाम् अपां नास्ति प्रभूतानां च दूषणम् ।<br>
स्तोकानाम् उद्धृतानां च कश्मले दूषणं भवेत् ॥</p></blockquote>
<p><strong>[१५५]</strong> इति । अल्पोदकेष्व् अपि पूर्वोदाहृआद् दोषाद् अल्पे दोषे विष्णुर् आह ।</p>
<blockquote>
<p>अव्याप्तं चेद् अमेध्येन तद्वद् एव शिलागतम् ।<br>
सोमसूर्यांशुपातेन मारुतस्पर्शनेन च ॥<br>
गवां मूत्रपुरीषेण शुध्यन्त्य् आप इति स्मृताः ॥ इति । (विध् ३।१३–१४)</p></blockquote>
<p>उच्छिष्टाद्युपघाताभावे ऽपि गवां पानाद् यद् उदकं न क्षीयते तद् एव शुद्धम् । न तु ततो ऽल्पम् । तद् आह देवलः ।</p>
<blockquote>
<p>अविगन्धा रसोपेता निर्मलाः पृथिवीगताः ।<br>
अक्षीणाश् चैव गोपानाद् आपः शुद्धिकराः स्मृताः ॥ इति ।</p></blockquote>
<p>मनुर् अपि ।</p>
<blockquote>
<p>आपः शुद्धा भूमिगता वैतृष्ण्यं यासु गोर् भवेत् ।<br>
अव्याप्ताश् चेद् अमेध्येन गन्धवर्णरसान्विताः ॥ इति । (म्ध् ५।१२८)</p></blockquote>
<p>नवोदके कालात् शुद्धिम् आह यमः ।</p>
<blockquote>
<p><strong>[१५६]</strong> अजा गावो महिष्यश् च नारी चैव प्रसूतिका ।<br>
दशरात्रेण शुध्यन्ति भूमिष्ठं च नवोदकम् ॥ इति ।</p></blockquote>
<p>उद्धृतोदकं प्रति देवल आह ।</p>
<blockquote>
<p>उद्धृताश् चापि शुध्यन्ति शुद्धैः पात्रैः समुद्धृताः ।<br>
एकरात्रोषिआश् चापस् त्याज्याः शुद्धा अपि स्वयम् ॥ इति ।</p></blockquote>
<p>यमो ऽपि ।</p>
<blockquote>
<p>अपो निशि न गृह्णीयात् गृह्णन्न् अपि कदाचन ।<br>
निधायाग्निम् उपर्यासां धाम्नो धाम्न इतीरयेत् ॥ इति ॥ ३ ॥</p></blockquote>
<p><em>पूर्वं <strong>रजसा शुध्यते नारी</strong> इत्य् अत्र योषितो विवाहोत्तरकालीना शुद्धिर् विवेचिता । इदानीं विवाहात् प्राचीनां शुद्धिं विविनक्ति ।</em></p>
<blockquote>
<p><strong>अष्टवर्षा भवेद् गौरी नववर्षा तु रोहिणी ॥ ४ ॥</strong><br>
<strong>दशवर्षा भवेत् कन्या अत ऊर्ध्वं रजस्वला । इति ।</strong></p></blockquote>
<p>गौर्यादयस् तिस्र उद्वाहाय शुद्धाः, तद्दातुः फलविशेषस्मरणात् । रजस्वला त्व् अशुद्धा, तद्दानस्य निन्दितत्वात् । तत्र फलनिन्दे दर्शयति बृहस्पतिः ।</p>
<blockquote>
<p>गौरी ददन् नाकपृष्ठं वैकुण्ठं रोहिणीं ददत् ।<br>
कन्यां ददद् ब्रह्मलोकं रौरवं तु रजस्वलाम् ॥ (बृस्म् २।३७)</p></blockquote>
<p><strong>[१५७]</strong> इति । यद्य् अप्य् एकादशे वर्षे रजोदर्शनं न प्रतिनियतं तथापि कासुचिद् दर्शनात् तत्संभावनया रजस्वलेति निर्देशः । तां ददद् रौरवं नरकं प्राप्नोति इति शेषः ॥ ४ ॥</p>
<p><em>कन्यायाम् अशुद्धिम् अभिप्रेत्य “<strong>अत ऊर्ध्वं रजस्वला</strong>” इत्य् उक्तम् । ताम् एवाशुद्धिंप्रदर्शयितुम् अदातारं निन्दति ।</em></p>
<blockquote>
<p><strong>प्राप्ते तु द्वादशे वर्षे यः कन्यां न प्रयच्छति ॥ ५ ॥</strong><br>
<strong>मासि मासि रजस् तस्याः पिबन्ति पितरः स्वयम् । इति ।</strong></p></blockquote>
<p>ऋतुदर्शनम् उपलक्षयितुं द्वादशे वर्षे इत्य् उक्तम् । अत एव गौतमेन “प्रदानं प्राग् ऋतोः” (ग्ध् १८।२१) इत्य् उक्तम् । यमो ऽप्य् एतद् एवाह ।</p>
<blockquote>
<p>तस्माद् उद्वाहयेत् कन्यां यावन् नर्तुमती भवेत् । इति ।</p></blockquote>
<p>अतश् च ऋतुदर्शनात् प्राग् यो न प्रयच्छति तस्य पितरः प्रतिमासं तद्रजः पिबन्ति । असत्य् ऋतुदर्शने द्वादशे ऽपि वर्षे कन्यादानप्रतिग्रहौ न निषिद्धौ । अत एव मनुः ।</p>
<blockquote>
<p>त्रिंशद्वर्षो वहेत् कन्यां हृद्यां द्वादशवार्षिकीम् ।<br>
<strong>[१५८]</strong> त्र्यष्टवर्षो ऽष्टवर्षां वा धर्मे सीदति सत्वरः ॥ इति । (म्ध् ९।९४)</p></blockquote>
<p>इति ॥ ५ ॥</p>
<p><em>ऋतुदर्शने सत्य् अप्रदाता न केवलं पितॄन् एव नरके पातयति किं तु स्वयम् अपि सकुटुम्बः पतेद् इत्य् आह ।</em></p>
<blockquote>
<p><strong>माता चैव पिता चैव ज्येष्ठो भ्राता तथैव च ॥ ६ ॥</strong><br>
<strong>त्रयस् ते नरकं यान्ति दृष्ट्वा कन्यां रजस्वलाम् । इति ।</strong></p></blockquote>
<p>मात्रादयस् त्रयः कन्याप्रदानाधिकारिणः सर्वान् उपलक्षयन्ति । ते च पूर्वम् एव “पिता पितामहः” इत्यादिवचनोदाहरणेन विवाहप्रकरणे प्रदर्शिताः ॥ ६ ॥</p>
<p><em>रजोदर्शनात् प्राग् अदानं तथा नरकहेतुः तथा रजस्वलोद्वाहो ऽपि नरकहेतुर् इत्य् आह ।</em></p>
<blockquote>
<p><strong>यस् तां समुद्वहेत् कन्यां ब्राह्मणो मदमोहितः ॥ ७ ॥</strong><br>
<strong>असंभाष्यो ह्य् अपाङ्क्तेयः स विप्रो वृषलीपतिः । इति ।</strong></p></blockquote>
<p>तां दृष्टरजसम् । असंभाष्यत्वापाङ्क्तेयत्वयोर् हेतुर् <strong>[१५९]</strong> वृषलीपतित्वम् । विवाहात् पूर्वं दृष्टरजस्का वृषली । तथा च मनुः ।</p>
<blockquote>
<p>पितुर् गृहे तु या कन्या रजः पश्यत्य् असंस्कृता ।<br>
सा कन्या वृषली ज्ञेया तत्पतिर् वृषलीपतिः ॥ इति । (म्ध् ३।१९) ॥ ७ ॥</p></blockquote>
<p><em>यस् तु मदमोहादिनातिक्रान्तनिषेधस् ताम् उद्वाह्य सकृद् भुक्त्वा कथंचिद् दैवयोगाद् अनुतप्येत् तदा तस्य शुद्धिप्रकारम् आह ।</em></p>
<blockquote>
<p><strong>यः करोत्य् एकरात्रेण वृषलीसेवनं द्विजः ॥ ८ ॥</strong><br>
<strong>स भैक्षभुग् जपन् नित्यं त्रिभिर् वर्षैर् विशुध्यति । इति ।</strong></p></blockquote>
<p>जप्यविशेषानभिधानात् सामान्यप्राप्ताया गायत्र्या जप्यत्वमात्रावगन्तव्यम् ॥ ८ ॥</p>
<p><em>रात्रौ चण्डालादिस्पर्शे शुद्धिं प्रश्नपूर्वकम् आह ।</em></p>
<blockquote>
<p><strong>अस्तंगते यदा सूर्ये चण्डालं पतितं स्त्रियम् ॥ ९ ॥</strong><br>
<strong>सूतिकां स्पृशतश् चैव कथं शुद्धिर् विधीयते ।</strong><br>
<strong>जातवेदःसुवर्णं च सोममार्गं विलोक्य च ॥ १० ॥</strong><br>
<strong>ब्राह्मणानुमतश् चैव स्नानं कृत्वा विशुध्यति । इति ।</strong></p></blockquote>
<p>ज्तवेदाश् च स्वर्णं च जातवेदःसुवर्णम् । शुक्लपक्षे <strong>[१६०]</strong> सोमदर्शनसंभवे सोमो विलोकनीयः । तदलाभे वह्निः । तस्याप्य् अभावे सुवर्णम् । तस्याप्य् अभावे सोममार्गः । एतेषाम् अन्यतमं विलोक्य विप्रैर् अनुज्ञातः स्नायात् ॥ ९–१० ॥</p>
<p><em>रजस्वलयोर् योषितयोर् अन्योन्यसंस्पर्शे वर्णक्रमेण शुद्धिम् आह ।</em></p>
<blockquote>
<p><strong>स्पृष्ट्वा रजस्वलान्योन्यं ब्राह्मणी ब्राह्मणी तथा ॥ ११ ॥</strong><br>
<strong>तावत् तिष्ठेन् निराहारा त्रिरात्रेणैव शुध्यति ।</strong><br>
<strong>स्पृष्ट्वा रजस्वलान्योन्यं ब्राह्मणी क्षत्रिया तथा ॥ १२ ॥</strong><br>
<strong>अर्धकृच्छ्रं चरेत् पूर्वा पादम् एकम् अनन्तरा ।</strong><br>
<strong>स्पृष्ट्वा रजस्वलान्योन्यं ब्राह्मणी वैश्यजा तथा ॥ १३ ॥</strong><br>
<strong>पादहीनं चरेत् पूर्वा पादम् एकम् अनन्तरा ।</strong><br>
<strong>स्पृष्ट्वा रजस्वलान्योन्यं ब्राह्मणी शूद्रजा तथा ॥ १४ ॥</strong><br>
<strong>कृच्छ्रेण शुध्यते पूर्वा शूद्रा दानेन शुध्यति । इति ।</strong></p></blockquote>
<p>द्वयोर् ब्राह्मण्यो रजस्वलयोर् अन्योन्यं स्पर्शे सति तत् आरभ्य स्नानपर्यन्तम् उभयोर् आहारत्यागः । त्रिरात्रकृच्छ्रं चरेत् । एतच् च सहशयनादिचिरस्पर्शविषयम् । सकृत् स्पर्शे तु काश्यपोक्तं द्रष्टव्यम् ।</p>
<blockquote>
<p>रजस्वला च संस्पृष्टा ब्राह्मण्या ब्राह्मणी यदि ।<br>
एकरात्रं निराहारा पञ्चगव्येन शुध्यति ॥ इति ।</p></blockquote>
<p>ब्राह्मणीक्षत्रिययोः स्पर्शे ब्राह्मण्याः कृच्छ्रार्धं क्षत्रियायाः पादकृच्छ्रम् । ब्राह्मणीवैश्ययोः स्पर्शे ब्राह्मण्याः <strong>[१६१]</strong> पादोनकृच्छ्रं वैश्यायाः पादकृच्छ्रम् । ब्राह्मणीशूद्रयोः स्पर्शे ब्राह्मण्याः प्राजापत्यं शूद्रायाः पादोनम् । एतत् सर्वं कामकारविषयम् । तथा च वृद्धवसिष्ठः ।</p>
<blockquote>
<p>स्पृष्ट्वा रजस्वलान्योन्यं ब्राह्मणी शूद्रजापि च ।<br>
कृच्छ्रेण शुध्यते पूर्वा शूद्रा दानेन शुध्यति ॥<br>
स्पृष्ट्वा रजस्वलान्योन्यं ब्राह्मणी वैश्यजापि च ।<br>
पादहीनं चरेत् पूर्वा कृच्छ्रपादं तथोत्तरा ॥<br>
स्पृष्ट्वा रजस्वलान्योन्यं ब्राह्मणी क्षत्रिया तथा ।<br>
कृच्छ्रार्धात् शुध्यते पूर्वा उत्तरा तु तदर्धतः ॥<br>
स्पृष्ट्वा रजस्वलान्योन्यं क्षत्रिया शूद्रजापि च ।<br>
उपवासैस् त्रिभिः पूर्वा त्व् अहोरात्रेण चोत्तरा ॥<br>
स्पृष्ट्वा रजस्वलान्योन्यं क्षत्रिया वैश्यजापि च ।<br>
त्रिरात्रात् शुध्यते पूर्वा त्व् अहोरात्रेण चोत्तरा ॥<br>
स्पृष्ट्वा रजस्वलान्योन्यं वैश्या शूद्री तथैव च ।<br>
त्रिरात्रात् शुध्यते पूर्वा उत्तरा तु दिनत्रयात् ॥<br>
वर्णानां कामतः स्पर्शे विधिर् एष सनातनः । इति ।</p></blockquote>
<p>अकामतस् तु वृद्धविष्णुनोक्तम्- “रजस्वला हीनवर्णां रजस्वलां स्पृष्ट्वा न तावद् अश्नीयात् यावन् न शुद्धिः स्यात् । सर्वर्णाम् अधिकवर्णां वा स्पृष्ट्वा सद्यः स्नात्वा शुध्यति” (विध् २२।७३–७४) <strong>[१६२]</strong> इति । रजस्वलायाः चण्डालादिस्पर्शे विशेषो वृद्धवसिष्ठेनोक्तः ।</p>
<blockquote>
<p>चण्डालाद्यैः श्वपाकेन संस्पृष्टा चेद् रजस्वला ।<br>
तान्य् अहानि त्व् अतिक्रम्य प्रायश्चित्तं समाचरेत् ॥<br>
प्रथमे ऽह्नि त्रिरात्रं स्यात् द्वितीये द्व्यहम् एव तु ।<br>
अहोरात्रं तृतीये ऽह्नि परतो नक्तम् आचरेत् ॥<br>
शूद्रयोच्चिष्टया स्पृष्टा शुना तु द्व्यहम् आचरेत् ।<br>
तान्य् अहानि व्यतिक्रम्य् प्रायश्चित्तं समचरेत् ॥ इति ।</p></blockquote>
<p>व्यतिक्रम्येति अनशनेन तीर्त्वेत्य् अर्थः । एतद् बुद्धिपूर्वकस्पर्शविषयम् । अबुद्धिपूर्वे तु बौधायनोक्तं द्रष्टव्यम् ।</p>
<blockquote>
<p>रजस्वला तु संस्पृष्टा चण्डालान्त्यश्ववायसैः ।<br>
तावत् तिष्ठेन् निराहारा यावत् कालेन शुध्यति । इति ।</p></blockquote>
<p>भोजनकालस्पर्शे बौधायन आह ।</p>
<blockquote>
<p>रजस्वला तु भुञ्जाना श्वान्त्य्जातीन् स्पृशेद् यदि ।<br>
गोमूत्रयावकाहारा षड्रात्रेण विशुध्यति ॥<br>
अशक्ता काञ्चनं दद्यात् विप्रेभ्यो वापि भोजनम् । इति । (ब्ध् १।३।४–९)</p></blockquote>
<p>यदा तूच्छिष्टयोः परस्परस्पर्शो भवति तदा अत्रिणा विशेषः प्रदर्शितः ।</p>
<blockquote>
<p><strong>[१६३]</strong> उच्छिष्टोच्छिष्टसंस्पर्शा कदाचित् स्त्री रजस्वला ।<br>
कृच्छ्रेण शुध्यते पूर्वा शूद्रा दानैर् उपोषिता ॥ इति । (अत्र्स्म् ५।७)</p></blockquote>
<p>उच्छिष्टद्विजसंस्पर्शे मार्कण्डेय आह ।</p>
<blockquote>
<p>द्विजान् कथंचिद् उच्छिष्टान् रजःस्त्री यदि संस्पृशेत् ।<br>
अधोच्छिष्टे त्व् अहोरात्रम् ऊर्ध्वोच्छिष्टे त्र्यहं जपेत् ॥ इति ।</p></blockquote>
<p>भोजनकाले रजस्वलान्तरदर्शने आपस्तम्ब आह ।</p>
<blockquote>
<p>उदक्या यदि वा भुङ्क्ते दृष्ट्वान्यां तु रजस्वलाम् ।<br>
आ स्नानकालं नाश्नीयाद् ब्रह्मकूर्चं ततः पिबेत् ॥ इति ।</p></blockquote>
<p>चण्डालदर्शने त्व् अत्रिर् आह ।</p>
<blockquote>
<p>रजस्वला तु भुञ्जाना चण्डालं यदि पश्यति ।<br>
उपवासत्रयं कुर्यात् प्राजापत्यं तु कामतः ॥ इति । (वृअत्र्स्म् ५।५५,५६)</p></blockquote>
<p>शवादिस्पर्शे शातातप आह ।</p>
<blockquote>
<p>आर्तवाभिप्लुता नारी स्पृशेच् चेत् शवसूतकम् ।<br>
ऊर्ध्वं त्रिरात्रात् स्नातां तां त्रिरात्रम् उपवासयेत् ॥ इति । (शास्म् २।१२७)</p></blockquote>
<p>स्पर्शपूर्वकभोजनादौ विशेषम् आह अत्रिः ।</p>
<blockquote>
<p><strong>[१६४]</strong> आर्तवाभिप्लुता नारी मृतसूतकयोः स्पृशेत् ।<br>
भुक्त्वा पीत्वा चरेत् कृच्छ्रं स्पृष्ट्वा तु त्र्यहम् एव च ॥ इति । (अत्स्म् ५।८)</p></blockquote>
<p>श्वादिसंशने व्यास आह ।</p>
<blockquote>
<p>रजस्वला यदा दष्टा श्वानजम्बूकरासभैः ।<br>
पञ्चरात्रं निराहारा पञ्गव्येन शुध्यति ॥ इति । (व्यास्म् ३।६९)</p></blockquote>
<p>बन्धुमरणश्रवणादौ स एवाह ।</p>
<blockquote>
<p>मलवद्वसनायां तु अप्रायत्यं भवेत् यदि ।<br>
अभिषेकेण शुद्धिः स्यान् नाशनं वा दिनत्रयम् ॥<br>
आर्तवाभिप्लुता नारी नावगाहेत् कदाचन ।<br>
उद्धृतेन जलेनैव स्नात्वा शेषं समापयेत् ॥<br>
स्वकं गात्रं भवेद् अद्भिः साङ्गोपाङ्गमलैर् युतम् ।<br>
न वस्त्रपीडनं कुर्यात् नान्यवासा भवेत् पुनः ॥ इति । (व्यास्म् ३।४२–४४)</p></blockquote>
<p>॥ ११–१४ ॥</p>
<p>इदानीं रजोनिमित्तां शुद्धिं दर्शयति ।_</p>
<blockquote>
<p><strong>स्नाता रजस्वला या तु चतुर्थे ऽहनि शुध्यति ॥ १५ ॥</strong><br>
<strong>कुर्याद् रजोनिवृत्तौ तु दैवपित्र्यादि कर्म च । इति ।</strong></p></blockquote>
<p>रजोदर्शनम् आरभ्य दिनत्रयं नास्ति शुद्धिः । चतुर्थे <strong>[१६५]</strong> ऽहनि स्नाताया रजोनिवृत्तियभावे ऽपि भर्तुः शुश्रूषादौ शुद्धिः । पञ्चमे ऽहनि दैवपित्र्ययोः । तद् आह आपस्तम्बः ।</p>
<blockquote>
<p>श्रद्धा भर्तुश् चतुर्थे ऽह्नि स्नाता नारी रजस्वला ।<br>
दैवे कर्मणि पित्र्ये च पञ्चमे ऽहनि शुध्यति ॥ इति ।</p></blockquote>
<p>कानिचित् दिनानि रजो यद्य् अनुवर्तेत तदा तन्निवृत्तिपर्यन्तं दैवपित्र्ययोः शुद्धिर् नास्ति । निवृत्ते तु रजसि दैवं पित्र्यं च कर्तव्यम् ॥ १५ ॥</p>
<p><em>रोगजन्यानुवृत्तौ विशेषम् आह ।</em></p>
<blockquote>
<p><strong>रोगेण यद् रजः स्त्रीणाम् अन्वहं तु प्रवर्तते ॥ १६ ॥</strong><br>
<strong>नाशुचिः सा ततस् तेन तत् स्यात् वैकालिक मतम् । इति ।</strong></p></blockquote>
<p>रागरोगादिनिमित्तभेदाद् अनेकविधा हि रजःप्रवृत्तिः । तद् उक्तं स्मृत्यन्तरे ।</p>
<blockquote>
<p>रागजं रोगजं चैव कालोत्पन्नं तथैव च ।<br>
द्रव्यजं चैव संप्रोक्तं तच् चतुर्धा प्रदृश्यते ॥<br>
अर्वाक् प्रसूतेर् उत्पन्नं मेदोवृद्ध्याङ्गनासु यत् ।<br>
तद् रागजम् इति प्रोक्तं मदोद्रेकसमुद्भवम् ॥<br>
अत्यर्थं यद् रजः स्त्रीणां तद् रागजम् इति स्मृतम् ।<br>
अष्टादशदिनाद् ऊर्ध्वं स्नानप्रभृति संख्यया ॥<br>
<strong>[१६६]</strong> यद् रजस् तु समुत्पन्नं तत् कालोत्पन्नम् उच्यते ।<br>
भक्ष्यद्रव्यस्य वैषम्याद् धातुवैषम्यसंभवम् ॥<br>
द्रव्यजं रज इत्य् उक्तं तत् कदाचित्कसंभवम् ॥ इति ।</p></blockquote>
<p>प्रतिदिनं नैरन्तर्यस्रावेण रोगजं विद्यात् । तेन रोगजेन रजसा ततो रजोदर्शनानन्तरं सा स्त्री कालप्राप्तरजसेवाशुचिर् न भवति । तत्र हेतुः वैकालिकम् इति । सामान्येन रजोयोग्यः कालो मासः, “मासि मासि रजः स्त्रीणाम्” (य्ध् २।३४) इति शास्त्रात्, लोकप्रसिद्धेश् च । यस्याः कस्याश्चित् धातुस्वभावविशेषाद् विंश्तिरात्रादिकः कालविशेषः प्रतिनियतो भवति ततो विपरीतकालो विकालः । प्रतिदिनं तत्रानुवर्तनाद् वैकालिकत्वम् । यत् तु गर्भिण्याः प्राक्प्रसवाद् रागजम् उदाहृतं तत्र कालप्राप्तरजोवद् दिनत्रयाशौचं विज्ञेयम् । द्रव्यजे त्व् अङ्गिरा आह ।</p>
<blockquote>
<p>आ द्वादशाहान् नारीणां मूत्रवत् शौचम् इष्यते ।<br>
अष्टादशाहात् स्नानं स्यात् त्रिरात्रं परतो ऽशुचिः ॥<br>
एतत् तु द्रव्यजे विद्याद् रोगजे पूर्वम् ईरितम् । इति । (अङ्स्म् १।१२७)</p></blockquote>
<p>प्रसूतिकाविषये शुद्धिविशेषम् आह प्रजापतिः ।</p>
<blockquote>
<p><strong>[१६७]</strong> प्रसूतिका तु या नारी स्नानतो विंशतेः परम् ।<br>
आर्तवी रजसा प्रोक्ता प्राक् तु नैमित्तिकं रजः ॥<br>
न तु नैमित्तिकेन स्यात् रजसा स्त्री रजस्वला ।<br>
रजस्य् उपरते तत्र स्नानेनैव शुचिर् भवेत् ॥<br>
अन्यत्र गर्भविश्लेषात् पातनाद् वा रजस्वला ।<br>
गर्भस्रावे ऽपि सा स्नानाद् विंशतेः परतो शुचिः ॥<br>
गर्भस्य पतने चैव स्नानात् क्षालनतो ऽप्य् अधः ।<br>
निःसंदिग्धे परिज्ञाते चार्तवे शुद्धिकारणम् ॥<br>
संदिग्धमात्रे स्नानं स्याद् इत्य् उवाच प्रजापतिः ।<br>
अतो दिवा वा रात्रौ वा मलवद्वसना यदि ॥<br>
तद्दिनादि त्रिरात्रं स्यान् न संक्या नाडिकावशात् ।<br>
तृतीयभागे संप्राप्ते मलं स्यान् निशि चेत् स्त्रियाः ॥<br>
प्रभातात् तु त्रिरात्रेण शुद्धिं तस्या विनिर्दिशेत् । इति । (प्रज्स्म् ३।१७–२३)</p></blockquote>
<p>॥ १६ ॥</p>
<p><strong>[१६८]</strong></p>
<p><em>रोगजन्यरजो ऽनुवृत्तौ अस्पृश्यत्वलक्षणासुचिताभावे ऽपि दैवे पित्र्ये चास्त्य् एवाशुचित्वम् इत्य् आह ।</em></p>
<blockquote>
<p><strong>साध्वाचारा न तावत् स्यात् रजो यावत् प्रवर्तते ॥ १७ ॥</strong><br>
<strong>रजोनिवृत्तौ गम्या स्त्री गृहकर्मणि चैव हि । इति ।</strong></p></blockquote>
<p>साधुः दैवपित्र्यार्थं पाकादिरूप आचारो यस्याः सा साध्वाचारा । रजसि निवृत्ते पश्चात् पुरुषेण गम्या भवति । उक्तपाकादिगृहकर्मणि च योग्या भवति ॥ १७ ॥</p>
<p><em>पूर्वं “<strong>चतुर्थे ऽहनि शुध्यति</strong>” इत्य् उक्तं ततः प्राचीने दिनत्रये शुद्ध्यभावं विशदयति ।</em></p>
<blockquote>
<p><strong>प्रथमे ऽहनि चण्डाली द्वितीये ब्रह्मघातिनी ॥ १८ ॥</strong><br>
<strong>तृतीय रजकी प्रोक्ता चतुर्थे ऽहनि शुध्यति । इति ।</strong></p></blockquote>
<p>चण्डाल्यादिगमने यावान् प्रत्यवायः तावान् उदक्यागमने इत्य् अभिप्रेत्य तैर् नामभिर् व्यवहारः । यथा कुण्डपायिनामयने <strong>[१६९]</strong> “मासम् अग्निहोत्रं जुहोति” इति अग्निहोत्रनामनिर्देशेन नित्याग्निहोत्रधर्मातिदेशः तद्वत् ॥ १८ ॥</p>
<p><em>यदा ज्वरादिभिर् आतुरस्य रजस्वलाभिस्पर्शने प्रत्यासन्नबन्धुमरणे वा स्नानं प्राप्नोति तदा कथं कर्तव्यम् इत्य् अत आह ।</em></p>
<blockquote>
<p><strong>आतुर स्नान उत्पन्ने दशकृत्वो ह्य् अनातुरः ॥ १९ ॥</strong><br>
<strong>स्नात्वा स्नात्वा स्पृशेद् एनं ततः शुध्येत् स आतुरः । इति ।</strong></p></blockquote>
<p>तत्र प्रतिस्नानम् आतुरस्य वासो विपरिवर्तनीयम् । तद् आह अत्रिः ।</p>
<blockquote>
<p>आतुरस्नान उत्पन्ने दशकृत्वो ह्य् अनातुरः ।<br>
स्पृष्ट्वा स्पृष्ट्वावगाहेत स विशुध्येत आतुरः ॥<br>
वासोभिर् दशभिश् चैव परिधाय यथाक्रमम् ।<br>
दद्यात् तु शक्तितो दानं पुण्याहेन विशुध्यति ॥ इति । (लत्र्स्म् ५।६०–६२)</p></blockquote>
<p>उशना अपि ।</p>
<blockquote>
<p>ज्वराभिभूता या नारी रजसा च परिप्लुता ।<br>
कथं तस्या भवेत् शौचं शुद्धिः स्यात् केन कर्मणा ॥<br>
चतुर्थे ऽहनि संप्राप्ते स्पृशेद् अन्या तु तां स्त्रियम् ।<br>
सा सचैलावगाह्यापः स्नात्वा चैव पुनः स्पृशेत् ॥<br>
दश द्वादशकृत्वो वा आचामेच् च पुनः पुनः ।<br>
<strong>१७०]</strong> अन्ते च वाससां त्यागः ततः शुद्धा भवेत् तु सा ॥<br>
दद्याच् छक्त्या ततो दानं पुण्याहेन विशुध्यति । इति ।</p></blockquote>
<p>तथा सूतिकामरणे स्मृत्यन्तरे विशेषो दर्शितः ।</p>
<blockquote>
<p>सूतिकायां मृतायां तु कथं कुर्वन्ति याज्ञिकाः ।<br>
कुम्भे सलिलम् आदाय पञ्चगव्यं तथैव च ॥<br>
पुण्यर्ग्भिर् अभिमन्त्यापो वाचा शुद्धिं लभेत् ततः ।<br>
तेनैव स्नापयित्वा तु दाहं कुर्यात् यथाविधि ॥ इति ।</p></blockquote>
<p>रजस्वलामरणे तु,</p>
<blockquote>
<p>पञ्चभिः स्नापयित्वा तु गव्यैः प्रेतां रजस्वलाम् ।<br>
वस्त्रान्तरावृतां कृत्वा दाहयेद् विधिपूर्वकम् ॥</p></blockquote>
<p>इति तत्रैव विशेष उक्तः ॥ १९ ॥</p>
<p>उच्छिष्टस्य द्विजस्यान्येनोच्छिष्टेन द्विजेन शुना शूद्रेण वा संस्पर्शे शुद्धिम् आह ।_</p>
<blockquote>
<p><strong>उच्छिष्टोच्छिष्टसंस्पृष्टः शुना शूद्रेण वा द्विजः ॥ २० ॥</strong><br>
<strong>उपोष्य रजनीम् एकां पञ्चगव्येन शुध्यति । इति ।</strong></p></blockquote>
<p>उच्चिष्टेन संस्पृष्टः उच्छिष्टसंस्पृष्टः । उच्छिष्टश् चासाव् उच्छिष्टसंस्पृष्टश् चेति विग्रहः । रजनीम् उपोष्य रात्रिभोजनं परित्यजेद् इत्य् अर्थः । यत् तु अत्रिणोक्तम्,</p>
<blockquote>
<p>उच्छिष्टोच्छिष्टसंस्पृष्टो ब्राह्मणो ब्राह्मणेन तु ।<br>
दशरूपं जपेत् पश्चात् गायत्र्याः शोधनं भवेत् ॥</p></blockquote>
<p>इति, तद् एतद् अशक्तविषयम् । शुना स्पर्शे विशेषम् आह संवर्तः ।</p>
<blockquote>
<p>कृतमूत्रपुरीषो वा भुक्तोच्छिष्टो ऽथ वा द्विजः ।<br>
श्वभिः स्पर्शे जपेत् देव्याः सहस्रं स्नानपूर्वकम् ॥ इति ॥ २० ॥</p></blockquote>
<p><strong>[१७१]</strong></p>
<p><em>अनुच्छिष्टस्य विप्रस्योच्छिष्टशूद्रस्पर्शे स्नानमात्रम् । उच्छिष्टस्य विप्रस्योच्छिष्टशूद्रस्पर्शे प्राजापत्यकृच्छ्रम् इत्य् आह ।</em></p>
<blockquote>
<p><strong>अनुच्छिष्टेन शूद्रेण स्पर्शे स्नानं विधीयते ॥ २१ ॥</strong><br>
<strong>तेनोच्छिष्टेन संस्पृष्टः प्राजापत्यं समाचरेत् । इति ।</strong></p></blockquote>
<p>यद्य् अप्य् अनुच्छिष्टोच्छिष्टशब्दौ शूद्रविशेषणतया श्रुतौ तथापि विधीयमानस्नानप्राजापत्यानुसारेण विप्रे ऽपि तौ योजनीयौ ॥ २१ ॥</p>
<p><em>पूर्वं कांस्यस्य या शुद्धिर् उक्ता ताम् अनूद्य तत्र विशेषम् आह ।</em></p>
<blockquote>
<p><strong>भस्मना शुध्यते कांस्यं सुरया यन् न लिप्यते ॥ २२ ॥</strong><br>
<strong>सुरामात्रेण संस्पृष्टं शुध्यते ऽग्न्युपलेखनैः । इति ।</strong></p></blockquote>
<p>सुरास्पृष्टस्य कांस्यस्य न भस्मघर्षणमात्रेण शुद्धिः । किं तु उपलेखनतापनाभ्याम् । उपलेखनं नाम् शस्त्रेणोपरिभागस्य तक्षणम् । मूत्रपुरीषलेपेष्व् एषैव शुद्धिः । तद् उक्तं स्मृत्यन्तरे ।</p>
<blockquote>
<p><strong>[१७२]</strong> भस्मना शुध्यते कांस्यं सुरया यन् न लिप्यते ।<br>
सुरामूत्रपुरीषैस् तु शुध्यते ऽग्न्युपलेखनैः ॥<br>
आमिषेण तु यल् लिप्तं पुनर्दाहेन शुध्यति । इति ॥ २२ ॥</p></blockquote>
<p><em>गवाघ्रातादीनां दशकृत्वो भस्मघर्षणेन शुद्धिर् इत्य् आह ।</em></p>
<blockquote>
<p><strong>गवाघ्रातानि कांस्यानि श्वकाकोपहतानि च ॥ २३ ॥</strong><br>
<strong>शुध्यन्ति दशभिः क्षारैः शूद्रोच्छिष्टानि यानि च । इति ।</strong></p></blockquote>
<p>एतद् एव शातातपो ऽप्य् आह ।</p>
<blockquote>
<p>गवाघ्रातेषु कांस्येषु शूद्रोच्छिष्टेषु वा पुनः ।<br>
दशभिर् भस्मभिः शुद्धिः श्वकाकोपहतेषु च ॥ इति (शात्स्म् ३।६१)</p></blockquote>
<p>॥ २३ ॥</p>
<p><em>गण्डूषाद्युपहतस्य भूनिक्षेप इत्य् आह ।</em></p>
<blockquote>
<p>गण्डूषं पादशौचं च कृत्वा वै कांस्यभाजने ॥ २४ ॥<br>
षण्मासान् भुवि निःक्षिप्य उद्धृत्य पुनर् आहरेत् । इति ।</p></blockquote>
<p><strong>[१७३]</strong></p>
<p>अयं च भूनिःक्षेपः कांस्यकारघर्षणस्याप्य् उपलक्षणम् । अत एव अङ्गिराः ।</p>
<blockquote>
<p>गण्डूषं पादशौचं च कृत्वा वै कांस्यभाजने ।<br>
षण्मासं भुवि निःक्षिप्य पुनर् आकारम् आदिशेत् ॥ इति । (अङ्स्म् २।१९)</p></blockquote>
<p>यत् तु बौधायनेनोक्तम्- “तैजसानां पात्राणाम् उच्छिष्टोपहतानां त्रिःसप्तकृत्वः परिमार्जनम् । तथा मूत्रपुरीषलोहितरेतःप्रभृत्युपहतानां पुनःकरणम्” (ब्ध् १।६।१४।४–६) इति, तत्र पुनःकरणं चिरलेपविषयं द्रष्टव्यम् ॥ २४ ॥</p>
<p><em>आयसादीनां कटाहादीनां सीसपात्रस्याप्य् अत्यन्तोपहतस्य शुद्धिम् आह ।</em></p>
<blockquote>
<p><strong>आयसेष्व् आयसानां च सीसस्यानौ विशोधनम् ॥ २५ ॥</strong></p></blockquote>
<p>इति।</p>
<p>अयोमयेषु घर्षणसाधनेषु आयसानां घर्षणेन शोधनम् । सीसस्य त्व् अग्नौ प्रविलापनम् । अयःसंघर्षणम् अश्मसंघर्षणस्याप्य् उपलक्षणम् । अत एव मार्कण्डेयपुराणम् ।</p>
<blockquote>
<p>गात्राणां च मनुष्याणाम् अम्बुना शौचम् इष्यते ।<br>
तथायसानां तोयेन त्व् अश्मसंघर्षणेन च ॥ (मार्पु ३५।५–६)</p></blockquote>
<p><strong>[१७४]</strong> इति । तोयेनेत्य् अल्पोपहतविषयम् ॥ २५ ॥</p>
<p><em>गजदन्तादीनाम् शुद्धिम् आह ।</em></p>
<blockquote>
<p><strong>दन्तम् अस्थि तथा भृङ्गं रूप्यं सौवर्णभाजनम् ।</strong><br>
<strong>मणिपाषाणपात्राणीत्य् एतान् प्रक्षालयेज् जलैः ॥ २६ ॥</strong><br>
<strong>पाषाणे तु पुनर् घर्षः शुद्धिर् एव उदाहृता । इति ।</strong></p></blockquote>
<p>अस्थिशब्देन गजास्थ्यादिनिर्मितं करण्डकादि । शृङ्गशब्देन महिषशृङ्गादिनिर्मितं करण्डकादि । मनिपात्राणि प्रवालस्फटिकादीनि । पाषाणपात्रस्य तु प्रक्षालनं पाषाणान्तरघर्षणं चेत्य् उभयं वेदितव्यम् । जलैः प्रक्षालनं निर्लेपविषयम् । तद् आह मनुः ।</p>
<blockquote>
<p>निर्लेपं काञ्चनं भाण्डम् अद्भिर् एव विशुध्यति ।<br>
अब्जम् अश्ममयं चैव राजतं चानुपस्करम् ॥ (म्ध्५।११२)</p></blockquote>
<p><strong>[१७५]</strong> इति । अब्जं शङ्खशुक्त्यादि । अनुपस्कृतं निर्लेपम् । यत् तु मनुनैवोक्तम्,</p>
<blockquote>
<p>तैजसानां मणीनां च सर्वस्याश्ममयस्य च ।<br>
भस्मनाद्भिर् मृदा चैव शुद्धिर् उक्ता मनीषिभिः ॥ (म्ध् ५।१११)</p></blockquote>
<p>इति, तत् सलेपविषयम् । शुद्ध्यन्तराणि मुनिभिर् दर्शितानि । तत्र शातातपः ।</p>
<blockquote>
<p>सुवर्णं रजतं ताम्रं त्रपु कृष्णायसं तथा ।<br>
रीतिकासीसलोहानि शुध्यन्ते ऽश्मप्रघर्षणात् ॥ इति । (शास्म् ३।४८)</p></blockquote>
<p>यमः ।</p>
<blockquote>
<p>रजतस्य सुवर्णस्य ताम्रस्य त्रपुणस् तथा ।<br>
रीत्ययःकांस्यसीसानां भस्मना शौचम् इष्यते ॥ इति । (यम्स्म् ५।३९)</p></blockquote>
<p>उशनसापि- “सुवर्णरजतताम्रत्रपुसीसकांस्यानाम् अद्भिर् एव भस्मसंयुक्ताभिः । मणिमयानाम् अद्भिर् एव मृत्संयुक्ताभिः । तैजसानां चोच्छिष्टानां भस्मना त्रिः प्रक्षालनम् । कनकमणिरजतशङ्खशुक्त्युपलानां वज्रविदलनरज्जुचर्मणां चाद्भिः शौचम्” इति (उश्स्म् ५।१७–२०) । विष्णुः-</p>
<blockquote>
<p><strong>[१७६]</strong> विण्मूत्ररेतासवरक्तलिप्तम्<br>
आवर्तनोल्लेखनतापनैर् वा ।<br>
त्रिःसप्तकृत्वः परिमार्जनैर् वा<br>
भस्माम्बुना शुध्यति तैजसानाम् । इति । (विस्म् ११।६७)</p></blockquote>
<p>एतेषां सर्वेषां यथायोगं चिरक्षिप्रलेपालेपभेदेन व्यवस्था द्रष्टव्या ॥ २६ ॥</p>
<p><em>मृद्भाण्डस्य धान्यस्य चोच्छिष्टाभ्युपहतौ शुद्धिम् आह ।</em></p>
<blockquote>
<p><strong>मृण्मये दहनात् शुद्धिर् धान्यानां मार्जनाद् अपि ॥ २७ ॥</strong></p></blockquote>
<p>इति।</p>
<p>दहनं सलेपविषयम् । अत एव बौधायनः- “मृण्मयानां पात्राणाम् उच्छिष्टसमन्वारब्धानाम् अवचूर्णनम् । उच्छिष्टलेपोपहतानां पुनर् दहनम् । मूत्रपुरीषलोहितरेतःप्रभृत्युपहतानाम् उत्सर्गः” (ब्ध् १।६।१३।३१–३३) <strong>[१७७]</strong> इति । एतच् च श्वादिस्पर्शविषयम् । चण्डालादिस्पर्शे तु स्मृत्यन्तरोक्तं द्रष्टव्यम् ।</p>
<blockquote>
<p>चण्डालाद्यैस् तु संस्पृष्टं धान्यं वस्त्रम् अथापि वा ।<br>
क्षालनेन विशुध्येत परित्यागान् महीमयम् ॥ इति ।</p></blockquote>
<p>मार्जनं प्रोक्षणं प्रक्षालनं वा । तत्रोभयोर् व्यवस्थितविषयत्वं दर्शयति मनुः ।</p>
<blockquote>
<p>अद्भिस् तु प्रोक्षणं शौचं बहूनां धान्यवाससाम् ।<br>
प्रक्षालनेन त्व् अल्पानाम् अद्भिः शौचं विधीयते ॥ इति । (म्ध् ५।११८)</p></blockquote>
<p>विष्णुः- <strong>[१७८]</strong> “अल्पस्य धान्यस्य यन्मात्रम् उपहन्यते तन्मात्रम् उत्सृज्य शेषस्य कण्डनप्रक्षालने कुर्यात्” इति (विध् २३।२५) । बौधायनः- “चण्डालादिस्पर्शने ऽनेकपुरुषोद्धार्याणां प्रोक्षणम् । मूत्रादिसंपर्के तन्मात्रापहारः । असृक्पांस्वादिद्रव्यसंयोगे निस्तुषीकरणम्” इति (ब्ध् १।६।१३।१७–१९) । काश्यपः- “प्रोक्षणपर्यग्निकरणवगाहनैर् व्रीहियवगोधूमानाम् । विमर्शनप्रोक्षणैः फलीकृतानाम् । विघर्षणविदलनप्रोक्षणैः शमीधान्यानाम्” इति (काश्स्म् १२।३–४) । अस्यार्थः – अनेकपुरुषोद्धर्याणां व्रीहियवगोधूमानां यथाक्रमं प्रोक्षणपरग्निकरणावगहनैः शुद्धिः । अवगाहनं प्रक्षालनम् । व्रीह्यादितण्डुलानां फलीकृतानां विमर्शनेन । <strong>[१७९]</strong> विमर्शनं कराभ्यां घर्षणम् । कण्डनेन शुक्लीकरणं वा । शमीधान्यानां मुद्गादीनां अनेकपुरुषोद्धार्याणां विघर्षणेन । आदिपुराणे ।</p>
<blockquote>
<p>गृहदाहे समुत्पन्ने संस्थिते पशुमानुषे ।<br>
अभोज्यस् तद्गतो व्रीहिधातुद्रव्यस्य संग्रहः ॥<br>
मृण्मयेनावगुप्तानाम् अधोभुवि च तिष्ठताम् ।<br>
यवमाषतिलादीनां न दोषं मनुर् अब्रवीत् ॥<br>
ततः संक्रममाणे ऽग्नौ स्थाने च दह्यते ।<br>
न च प्राणिवधो यत्र केवलं गृहदीपनम् ।<br>
तत्र द्रव्याणि सर्वाणि गृह्णीयाद् अविचारयन् ॥ इति ॥ २७ ॥</p></blockquote>
<p><em>वेण्वादीनाम् एकैकस्यालोपहतौ संहतानां महोपहतौ चैकविधां शुद्धिम् आह ।</em></p>
<blockquote>
<p><strong>वेणुवल्कलचीराणां क्षौमकार्पासवाससाम् ।</strong><br>
<strong>और्णनेत्रपटानां च प्रोक्षणात् शुद्धिर् इष्यते ॥ २८ ॥</strong></p></blockquote>
<p>इति।</p>
<p>वेणुशब्देन तत्कार्याणि कटव्यजनादीनि गृह्यन्ते । <strong>[१८०]</strong> वल्कलचीराण्य् अरण्यवासिनां प्रसिद्धानि । क्षौमं दुकूलम् । कार्पासवासांसि प्रसिद्धानि । और्णः कम्बलः । नेत्रपटा अरण्यवासिनाम् एव प्रसिद्धा भूर्जत्वगादयः । अस्याश् चाल्पविषयशुद्धित्वं देवलो दर्शयति ।</p>
<blockquote>
<p>और्णकौशेयकुतपपट्टक्षौमदुकूलजाः ।<br>
अल्पशौचा भवन्त्य् एते शोषणप्रोक्षणादिभिः ॥<br>
तान्य् एवामेध्ययुक्तानि क्षालयेच् छोषकैः स्वकैः ।<br>
धान्यकल्कैस् तु फलजै रसैः क्षारानुगैर् अपि ॥ इति ।</p></blockquote>
<p>एकैकस्य लेपोपहतौ याज्ञवल्क्य आह ।</p>
<blockquote>
<p>सोषैर् उदकगोमूत्रैः शुध्यत्य् आविककौशिकम् ।<br>
सश्रीफलैर् अंशुपट्टं सारिष्टैः कुतपं तथा ॥<br>
सगौरसर्षपैः क्षौमं पुनः पाकाच् च मृण्मयम् ॥ इति । (य्ध् १।१८६–८७)</p></blockquote>
<p>आविकं कम्बलः । कौशेयं कृमिकोशोत्थम् । अंशुपट्टं नेत्रपटः । अरिष्टानि पुत्रजीवफलानि । कुतपः पार्वतीयच्छागरोमनिर्मितः कम्बलविशेषः । मनुर् अपि ।</p>
<blockquote>
<p>कौशेयाविकयोर् ऊषैः कुतपानाम् अरिष्टकैः ।<br>
श्रीफलैर् अंशुपट्टानां क्षौमाणां गौरसर्षपैः ॥</p></blockquote>
<p><strong>[१८१]</strong> 	क्षौमवत् शङ्खशृङ्गाणाम् अस्थिदन्तमयस्य च ।</p>
<blockquote>
<p>शुद्धिर् विजानता कार्या गोमूत्रेणोदकेन वा ॥ इति । (म्ध् ५।१२०–२१)</p></blockquote>
<p>अङ्गिरा अपि ।</p>
<blockquote>
<p>शौचं महार्घरोम्णां तु वाय्वग्न्यर्केन्दुरश्मिभिः ।<br>
रेतःस्पृष्टं शवस्पृष्टम् आविकं च प्रदुष्यति ॥ इति ।</p></blockquote>
<p>अत्र च रेतःस्पर्शो लेपरहितो विवक्षितः ॥ २८ ॥</p>
<p><em>मुञ्जादीनां वेणुवत् शुद्धिम् आह ।</em></p>
<blockquote>
<p><strong>मुञ्जोपस्करशूर्पाणां शणस्य फलचर्मणाम् ।</strong><br>
<strong>तृणकाष्ठस्य रज्जूणाम् उदकाभ्युक्षणं मतम् ॥ २९ ॥</strong></p></blockquote>
<p>इति।</p>
<p>मुञ्जो रशनादिप्रकृतिभूतस् तृणविशेषः । तेन संपादित उपस्करो विष्टरादिः । यद्य् अपि पूर्ववचने वेणुविकाराणां कटादीनां प्रोक्षणस्योक्तत्वात् तेनैव शूर्पशुद्धिर् अभिहिता तथापि तण्डुलफलीकरणादौ तल्लेपस्य लग्नत्वात् शुद्ध्यन्तराशङ्का भवति तन् मा भूद् इति पुनर् इह ग्रहणम् । शणो गोण्यादिहेतुर् वल्कलविशेषः । तेन तद्विकाराः सर्वे ऽपि विवक्षिताः । फलम् आम्रादि । चर्म कृष्णाजिनादि । तृणं च काष्ठं च तृणकाष्ठम् । रज्ज्वः प्रसिद्धाः । अत्र फलशब्देन शाकमूलादीन्य् उपलक्ष्यन्ते । अत एव याज्ञवल्क्यः ।</p>
<blockquote>
<p><strong>[१८२]</strong> शाकरज्जूमूलफलवासोविदलचर्मणाम् ।<br>
पात्राणां चमसानां च वारिणा शुद्धिर् इष्यते ॥ इति । (य्ध् १।१८२–८३)</p></blockquote>
<p>शाकं वासुकादि । रज्जुर् बल्वजादिनिर्मिता । मूलम् आर्द्रकादि । फलम् आम्रादि । वैदलं वैणवादि । चर्म अजादीनाम् । पात्राणि प्रोक्षणपात्रप्रभृतीनि । चमसा होतृचमसादयः । तत्र वारिशुद्धिः प्रोक्षणं प्रक्षालनं च । तद् उभयं यथायोगं द्रष्टव्यम् । अत एव मनुना धान्यं दृष्टान्तितम् ।</p>
<blockquote>
<p>चैलवच् चर्मणां शुद्धिर् वैदलानां तथैव च ।</p></blockquote>
<p>ऽ	शाकमूलफलानां च धान्यवत् शुद्धिर् इष्यते ॥ इति । (म्ध् ५।११९)</p>
<p>काश्यपो ऽपि- <strong>[१८३]</strong> “तृणकाष्ठरज्जुमुञ्जचर्मवेणुविदलफलपत्रमूलादीनाम् चैलवत् शौचम् । मृद्दारुचर्मणां चात्यन्तोपहतानां त्यागः” इति (काश्स्म् १२।८–९) । ब्रह्मपुराणे ऽपि ।</p>
<blockquote>
<p>शवविण्मूत्रशुक्रैस् तु दूषितं च मृदम्बुभिः ।<br>
शोध्यादौ शोदनीयं च गोमूत्रक्षारवारिभिः ॥<br>
रज्जुवल्कलपत्राणां चमसालाबुचर्मणाम् ।<br>
कृत्वा शौचं ततः शुद्दिः गोवालैर् घर्षणं पुनः ॥ इति ।</p></blockquote>
<p>व्यासो ऽपि ।</p>
<blockquote>
<p>वस्त्रं मृदम्भसा शुद्धं रज्जुर् वैदलम् एव च ।<br>
रज्ज्वादिकं चातिदुष्टं त्याज्यं तन्मात्रम् एव च ॥ इति । (व्यास्म् ४।१७)</p></blockquote>
<p>उशना अपि- “मूलफलपुष्पभूमितृणदारुपलालधान्यानाम् अभ्युक्षणम्” इति (औश्स्म् ३।४१) । यत् तु बौधायनेनोक्तम्- “कृष्णाजिनानां बिल्वतण्डुलैः” इति (ब्ध् १।६।१३।१३), पैठीनसिर् अपि- <strong>[१८४]</strong> “रौरवाद्यजिनानां बिल्वतण्डुलवत्” इति, तत् नूतनचर्मविषयम् ॥ २९ ॥</p>
<p><em>सतूलशय्यादीनां शुद्धिम् आह ।</em></p>
<blockquote>
<p><strong>तूलिकाद्युपधानानि रक्तवस्त्रादिकानि च ।</strong><br>
<strong>शोषयित्वातपेनैव प्रोक्षणात् शुद्धिताम् इयुः ॥ ३० ॥</strong></p></blockquote>
<p>इति।</p>
<p>तूलं शाल्मलिफलादिजन्यं तेन निर्मिता शय्या तूलिका । आदिशब्देनासनोपाश्रयादीनि गृह्यन्ते । उपधानम् उच्छीर्षकम् । तूलिकादीनि चोपधानं च तूलिकाद्युपधानानि । रक्तवस्त्रं माञ्जिष्ठम् । आदिशब्देन कौसुम्भहारिद्रादीनि । एतेषाम् अमेध्यादिलेपरहितोपहतौ आतपशोषणं प्रोक्षणं च । एतच् च करोन्मार्जनस्याप्य् उपलक्षणम् । अत एव देवलः ।</p>
<blockquote>
<p>तूलिकाद्युपधानानि पुष्परकाम्बराणि च ।<br>
शोषयित्वा तथा किंचित् करैर् उन्मार्जयेन् मुहुः ॥<br>
पश्चात् तु वारिणा प्रोक्ष्य शुचीन्य् एवम् उपाहरेत् ॥ इति ।</p></blockquote>
<p>निर्लेपकौसुम्भपुष्परक्तानि कुङ्कुमकुसुम्भादिरक्तानि । पुष्परक्तग्रहणं अन्यस्यापि हरिद्रादिरक्तस्य क्षालनासहस्य <strong>[१८५]</strong> प्राप्त्यर्थम् । न माञ्जिष्ठादेः, तस्य क्षालनसहत्वात् । सलेपोपहतौ स एवाह ।</p>
<blockquote>
<p>अल्पशौचे भवेत् शुद्धिः शोषणप्रोक्षणादिभिः ।<br>
तान्य् एवामेध्ययुक्तानि निर्णिज्यात् क्षारपर्ययैः ॥<br>
तान्य् अप्य् अतिबलिष्ठानि यथावत् परिशोधयेत् । इति ।</p></blockquote>
<p>निर्लेपकौसुम्भादौ षट्त्रिंशन्मते ऽभिहितम् ।</p>
<blockquote>
<p>कुसुम्भकुङ्कुमै रक्तं तथा लाक्षारसेन वा ।<br>
प्रोक्षणेनैव शुध्येत चण्डालस्पर्शने सदा ॥ इति ।</p></blockquote>
<p>शङ्खो ऽपि ।</p>
<blockquote>
<p>कुसुम्भकुङ्कुमानां च और्णकार्पासयोस् तथा ।<br>
प्रोक्षणात् कथिता शुद्धिर् इत्य् आह भवान् यमः ॥ इति ॥ ३० ॥</p></blockquote>
<p><em>द्रव्योपहतौ शुद्धिर् वर्णिता । इदानीं श्वादिभिर् इव मार्जारादिभिर् अप्य् उपहते शङ्काप्रसक्ताव् अपवदति ।</em></p>
<blockquote>
<p><strong>मार्जारमक्षिकाकीटपतङ्गकृमिदर्दुराः ।</strong><br>
<strong>मेध्यामेध्यं स्पृशन्तो ऽपि नोच्छिष्टं मनुर् अब्रवीत् ॥ ३१ ॥</strong></p></blockquote>
<p><strong>[१८६]</strong> इति । मेध्यं चामेध्यं च मेध्यामेध्यम् । यद्य् अपि मार्जारादय उभयं स्पृशन्तो वर्तन्ते तथापि मेध्यं तावता नोच्छिष्टम् इति योजनीयम् ॥ ३१ ॥</p>
<p><em>भूमिस्पृष्टोदकादाव् अशुद्धिम् अपवदति ।</em></p>
<blockquote>
<p><strong>महीं स्पृष्ट्वागतं तोयं याश् चाप्य् अन्योन्यविप्रुषः ।</strong><br>
<strong>भुक्तोच्छिष्टं तथा स्नेहं नोच्छिष्टं मनुर् अब्रवीत् ॥ ३२ ॥</strong></p></blockquote>
<p>इति।</p>
<p>पादप्रक्षालनाचमनादाव् अधः पतितं यद् उदकं भूमिं स्पृष्ट्वा पुनर् बिन्दुरूपेणागत्य स्पृशति, ये चान्योन्यमुखोद्गता बिन्दवः संभाषणे सरीरे पतन्ति, यश् च स्नेहो भोजनानन्तरं प्रक्षालनेनानिर्हार्यः, तत् सर्वं नासुद्ध्यापादकम् ॥ ३२ ॥</p>
<p><em>मुखान्तर्गतताम्बूलादीनाम् उच्छिष्टशङ्काम् अपवदति ।</em></p>
<blockquote>
<p><strong>ताम्बूलेक्षुफले चैव भुक्तस्नेहानुलेपने ।</strong><br>
<strong>मधुपर्के च सोमे च नोच्छिष्टं धर्मतो विदुः ॥ ३३ ॥</strong></p></blockquote>
<p>इति।</p>
<p>ताम्बूलं च इक्षुश् च फलं च ताम्बूलेक्षुफलम् । पूर्ववचनोक्तो ऽपि भुक्तस्नेहो ऽत्र दृष्टान्तत्वेन पुनर् उपात्तः । मधुपर्को यज्ञविवाहादौ दध्यादिभक्षणम् । सोमो यागे सोमपानम् । एतेषु नास्त्य् उच्छिष्टदोषः ॥ ३३ ॥</p>
<p><em>रथ्योदकादौ प्रयत्नेन कर्तव्यः शुद्धिविशेषो नास्तीत्य् आह ।</em></p>
<blockquote>
<p><strong>रथ्याकर्दमतोयानि नावः पन्थास् तृणानि च ।</strong><br>
<strong>मारुतार्केण शुध्यन्ति पक्वेष्टकचितानि च ॥ ३४ ॥</strong></p></blockquote>
<p><strong>[१८७]</strong> इति । पक्वेष्टकचितानि चैत्यवृक्षवेदिकादीनि । निर्दिष्टानाम् एतेषां चण्डालादिस्पर्शे ऽपि वाय्वातपाभ्यां शुद्धिः । तथा च याज्ञवल्क्यः ।</p>
<blockquote>
<p>रथ्याकर्दमतोयानि स्पृष्टान्य् अन्त्यश्ववायसैः ।<br>
मारुतार्केण शुध्यन्ति पक्वेष्टकचितानि च ॥<br>
पन्थानश् च विसुध्यन्ति सोमसूर्यांशुमारुतैः ॥ इति । (य्ध् १।१९४–९७)</p></blockquote>
<p>बौधायनो ऽपि ।</p>
<blockquote>
<p>आसनं शयनं यानं नावः पन्थास् तृणानि च ।<br>
मारुतार्केण शुध्यन्ति पक्वेष्टकचितानि च ॥ इति । (ब्ध् १।५।९।७)</p></blockquote>
<p>उपरिभागस्पर्शे शङ्ख आह ।</p>
<blockquote>
<p>रथ्याकर्दमतोयेन ष्ठीवनाद्येन वा त्व् अथ ।<br>
नाभेर् ऊर्ध्वं नरः स्पृष्टः सद्यः स्नानेन शुध्यति ॥ इति । (शङ्स्म् ११।३६)</p></blockquote>
<p>अधोभागस्पर्शे यम आह ।</p>
<blockquote>
<p><strong>[१८८]</strong> सकर्दमं तु वर्षासु प्रविश्य ग्रामसंकरम् ।<br>
जङ्घयोर् मृत्तिकास् तिस्रः पादयोर् मृत्तिका स्मृता ॥ इति । (यम्स्म् ४।१९)</p></blockquote>
<p>॥ ३४ ॥</p>
<p>उदकपानगतधारादीनाम् आसुद्धिम् अपवदति ।_</p>
<blockquote>
<p><strong>अदुष्टाः सन्तता धारा वातोद्धूताश् च रेणवः ।</strong><br>
<strong>स्त्रियो वृद्धाश् च बालाश् च न दुष्यन्ति कदाचन ॥ ३५ ॥</strong></p></blockquote>
<p>इति।</p>
<p>कमण्डल्वादिकात् निर्गत्य मुखपर्यन्तम् अविच्छिन्ना अपि उदकधारा नोच्छिष्टाः । नानाविधाशुचिप्रदेशाद् वायुनोत्थापिता अपि रेणवः स्पर्शार्हाः । पुरुषवत् प्रातःस्नानाद्यभावे ऽपि योषिदादयः स्पृश्याः शुद्धाश् च । रेणुशुचित्वं रासभादिभ्यो ऽन्यत्र द्रष्टव्यम् । तद् आह शातातपः ।</p>
<blockquote>
<p>रेणवः शुचयः सर्वे वायुना समुदीरिताः ।<br>
अन्यत्र रसभाजाविश्वकाकोलूकवायसाम् ॥ इति ।</p></blockquote>
<p>स्मृत्यन्तरे ऽपि ।</p>
<blockquote>
<p>श्वकाकोष्ट्रखरोलूकसूकरग्राम्यपक्षिनाम् ।<br>
अजाविरेणुसंस्पर्शाद् आयुर् लक्ष्मीश् च हीयते ॥</p></blockquote>
<p><strong>[१८९]</strong> इति । गवादीनां रेणवो न केवलं दोषहरिताः प्रत्य् उत प्रशस्ताः । तद् आह उशनाः ।</p>
<blockquote>
<p>गवाश्वरथयानानां प्रशस्ता रेणवः सदा । इति ।</p></blockquote>
<p>विषयविशेषेण शुद्धिम् आह याज्ञवल्क्यः ।</p>
<blockquote>
<p>रश्मिर् अग्निर् अजच्छाया गौर् अश्वो वसुधानिलः ।<br>
विप्रुषो मक्षिकाः स्पर्शे वत्सः प्रस्रवणे शुचिः ॥ इति । (य्ध् १।१९३)</p></blockquote>
<p>विप्रुषो नीहारबिन्दवः । एते चण्डालादिस्पृष्टा अपि स्पर्शे शुचयः । वत्स ऊधोगतक्षीराकर्षणे शुद्धः । वत्सन्यायो बालस्तन्यपाने ऽप्य् अवगन्तव्यः । तथा च वसिष्ठः ।</p>
<blockquote>
<p>श्वहताश् च मृगा मेध्याः पातितं च द्विजैः फलम् ।<br>
बालैर् अनुपरिक्रान्तं स्त्रीभिर् आचरितं च यत् ॥ इति । (वध् ३।४५)</p></blockquote>
<p>द्विजैः पक्षिभिः । उशनाः- “गौर् मेध्या पृष्ठे । पुरस्ताद् अजादयः । स्त्रियः सर्वतः । हृदयम् आसाम् अशुचि” इति (उश्स्म् ३।१७–२०) । बृहस्पतिर् अपि ।</p>
<blockquote>
<p><strong>[१९०]</strong> पादौ शुची ब्राह्मणानाम् अजाश्वस्य मुखं शुचि ।<br>
गवां पृष्ठानि मेध्यानि सर्वगात्राणि योषिताम् ॥ इति ।</p></blockquote>
<p>सुमन्तुः- “स्त्रीबालमशकमक्षिकामार्जारमूषिकाछायासनशयनयानाम्बुविप्रुषो नित्यं मेध्याः” इति । बृहस्पति-हारीतौ ।</p>
<blockquote>
<p>मार्जारश् चैव दर्वी च मारुतश् च सदा शुचिः । इति ।</p></blockquote>
<p>शङ्खः- “मार्जारश् चंक्रमे शुचिः” इति (शङ्स्म् १६।१४) । मनुः ।</p>
<blockquote>
<p>नित्यं शुद्धः कारुहस्तः पण्यं यच् च प्रसारितम् ।<br>
ब्रह्मचारिगतं भैक्षं नित्यं मेध्यम् इति स्थितिः ॥ इति । (म्ध् ५।१२९)</p></blockquote>
<p>यमः ।</p>
<blockquote>
<p>आसनं शयनं यानं स्त्रीमुखं कुतपं क्षुरम् ।<br>
न दूषयन्ति विद्वांसो यज्ञेषु चमसं तथा ॥<br>
<strong>[१९१]</strong> गौर् अजो विप्रुषश् छाया मक्षिकाः शलभाः शुकाः ।<br>
अश्वो हस्ती रणे छत्रं रश्मयश् चन्द्रसूर्ययोः ॥<br>
भूमिर् अग्निर् अजो वायुर् आपो दधि घृतं पयः ।<br>
सर्वाण्य् एतानि शुद्धानि स्पर्शे मेध्यानि नित्यशः ॥<br>
आपः शुद्धा भूमिगताः शुचिर् नारी पतिव्रता ।<br>
शुचिर् धर्मपरो राजा संतुष्टो ब्राह्मणः शुचिः ॥<br>
नित्यम् आस्यं शुचि स्त्रीणां शकुनिः फलपातने ।<br>
प्रस्रवे तु शुचिर् वत्सः श्वा मृगग्रहणे शुचिः ॥ इति । (यम्स्म् ४।३१–३५)</p></blockquote>
<p>पैठीनसिर् अपि- “स्त्रीणां मुखं रतिसंसर्गे” इति । वसिष्ठ-अत्रि-बौधायन-शातातपाः ।</p>
<blockquote>
<p>स्त्रियश् च रतिसंसर्गे श्वा मृगग्रहणे शुचिः । इति ।</p></blockquote>
<p>मनुः ।</p>
<blockquote>
<p><strong>[१९२]</strong> श्वभिर् हतस्य यन् मांसं शुचि तन् मनुर् अब्रवीत् ।<br>
क्रव्याद्भिश् च हतस्यान्यैश् चण्डालाद्यैश् च दस्युभिः ॥ इति । (म्ध् ५।१३१)</p></blockquote>
<p>देवलः ।</p>
<blockquote>
<p>तरवः पुष्पिता मेध्या ब्राह्मणाश् चैव सर्वदा ।<br>
भस्म क्षौद्रं सुवर्णं च सदर्भाः कुतपास् तिलाः ॥<br>
अपामार्गशिरीषार्कपद्मम् आमलकं मणिः ।<br>
माल्यानि सर्षपा दूर्वाः सदा भद्राः प्रियंगवः ॥<br>
अक्षताः सिकता लाजा हरिद्रा चन्दनं यवाः ।<br>
पलाशखदिराश्वत्थास् तुलसी धातकी वटः ॥<br>
एतान्य् आहुः पवित्राणि ब्रह्मज्ञा हव्यकव्ययोः ।<br>
पौष्टिकानि मलघ्नानि शोधनानि च देहिनाम् ॥<br>
अकश्मलैः समिद्धो ऽग्निर् दुर्मनुष्यैर् अदूषितः ।<br>
सर्वेषाम् अप्य् अशौचानां समर्थः शोधनाय सः ॥<br>
अग्नेर् वृषलभुक्तस्य ग्रहणं नास्त्य् अनापदि ।<br>
श्वपाको वृषलो भोक्तुं ब्राह्मनाग्निं च नार्हति ॥<br>
चण्डालाग्नेर् अमेध्याग्नेः सूतकाग्नेश् च कर्हिचित् ।<br>
<strong>[१९३]</strong> पतिताग्नेश् चिताग्नेश् च शिष्टैर् ग्रहणं स्मृतम् ॥<br>
अग्राम्या मृद् भवेत् शुद्धा श्लक्ष्ंआविण्मूत्रदूषिता । इति ।</p></blockquote>
<p>ब्रह्मपुराणे ऽपि ।</p>
<blockquote>
<p>ग्रामाद् दण्डशतं त्यक्त्वा नगरे च चतुर्गुणम् ।<br>
भूमिः सर्वत्र शुद्धा स्यात् यत्र लेपो न दृश्यते ॥ इति ।</p></blockquote>
<p>लेपे तु याज्ञवल्क्य आह ।</p>
<blockquote>
<p>भूशुद्धिर् मार्जनाद् दाहात् कालाद् गोक्रमणात् तथा ।<br>
सेकाद् उल्लेखनाल् लेपाद् गृहं मार्जनलेपनात् ॥ इति । (य्ध् १।१८८)</p></blockquote>
<p>यमो ऽपि ।</p>
<blockquote>
<p>खननात् पूरणात् दाहाद् अद्भिर् घर्षणलेपनात् ।<br>
गोभिर् आक्रमणात् कालाद् भूमिः शुध्यति सप्तधा ॥ इति ।</p></blockquote>
<p>देवलस् त्व् अमेध्यदुष्टमलिनत्वभेदैस् त्रिविधाम् अशुद्धिं तद्विशुद्धिं च विशदयति ।</p>
<blockquote>
<p>यत्र प्रसूयते नारी म्रियते दह्यते नरः ।<br>
चण्डालाध्युषितं यत्र तत्र विष्ठादिसङ्गतिः ॥<br>
एवं कश्मलभूयिष्टा भूर् अमेध्या प्रकीर्थिता ।<br>
<strong>[१९४]</strong> श्वसूकरखरोष्ट्राद्दिसंस्पृषा दुष्टतां व्रजेत् ॥<br>
अङ्गारतुषकेशास्थिभस्याद्यैर् मलिना भवेत् ।<br>
पञ्चधा च चतुर्धा च भूर् अमेध्या विशुध्यति ॥<br>
दुष्टापि या त्रिधा द्वेधा शुध्यते मलिनैकधा । इति ।</p></blockquote>
<p>तत्र पञ्चविधा शुद्धिर् मनुना दर्शिता ।</p>
<blockquote>
<p>संमार्जनेनाञ्जनेन सेकेनोल्लेखनेन च ।<br>
गवां च परिवासेन भूमिः शुध्यति पञ्चधा ॥ इति । (म्ध् ५।१२४)</p></blockquote>
<p>एतेष्व् एव पञ्चविधेषु यथायोगं चातुर्विध्यादिकं योजनीयम् । यद् वा दहनादयः पञ्चविधा देवलोक्ता द्रष्टव्याः ।</p>
<blockquote>
<p>दहनात् खननाच् चैव उपलेपनधानवात् ।<br>
पर्जन्यवर्षणात् भूमेः शौचं पञ्चविधं स्मृतम् ॥ इति ।</p></blockquote>
<p>गृहशुद्धिं संवर्त आह ।</p>
<blockquote>
<p>गृहशुद्धिं प्रवक्ष्यामि अन्तःस्थशवदूषणे ।<br>
संप्रोक्ष्य मृण्मयं भाण्डं सिद्धम् अन्नं तथैव च ॥<br>
गृहाद् अपास्य तत् सर्वं गोमयेनोपलेपयेत् ।<br>
<strong>[१९५]</strong> गोमयेनोपलिप्याथ धूमैर् आघ्रापयेद् बुधः ॥<br>
ब्राह्मणैर् मन्त्रपूतैश् च हिरण्यकुशवारिणा ।<br>
सर्वम् अभ्युक्षयेद् वेश्म ततः शुद्ध्यत्य् असंशयम् ॥ इति । (संस्म् १९८–२००)</p></blockquote>
<p>बौधायनः- “उद्बन्धशवोपघाते वेश्मनो भित्तितक्षणम्” इति (ब्ध् १।६।१३।३३) । देहविषये शुद्ध्यशुद्धी विभजति मनुः ।</p>
<blockquote>
<p>ऊर्ध्वं नाभेर् यानि खानि तानि मेध्यानि सर्वशः ।<br>
यान्य् अधस्ताए अमेध्यानि देहाच् चैव मलाश् च्युताः ॥<br>
विण्मूत्रोत्सर्गशुद्ध्यर्थं मृद्वार्य् आदेयम् अर्थवत् ।<br>
दैहिकानां मलानां च शुद्धिषु द्वादशस्व् अपि ॥ इति । (म्ध् ५।१३२–३४)</p></blockquote>
<p>अर्थवत् शास्त्रोक्तवत् । अत्र च कर्णविट्प्रभृतिषूत्तरेषु षट्सु मृद्ग्रहणं वैकल्पिकम्,</p>
<blockquote>
<p>आददीत मृदो ऽपश् च षट्सु पूर्वेषु शुद्धये ।<br>
उत्तरेषु तु षट्स्व् अद्भिः केवलाभिस् तु शुध्यति ॥</p></blockquote>
<p>इति स्मृत्यन्तरे वचनात् । मृदम्भसोर् इयत्ताम् आह मनुः ।</p>
<blockquote>
<p><strong>[१९६]</strong> यावन् नापैत्य् अमेध्याक्तो गन्धो लेपश् च तत्कृतः ।<br>
तावन् मृद् वारि चादेयं सर्वासु द्रव्यशुद्धिषु ॥ इति । (म्ध् ५।१२६)</p></blockquote>
<p>विद्यमानाप्य् उपहतिर् यत्र न दृष्टा तत्र तद्दर्शनात् पूर्वं शुद्धम् एव तद् वस्तु । तद् आह स एव ।</p>
<blockquote>
<p>त्रीणि देवाः पवित्राणि ब्राह्मणानाम् अकल्पयन् ।<br>
अदृष्टम् अद्भिर् निर्णिक्तं यच् च वाचा प्रशस्यते ॥ इति । (म्ध् ५।१२७)</p></blockquote>
<p>याज्ञवल्क्यो ऽपि ।</p>
<blockquote>
<p>वाक्शस्तम् अम्बुनिर्णिक्तम् अज्ञातं च सदा शुचिः । इति । (य्ध् १।१९१)</p></blockquote>
<p>॥ ३५ ॥</p>
<p><em>येयं पूर्वोक्ता शुद्धिः सा सर्वाप्य् अनापद्विषयेत्य् अभिप्रेत्याह ।</em></p>
<blockquote>
<p><strong>देशभङ्गे प्रवासे वा व्याधिषु व्यसनेष्व् अपि ।</strong><br>
<strong>रक्षेद् एव स्वदेहादि पश्चाद् धर्मं समाचरेत् ॥ ३६ ॥</strong></p></blockquote>
<p>इति।</p>
<p>देशभङ्गः परसैयापादितः । प्रवासस् तीर्थयात्रादौ परगृहाद्यवस्थानम् । व्याधयो ज्वरादयः । व्यसनानि स्वामिकोपादिजनितानि । एतेषु प्राप्तेषु श्रद्धाजाड्येन शुद्ध्यशुद्धी न <strong>[१९७]</strong> विचारयितव्ये । किं तर्हि शुचिभिर् अशुचिभिर् वा द्रव्यैर् आत्मपुत्रकलत्रादीनां यथा रक्षा भवति तथा कृत्वा शास्तायाम् आपदि पश्चात् द्रव्यशुद्ध्यादिरूपं शास्त्रोक्तं धर्मम् आचरेत् ।</p>
<p>॥ ३६ ॥</p>
<p><em>“<strong>रक्षेद् एव स्वदेहादि</strong>” इत्य् अमुम् अर्थं प्रपञ्चयति ।</em></p>
<blockquote>
<p><strong>येन केन च धर्मेण मृदुना दारुणेन वा ।</strong><br>
<strong>उद्धरेद् दीनम् आत्मानं समर्थो धर्मम् आचरेत् ॥ ३७ ॥</strong></p></blockquote>
<p>इति।</p>
<p>शुद्धद्रव्यादिसंपादितो धर्मो मृदुः । तद्विपरीतो धर्मो दारुणः । स्तन्यपानमांसभक्ष्णादिः । तयोर् मध्ये येन केनापि व्याध्यादिभिर् दीनम् आत्मानम् आ पद्भ्य उद्धृत्य समर्थो व्याध्यादिरहितो यथाशास्त्रं धर्मम् आचरेत् ॥ ३७ ॥</p>
<p><em>तत्राचरणीयो धर्मो द्विविधः । आचारकाण्डोक्तविहितानुष्ठानप्रतिषिद्धवर्जनरूप एकः प्रायश्चित्तकाण्डोक्तविधिनिषेधातिक्रमसमाधानरूपो ऽपरः । तद् उभयं विविच्योभयत्रापि शान्तापद् एवाधिकारीत्य् आह</em> ।</p>
<blockquote>
<p><strong>आपत्काले तु निस्तीर्णे शौचाचारं तु चिन्तयेत् ।</strong><br>
<strong>शुद्धिं समुद्धरेत् पश्चात् स्वस्थो धर्मं समाचरेत् ॥ ३८ ॥</strong></p></blockquote>
<p>इति । शौचाचारम् इत्य् अनेन प्रथमकाण्डोक्तो धर्मः परामृष्टः । <strong>[१९८]</strong> शुद्धिम् इत्य् अनेन प्रायश्चित्तकाण्डोक्तो धर्मो निर्दिष्टः । शुद्धो यथा भवति तथा पापात् समुद्धरेद् इत्य् अर्थः । स्वस्थ इत्य् उपसंहारः । उक्तं द्विविधम् अपि धर्मं स्वस्थ एव समाचरेत् । न त्व् आपन्नः । एतद् एवाभिप्रेत्य याज्ञवल्क्य आह ।</p>
<blockquote>
<p>क्षात्रेण कर्मणा जीवेद् विशां वाप्य् आपदि द्विजः ।<br>
निस्तीर्य ताम् अथात्मानं पावयित्वा न्यसेत् पथि ॥ इति । (य्ध् ३।३५)</p></blockquote>
<p>॥ ३८ ॥</p>
<blockquote>
<p>आख्याय सप्तमे ऽस्मिन्न् अध्याये द्रव्यशुद्धिर् अवशिष्टा ।<br>
सैषा माधवविभुना व्याख्यायि पराशरस्मृतौ विदुषा ॥</p></blockquote>
<p><strong>इति श्रीमहाराजाधिराजवैदिकमार्गप्रवर्तकपरमेश्वर-</strong></p>
<p>**श्रीवीरबुक्कभूपालसाम्राज्यधुरन्धरस्य माधवामात्यस्य **</p>
<p><strong>कृतौ पराशरस्मृतिव्याख्यायां माधवीयायां सप्तमो ऽध्यायः ॥ ७ ॥</strong></p>

  </div>
</article>


        

        



    <aside class="card border noPrint" id="section-tree-item-dharmaH_smRtiH_parAsharaH_mAdhavIyam_02_prAyashchittakANDam_07_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/smRtiH/parAsharaH/mAdhavIyam/02_prAyashchittakANDam/07/">०७ </a>
            <a data-toggle="collapse" href="#section-tree-item-body-dharmaH_smRtiH_parAsharaH_mAdhavIyam_02_prAyashchittakANDam_07_md" role="button" aria-expanded="false" aria-controls="section-tree-item-body-dharmaH_smRtiH_parAsharaH_mAdhavIyam_02_prAyashchittakANDam_07_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_smRtiH_parAsharaH_mAdhavIyam_02_prAyashchittakANDam_07_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०७</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
