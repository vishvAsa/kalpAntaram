<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;व्यवहारपदानि on कल्पान्तरे विश्वासटिप्पन्यः</title>
    <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/</link>
    <description>Recent content in &#43;व्यवहारपदानि on कल्पान्तरे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/kalpAntaram/dharmaH/smRtiH/nAradaH/vyavahArapadAni/index.xml" rel="self" type="application/rss+xml" />
    <item>
      <title>०१ ऋणादानम्</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/01_RNAdAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/01_RNAdAnam/</guid>
      <description>&lt;p&gt;ऋणं देयम् अदेयं च येन यत्र यथा च यत् ।&lt;br&gt;&#xA;दानग्रहणधर्माच् च ऋणादानम् इति स्मृतम् ॥ १।०१ ॥&lt;br&gt;&#xA;पितर्य् उपरते पुत्रा ऋणं दद्युर् यथांशतः ।&lt;br&gt;&#xA;विभक्ता ह्य् अविभक्ता वा यस् ताम् उद्वहते धुरम् ॥ १।०२ ॥&lt;br&gt;&#xA;पितृव्येणाविभक्तेन भ्रात्रा वा यद् ऋणं कृतम् ।&lt;br&gt;&#xA;मात्रा वा यत् कुटुम्बार्थे दद्युस् तद् रिक्थिनो ऽखिलम् ॥ १।०३ ॥&lt;br&gt;&#xA;क्रमाद् अव्याहतं प्राप्तं पुत्रैर् यन् नर्णम् उद्धृतम् ।&lt;br&gt;&#xA;दद्युः पैतामहं पौत्रास् तच् चतुर्थान् निवर्तते ॥ १।०४ ॥&lt;br&gt;&#xA;इच्छन्ति पितरः पुत्रान् स्वार्थहेतोर् यतस् ततः ।&lt;br&gt;&#xA;उत्तमर्णाधमर्णेभ्यो माम् अयं मोचयिष्यति ॥ १।०५ ॥&lt;br&gt;&#xA;अतः पुत्रेण जातेन स्वार्थम् उत्सृज्य यत्नतः ।&lt;br&gt;&#xA;पिता मोक्षितव्य ऋणाद् यथा न नरकं पतेत् ॥ १।०६ ॥&lt;br&gt;&#xA;तपस्वी चाग्निहोत्री च ऋणवान् म्रियते यदि ।&lt;br&gt;&#xA;तपश् चैवाग्निहोत्रं च सर्वं तद् धनिनां धनम् ॥ १।०७ ॥&lt;br&gt;&#xA;न पुत्रर्णं पिता दद्याद् दद्यात् पुत्रस् तु पैतृकम् ।&lt;br&gt;&#xA;कामक्रोधसुराद्यूत- प्रातिभाव्यकृतं विना ॥ १।०८ ॥&lt;br&gt;&#xA;पितुर् एव नियोगाद् यत् कुटुम्बभरणाय च ।&lt;br&gt;&#xA;कृतं वा यद् ऋणं कृच्छ्रे दद्यात् पुत्रस्य तत् पिता ॥ १।०९ ॥&lt;br&gt;&#xA;शिष्यान्तेवासिदासस्त्री- वैयावृत्त्यकरैश् च यत् ।&lt;br&gt;&#xA;कुटुम्बहेतोर् उत्क्षिप्तं वोढव्यं तत् कुटुम्बिना ॥ १।१० ॥&lt;br&gt;&#xA;नार्वाग् विंशतिमाद् वर्षात् पितरि प्रोषिते सुतः ।&lt;br&gt;&#xA;ऋणं दद्यात् पितृव्ये वा ज्येष्ठे भ्रातर्य् अथापि वा ॥ १।११ ॥&lt;br&gt;&#xA;दाप्यः परर्णम् एको ऽपि जीवत्स्व् अधिकृतैः कृतम् ।&lt;br&gt;&#xA;प्रेतेषु तु न तत्पुत्रः परर्णं दातुम् अर्हति ॥ १।१२ ॥&lt;br&gt;&#xA;न स्त्री पतिकृतं दद्याद् ऋणं पुत्रकृतं तथा ।&lt;br&gt;&#xA;अभ्युपेताद् ऋते यद्वा सह पत्या कृतं भवेत् ॥ १।१३ ॥&lt;br&gt;&#xA;दद्याद् अपुत्रा विधवा नियुक्ता या मुमूर्षुणा ।&lt;br&gt;&#xA;यो वा तद्रिक्थम् आदद्याद् यतो रिक्थम् ऋणं ततः ॥ १।१४ ॥&lt;br&gt;&#xA;न च भार्याकृतम् ऋणं कथञ्चित् पत्युर् आभवेत् ।&lt;br&gt;&#xA;आपत्कृताद् ऋते पुंसां कुटुम्बार्थो हि विस्तरः ॥ १।१५ ॥&lt;br&gt;&#xA;अन्यत्र रजकव्याध- गोपशौण्डिकयोषिताम् ।&lt;br&gt;&#xA;तेषां तत्प्रत्यया वृत्तिः कुटुम्बं च तदाश्रयम् ॥ १।१६ ॥&lt;br&gt;&#xA;पुत्रिणी तु समुत्सृज्य पुत्रं स्त्री यान्यम् आश्रयेत् ।&lt;br&gt;&#xA;ऋक्थं तस्या हरेत् सर्वं निःस्वायाः पुत्र एव तु ॥ १।१७ ॥&lt;br&gt;&#xA;या तु सप्रधनैव स्त्री सापत्या चान्यम् आश्रयेत् ।&lt;br&gt;&#xA;सो ऽस्या दद्याद् ऋणं भर्तुर् उत्सृजेद् वा तथैव ताम् ॥ १।१८ ॥&lt;br&gt;&#xA;अधनस्य ह्य् अपुत्रस्य मृतस्योपैति यः स्त्रियम् ।&lt;br&gt;&#xA;ऋणं वोढुः स भजते तद् एवास्य धनं स्मृतम् ॥ १।१९ ॥&lt;br&gt;&#xA;धनस्त्रीहारिपुत्राणाम् ऋणभाग् यो धनं हरेत् ।&lt;br&gt;&#xA;पुत्रो ऽसतोः स्त्रीधनिनोः स्त्रीहारी धनिपुत्रयोः ॥ १।२० ॥&lt;br&gt;&#xA;उत्तमा स्वैरिणी या स्याद् उत्तमा च पुनर्भुवाम् ।&lt;br&gt;&#xA;ऋणं तयोः पतिकृतं दद्याद् यस् ताम् उपाश्नुते ॥ १।२१ ॥&lt;br&gt;&#xA;स्त्रीकृतान्य् अप्रमाणानि कार्याण्य् आहुर् अनापदि ।&lt;br&gt;&#xA;विशेषतो गृहक्षेत्र- दानाधमनविक्रयाः ॥ १।२२ ॥&lt;br&gt;&#xA;एतान्य् अपि प्रमाणानि भर्ता यद्य् अनुमन्यते ।&lt;br&gt;&#xA;पुत्रः पत्युर् अभावे वा राजा वा पतिपुत्रयोः ॥ १।२३ ॥&lt;br&gt;&#xA;भर्त्रा प्रीतेन यद् दत्तं स्त्रियै तस्मिन् मृते ऽपि तत् ।&lt;br&gt;&#xA;सा यथाकामम् अश्नीयाद् दद्याद् वा स्थावराद् ऋते ॥ १।२४ ॥&lt;br&gt;&#xA;तथा दासकृतं कार्यम् अकृतं परिचक्षते ।&lt;br&gt;&#xA;अन्यत्र स्वामिसन्देशान् न दासः प्रभुर् आत्मनः ॥ १।२५ ॥&lt;br&gt;&#xA;पुत्रेण च कृतं कार्यं यत् स्यात् पितुर् अनिच्छतः ।&lt;br&gt;&#xA;तद् अप्य् अकृतम् एवाहुर् दासः पुत्रश् च तौ समौ ॥ १।२६ ॥&lt;br&gt;&#xA;अप्राप्तव्यवहारश् चेत् स्वतन्त्रो ऽपि हि न र्णभाक् ।&lt;br&gt;&#xA;स्वातन्त्र्यं तु स्मृतं ज्येष्ठे ज्यैष्ठ्यं गुणवयःकृतम् ॥ १।२७ ॥&lt;br&gt;&#xA;त्रयः स्वतन्त्रा लोके ऽस्मिन् राजाचार्यस् तथैव च ।&lt;br&gt;&#xA;प्रति प्रति च वर्णानां सर्वेषां स्वगृहे गृही ॥ १।२८ ॥&lt;br&gt;&#xA;अस्वतन्त्राः प्रजाः सर्वाः स्वतन्त्रः पृथिवीपतिः ।&lt;br&gt;&#xA;अस्वतन्त्रः स्मृतः शिष्य आचार्ये तु स्वतन्त्रता ॥ १।२९ ॥&lt;br&gt;&#xA;अस्वतन्त्राः स्त्रियः पुत्रा दासाश् च सपरिग्रहाः ।&lt;br&gt;&#xA;स्वतन्त्रस् तत्र तु गृही यस्य यत् स्यात् क्रमागतम् ॥ १।३० ॥&lt;br&gt;&#xA;गर्भस्थैः सदृशो ज्ञेय आ वर्षाद् अष्टमाच् छिषुः ।&lt;br&gt;&#xA;बाल आ षोडशाज् ज्ञेयः पोगण्डश् चापि शब्द्यते ॥ १।३१ ॥&lt;br&gt;&#xA;परतो व्यवहारज्ञः स्वतन्त्रः पितरौ विना ।&lt;br&gt;&#xA;जीवतोर् अस्वतन्त्रः स्याज् जरयापि समन्वितः ॥ १।३२ ॥&lt;br&gt;&#xA;तयोर् अपि पिता श्रेयान् बीजप्राधान्यदर्शनात् ।&lt;br&gt;&#xA;अभावे बीजिनो माता तदभावे तु पूर्वजः ॥ १।३३ ॥&lt;br&gt;&#xA;स्वतन्त्राः सर्व एवैते परतन्त्रेषु सर्वदा ।&lt;br&gt;&#xA;अनुशिष्टौ विसर्गे च विक्रये चेश्वरा मताः ॥ १।३४ ॥&lt;br&gt;&#xA;यद् बालः कुरुते कार्यम् अस्वतन्त्रस् तथैव च ।&lt;br&gt;&#xA;अकृतं तद् इति प्राहुः शास्त्रे शास्त्रविदो जनाः ॥ १।३५ ॥&lt;br&gt;&#xA;स्वतन्त्रो ऽपि हि यत् कार्यं कुर्याद् अप्रकृतिं गतः ।&lt;br&gt;&#xA;तद् अप्य् अकृतम् एवाहुर् अस्वतन्त्रः स हेतुतः ॥ १।३६ ॥&lt;br&gt;&#xA;कामक्रोधाभियुक्तार्त- भयव्यसनपीडिताः ।&lt;br&gt;&#xA;रागद्वेषपरीताश् च ज्ञेयास् त्व् अप्रकृतिं गताः ॥ १।३७ ॥&lt;br&gt;&#xA;कुले ज्येष्ठस् तथा श्रेष्ठः प्रकृतिस्थश् च यो भवेत् ।&lt;br&gt;&#xA;तत्कृतं स्यात् कृतं कार्यं नास्वतन्त्रकृतं कृतम् ॥ १।३८ ॥&lt;br&gt;&#xA;धनमूलाः क्रियाः सर्वा यत्नस् तत्साधने मतः ।&lt;br&gt;&#xA;रक्षणं वर्धनं भोग इति तस्य विधिः क्रमात् ॥ १।३९ ॥&lt;br&gt;&#xA;तत् पुनस् त्रिविधं ज्ञेयं शुक्लं शबलम् एव च ।&lt;br&gt;&#xA;कृष्णं च तस्य विज्ञेयः प्रभेदः सप्तधा पृथक् ॥ १।४० ॥&lt;br&gt;&#xA;श्रुतशौर्यतपःकन्या- शिष्ययाज्यान्वयागतम् ।&lt;br&gt;&#xA;धनं सप्तविधं शुक्लम् उदयो ऽप्य् अस्य तद्विधः ॥ १।४१ ॥&lt;br&gt;&#xA;कुसीदकृषिवाणिज्य- शुल्कशिल्पानुवृत्तिभिः ।&lt;br&gt;&#xA;कृतोपकाराद् आप्तं च शबलं समुदाहृतम् ॥ १।४२ ॥&lt;br&gt;&#xA;पार्श्विकद्यूतदौत्यार्ति- प्रतिरूपकसाहसैः ।&lt;br&gt;&#xA;व्याजेनोपार्जितं यच् च तत् कृष्णं समुदाहृतम् ॥ १।४३ ॥&lt;br&gt;&#xA;तेन क्रयो विक्रयश् च दानं ग्रहणम् एव च ।&lt;br&gt;&#xA;विविधाश् च प्रवर्तन्ते क्रियाः सम्भोग एव च ॥ १।४४ ॥&lt;br&gt;&#xA;यथाविधेन द्रव्येण यत् किञ्चित् कुरुते नरः ।&lt;br&gt;&#xA;तथाविधम् अवाप्नोति स फलं प्रेत्य चेह च ॥ १।४५ ॥&lt;br&gt;&#xA;तत् पुनर् द्वादशविधं प्रतिवर्णाश्रयात् स्मृतम् ।&lt;br&gt;&#xA;साधारणं स्यात् त्रिविधं शेषं नवविधं स्मृतम् ॥ १।४६ ॥&lt;br&gt;&#xA;क्रमागतं प्रीतिदायः प्राप्तं च सह भार्यया ।&lt;br&gt;&#xA;अविशेषेण वर्णानां सर्वेषां त्रिविधं धनम् ॥ १।४७ ॥&lt;br&gt;&#xA;वैशेषिकं धनं ज्ञेयं ब्राह्मणस्य त्रिलक्षणम् ।&lt;br&gt;&#xA;प्रतिग्रहेण यल्लब्धं याज्यतः शिष्यतस् तथा ॥ १।४८ ॥&lt;br&gt;&#xA;त्रिविधं क्षत्रियस्यापि प्राहुर् वैशेषिकं धनम् ।&lt;br&gt;&#xA;युद्धोपलब्धं कारश् च दण्डश् च व्यवहारतः ॥ १।४९ ॥&lt;br&gt;&#xA;वैशेषिकं धनं ज्ञेयं वैश्यस्यापि त्रिलक्षणम् ।&lt;br&gt;&#xA;कृषिगोरक्षवाणिज्यैः शूद्रस्यैभ्यस् त्व् अनुग्रहात् ॥ १।५० ॥&lt;br&gt;&#xA;सर्वेषाम् एव वर्णानाम् एष धर्म्यो धनागमः ।&lt;br&gt;&#xA;विपर्ययाद् अधर्म्यः स्यान् न चेद् आपद् गरीयसी ॥ १।५१ ॥&lt;br&gt;&#xA;आपत्स्व् अनन्तरा वृत्तिर् ब्राह्मणस्य विधीयते ।&lt;br&gt;&#xA;वैश्यवृत्तिस् ततश् चोक्ता न जघन्या कथञ्चन ॥ १।५२ ॥&lt;br&gt;&#xA;न कथञ्चन कुर्वीत ब्राह्मणः कर्म वार्षलम् ।&lt;br&gt;&#xA;वृषलः कर्म न ब्राह्मं पतनीये हि ते तयोः ॥ १।५३ ॥&lt;br&gt;&#xA;उत्कृष्टं चापकृष्टं च तयोः कर्म न विद्यते ।&lt;br&gt;&#xA;मध्यमे कर्मणी हित्वा सर्वसाधारणे हि ते ॥ १।५४ ॥&lt;br&gt;&#xA;आपदं ब्राह्मणस् तीर्त्वा क्षत्रवृत्त्या हृतैर् धनैः ।&lt;br&gt;&#xA;उत्सृजेत् क्षत्रवृत्तिं तां कृत्वा पावनम् आत्मनः ॥ १।५५ ॥&lt;br&gt;&#xA;तस्याम् एव तु यो वृत्तौ ब्राह्मणो रमते रसात् ।&lt;br&gt;&#xA;काण्डपृष्ठश् च्युतो मार्गात् सो ऽपाङ्क्तेयः प्रकीर्तितः ॥ १।५६ ॥&lt;br&gt;&#xA;वैश्यवृत्ताव् अविक्रेयं ब्राह्मणस्य पयो दधि ।&lt;br&gt;&#xA;घृतं मधु मधूच्छिष्टं लाक्षाक्षाररसासवाः ॥ १।५७ ॥&lt;br&gt;&#xA;मांसौदनतिलक्षौम- सोमपुष्पफलपलाः ।&lt;br&gt;&#xA;मनुष्यविषशस्त्राम्बु- लवणापूपवीरुधः ॥ १।५८ ॥&lt;br&gt;&#xA;नीलीकौषेयचर्मास्थि- कुतपैकशफा मृदः ।&lt;br&gt;&#xA;उदश्वित्केशपिण्याक- शाकाद्यौषधयस् तथा ॥ १।५९ ॥&lt;br&gt;&#xA;ब्राह्मणस्य तु विक्रेयं शुष्कं दारु तृणानि च ।&lt;br&gt;&#xA;गन्धद्रव्यैरकावेत्र- तूलमूलतुशाद् ऋते ॥ १।६० ॥&lt;br&gt;&#xA;स्वयं शीर्णं च विदलं फलानां बदरेङ्गुदे ।&lt;br&gt;&#xA;रज्जुः कार्पासिकं सूत्रं तच् चेद् अविकृतं भवेत् ॥ १।६१ ॥&lt;br&gt;&#xA;अशक्तौ भेषजस्यार्थे यज्ञहेतोस् तथैव च ।&lt;br&gt;&#xA;यद्य् अवश्यं तु विक्रेयास् तिला धान्येन तत्सामाः ॥ १।६२ ॥&lt;br&gt;&#xA;अविक्रेयाणि विक्रीणन् ब्राह्मणः प्रच्युतः पथः ।&lt;br&gt;&#xA;मार्गे पुनर् अवस्थाप्य राज्ञा दण्डेन भूयसा ॥ १।६३ ॥&lt;br&gt;&#xA;प्रमाणानि प्रमाणस्थैः परिपाल्यानि यत्नतः ।&lt;br&gt;&#xA;सीदन्ति हि प्रमाणानि प्रमाणैर् अव्यवस्थितैः ॥ १।६४ ॥&lt;br&gt;&#xA;लिखितं साक्षिणो भुक्तिः प्रमाणं त्रिविधं स्मृतं ।&lt;br&gt;&#xA;धनस्वीकरणे येन धनी धनम् उपाश्नुते ॥ १।६५ ॥&lt;br&gt;&#xA;लिखितं बलवन् नित्यं जीवन्तस् त्व् एव साक्षिणः ।&lt;br&gt;&#xA;कालातिहरणाद् भुक्तिर् इति शास्त्रेषु निश्चयः ॥ १।६६ ॥&lt;br&gt;&#xA;त्रिविधस्यास्य दृष्टस्य प्रमाणस्य यथाक्रमम् ।&lt;br&gt;&#xA;पूर्वं पूर्वं गुरु ज्ञेयं भुक्तिर् एभ्यो गरीयसी ॥ १।६७ ॥&lt;br&gt;&#xA;विद्यमाने ऽपि लिखिते जीवत्स्व् अपि हि साक्षिषु ।&lt;br&gt;&#xA;विशेषतः स्थावराणां यन् न भुक्तं न तत् स्थिरम् ॥ १।६८ ॥&lt;br&gt;&#xA;भुज्यमानान् परैर् अर्थान् यः स्वान् मौर्ख्याद् उपेक्षते ।&lt;br&gt;&#xA;समक्षं जीवतो ऽप्य् अस्य तान् भुक्तिः कुरुते वशे ॥ १।६९ ॥&lt;br&gt;&#xA;यत्किञ्चिद् दश वर्षाणि सन्निधौ प्रेक्षते धनी ।&lt;br&gt;&#xA;भुज्यमानं परैस् तूष्णीं न स तल् लब्धुम् अर्हति ॥ १।७० ॥&lt;br&gt;&#xA;उपेक्षां कुर्वतस् तस्य तूष्णीं भूतस्य तिष्ठतः ।&lt;br&gt;&#xA;काले ऽतिपन्ने पूर्वोक्ते व्यवहारो न सिध्यति ॥ १।७१ ॥&lt;br&gt;&#xA;अजडश् चेद् अपोगण्डो विषये चास्य भुज्यते ।&lt;br&gt;&#xA;भुक्तं तद् व्यवहारेण भोक्ता तद् धनम् अर्हति ॥ १।७२ ॥&lt;br&gt;&#xA;आधिः सीमा बालधनं निक्षेपोपनिधी स्त्रियः ।&lt;br&gt;&#xA;राजस्वं श्रोत्रियस्वं च नोपभोगेन जीर्यते ॥ १।७३ ॥&lt;br&gt;&#xA;प्रत्यक्षपरिभोगाच् च स्वामिनो द्विदशाः समाः ।&lt;br&gt;&#xA;आध्यादीन्य् अपि जीर्यन्ते स्त्रीनरेन्द्रधनाद् ऋते ॥ १।७४ ॥&lt;br&gt;&#xA;स्त्रीधनं च नरेन्द्राणां न कदाचन जीर्यते ।&lt;br&gt;&#xA;अनागमं भुज्यमानं वत्सराणां शतैर् अपि ॥ १।७५ ॥&lt;br&gt;&#xA;निर्भोगो यत्र दृश्येत न दृश्येतागमः क्वचित् ।&lt;br&gt;&#xA;आगमः कारणं तत्र न भोगस् तत्र कारणम् ॥ १।७६ ॥&lt;br&gt;&#xA;अनागमं भुज्यते यन् न तद् भोगो ऽतिवर्तते ।&lt;br&gt;&#xA;प्रेते तु भोक्तरि धनं याति तद्वंश्यभोग्यताम् ॥ १।७७ ॥&lt;br&gt;&#xA;आहर्तैवाभियुक्तः सन्न् अर्थानाम् उद्धरेत् पदम् ।&lt;br&gt;&#xA;भुक्तिर् एव विशुद्धिः स्यात् प्राप्तानां पितृतः क्रमात् ॥ १।७८ ॥&lt;br&gt;&#xA;अन्वाहितं हृतं न्यस्तं बलावष्टब्धं याचितम् ।&lt;br&gt;&#xA;अप्रत्यक्षं च यद् भुक्तं षड् एतान्य् आगमं विना ॥ १।७९ ॥&lt;br&gt;&#xA;तथारूढविवादस्य प्रेतस्य व्यवहारिणः ।&lt;br&gt;&#xA;पुत्रेण सो ऽर्थः संशोध्यो न तं भोगो ऽतिवर्तते ॥ १।८० ॥&lt;br&gt;&#xA;यद् विनागमम् अप्य् ऊर्ध्वं भुक्तं पूर्वैस् त्रिभिर् भवेत् ।&lt;br&gt;&#xA;न तच् छक्यम् अपाकर्तुं क्रमात् त्रिपुरुषागतम् ॥ १।८१ ॥&lt;br&gt;&#xA;सन्तो ऽपि न प्रमाणं स्युर् मृते धनिनि साक्षिणः ।&lt;br&gt;&#xA;अन्यत्र श्रावितं यत् स्यात् स्वयम् आसन्नमृत्युना ॥ १।८२ ॥&lt;br&gt;&#xA;न हि प्रत्यर्थिनि प्रेते प्रमाणं साक्षिणां वचः ।&lt;br&gt;&#xA;साक्षिमत् करणं तत्र प्रमाणं स्याद् विनिश्चये ॥ १।८३ ॥&lt;br&gt;&#xA;श्रावितस् त्व् आतुरेणापि यस् त्व् अर्थो धर्मसंहितः ।&lt;br&gt;&#xA;मृते ऽपि तत्र साक्षी स्यात् षट्सु चान्वाहितादिषु ॥ १।८४ ॥&lt;br&gt;&#xA;क्रिय र्णादिषु सर्वेषु बलवत्य् उत्तरोत्तरा ।&lt;br&gt;&#xA;प्रतिग्रहाधिक्रीतेषु पूर्वा पूर्वा गरीयसी ॥ १।८५ ॥&lt;br&gt;&#xA;स्थानलाभनिमित्तं हि दानग्रहणम् इष्यते ।&lt;br&gt;&#xA;तत् कुसीदम् इति प्रोक्तं तेन वृत्तिः कुसीदिनाम् ॥ १।८६ ॥&lt;br&gt;&#xA;कायिका कालिका चैव कारिता च तथा स्मृता ।&lt;br&gt;&#xA;चक्रवृद्धिश् च शास्त्रेषु तस्य वृद्धिश् चतुर्विधा ॥ १।८७ ॥&lt;br&gt;&#xA;कायाविरोधिनी शश्वत् पणपाद्या तु कायिका ।&lt;br&gt;&#xA;प्रतिमासं स्रवति या वृद्धिः सा कालिका स्मृता ॥ १।८८ ॥&lt;br&gt;&#xA;वृद्धिः सा कारिता नाम य र्णिकेन स्वयङ्कृता ।&lt;br&gt;&#xA;वृद्धेर् अपि पुनर् वृद्धिश् चक्रवृद्धिर् उदाहृता ॥ १।८९ ॥&lt;br&gt;&#xA;ऋणानां सार्वभौमो ऽयं विधिर् वृद्धिकरः स्मृतः ।&lt;br&gt;&#xA;देशाचारविधिस् त्व् अन्यो यत्र र्णम् अवतिष्ठति ॥ १।९० ॥&lt;br&gt;&#xA;द्विगुणं त्रिगुणं चैव तथान्यस्मिंश् चतुर्गुणम् ।&lt;br&gt;&#xA;तथाष्टगुणम् अन्यस्मिन् देशे देशे ऽवतिष्ठते ॥ १।९१ ॥&lt;br&gt;&#xA;हिरण्यधान्यवस्त्राणां वृद्धिर् द्वित्रिचतुर्गुणा ।&lt;br&gt;&#xA;घृतस्याष्टगुणा वृद्धिः स्त्रीपशूनां च सन्ततिः ॥ १।९२ ॥&lt;br&gt;&#xA;सूत्रकर्पासकिण्वानां त्रपुषः सीसकस्य च ।&lt;br&gt;&#xA;आयुधानां च सर्वेषां चर्मणस् ताम्रलोहयोः ॥ १।९३ ॥&lt;br&gt;&#xA;अन्येषां चैव सर्वेषाम् इष्टकानां तथैव च ।&lt;br&gt;&#xA;अक्षय्या वृद्धिर् एतेषां मनुर् आह प्रजापतिः ॥ १।९४ ॥&lt;br&gt;&#xA;तैलानां चैव सर्वेषां मद्यानां मधुसर्पिषाम् ।&lt;br&gt;&#xA;वृद्धिर् अष्टगुणा ज्ञेया गुडस्य लवणस्य च ॥ १।९५ ॥&lt;br&gt;&#xA;न वृद्धिः प्रीतिदत्तानां स्याद् अनाकारिता क्वचित् ।&lt;br&gt;&#xA;अनाकारितम् अप्य् ऊर्ध्वं वत्सरार्धाद् विवर्धते ॥ १।९६ ॥&lt;br&gt;&#xA;एष वृद्धिविधिः प्रोक्तः प्रतिवृद्धस्य धर्मतः ।&lt;br&gt;&#xA;वृद्धिस् तु योक्ता धान्यानां वार्धुष्यं तद् उदाहृतम् ॥ १।९७ ॥&lt;br&gt;&#xA;आपदं निस्तरेद् वैश्यः कामं वार्धुषकर्मणा ।&lt;br&gt;&#xA;आपत्स्व् अपि हि कष्टासु ब्राह्मणस्य न वार्धुषम् ॥ १।९८ ॥&lt;br&gt;&#xA;ब्राह्मणस्य तु यद् देयं सान्वयस्य न चास्ति सः ।&lt;br&gt;&#xA;स्वकुल्यस्यास्य निवपेत् तदभावे ऽस्य बन्धुषु ॥ १।९९ ॥&lt;br&gt;&#xA;यदा तु न स्वकुल्याः स्युर् न च सम्बन्धिबान्धवाः ।&lt;br&gt;&#xA;तदा दद्यात् स्वजातिभ्यस् तेष्व् असत्स्व् अप्सु निक्षिपेत् ॥ १।१०० ॥&lt;br&gt;&#xA;गृहीत्वोपगतं दद्याद् ऋणिकायोदयं धनी ।&lt;br&gt;&#xA;अददद् याच्यमानस् तु शेषहानिम् अवाप्नुयात् ॥ १।१०१ ॥&lt;br&gt;&#xA;लेख्यं दद्याद् ऋणे शुद्धे तदभावे प्रतिश्रवम् ।&lt;br&gt;&#xA;धनिकर्णिकयोर् एवं विशुद्धिः स्यात् परस्परम् ॥ १।१०२ ॥&lt;br&gt;&#xA;विश्रम्भहेतू द्वाव् अत्र प्रतिभूर् आधिर् एव च ।&lt;br&gt;&#xA;लिखितं साक्षिणश् च द्वे प्रमाणे व्यक्तिकारके ॥ १।१०३ ॥&lt;br&gt;&#xA;उपस्थानाय दानाय प्रत्ययाय तथैव च ।&lt;br&gt;&#xA;त्रिविधः प्रतिभूर् दृष्टस् त्रिष्व् एवार्थेषु सूरिभिः ॥ १।१०४ ॥&lt;br&gt;&#xA;ऋणिष्व् अप्रतिकुर्वत्सु प्रत्यये वा विवादिते ।&lt;br&gt;&#xA;प्रतिभूस् तद् ऋणं दद्याद् अनुपस्थापयंस् तथा ॥ १।१०५ ॥&lt;br&gt;&#xA;बहवश् चेत् प्रतिभुवो दद्युस् ते ऽर्थं यथाकृतम् ।&lt;br&gt;&#xA;अर्थे ऽविशेषिते ह्य् एषु धनिनश् छन्दतः क्रिया ॥ १।१०६ ॥&lt;br&gt;&#xA;यं चार्थं प्रतिभूर् दद्याद् धनिकेनोपपीडितः ।&lt;br&gt;&#xA;ऋणिकस् तं प्रतिभुवे द्विगुणं प्रतिपादयेत् ॥ १।१०७ ॥&lt;br&gt;&#xA;अधिक्रियत इत्य् आधिः स विज्ञेयो द्विलक्षणः ।&lt;br&gt;&#xA;कृतकालोपनेयश् च यावद्देयोद्यतस् तथा ॥ १।१०८ ॥&lt;br&gt;&#xA;स पुनर् द्विविधः प्रोक्तो गोप्यो भोग्यस् तथैव च ।&lt;br&gt;&#xA;प्रतिदानं तथैवास्य लाभहानिर् विपर्यये ॥ १।१०९ ॥&lt;br&gt;&#xA;प्रमादाद् धनिनस् तद्वद् आधौ विकृतिम् आगते ।&lt;br&gt;&#xA;विनष्टे मूलनाशः स्याद् दैवराजकृताद् ऋते ॥ १।११० ॥&lt;br&gt;&#xA;रक्ष्यमाणो ऽपि यत्राधिः कालेनेयाद् असारताम् ।&lt;br&gt;&#xA;आधिर् अन्यो ऽधिकर्तव्यो देयं वा धनिने धनम् ॥ १।१११ ॥&lt;br&gt;&#xA;अथ शक्तिविहीनः स्याद् ऋणी कालविपर्ययात् ।&lt;br&gt;&#xA;शक्यप्रेक्षम् ऋणं दाप्यः काले काले यथोदयम् ॥ १।११२ ॥&lt;br&gt;&#xA;शक्तो वा यदि दौरात्म्यान् न दद्याद् धनिने धनम् ।&lt;br&gt;&#xA;राज्ञा दापयितव्यः स्याद् गृहीत्वांशं तु विंशकम् ॥ १।११३ ॥&lt;br&gt;&#xA;नश्येद् ऋणपरीमाणं कालेनेह र्णिकस्य चेत् ।&lt;br&gt;&#xA;जातिसञ्ज्ञाधिवासानाम् आगमो लेख्यतः स्मृतः ॥ १।११४ ॥&lt;br&gt;&#xA;लेख्यं तु द्विविधं ज्ञेयं स्वहस्तान्यकृतं तथा ।&lt;br&gt;&#xA;असाक्षिमत् साक्षिमच् च सिद्धिर् देशस्थितेस् तयोः ॥ १।११५ ॥&lt;br&gt;&#xA;देशाचाराविरुद्धं यद् व्यक्ताधिकृतलक्षणम् ।&lt;br&gt;&#xA;तत् प्रमाणं स्मृतं लेख्यम् अविलुप्तक्रमाक्षरम् ॥ १।११६ ॥&lt;br&gt;&#xA;मत्ताभियुक्तस्त्रीबाल- बलात्कारकृतं च यत् ।&lt;br&gt;&#xA;तद् अप्रमाणकरणं भीतोपधिकृतं तथा ॥ १।११७ ॥&lt;br&gt;&#xA;मृताः स्युः साक्षिणो यत्र धनिकर्णिकलेखकाः ।&lt;br&gt;&#xA;तद् अप्य् अपार्थं लिखितम् ऋते त्व् आधेः स्थिराश्रयात् ॥ १।११८ ॥&lt;br&gt;&#xA;आधिर् यो द्विविधः प्रोक्तो जङ्गमः स्थावरस् तथा ।&lt;br&gt;&#xA;सिद्धिर् अत्रोभयस्यास्य भोगो यद्य् अस्ति नान्यथा ॥ १।११९ ॥&lt;br&gt;&#xA;दर्शितं प्रतिकालं यच् छ्रावितं श्रावितं च यत् ।&lt;br&gt;&#xA;लेख्यं सिध्यति सर्वत्र मृतेष्व् अपि हि साक्षिषु ॥ १।१२० ॥&lt;br&gt;&#xA;अश्रुतार्थम् अदृष्टार्थं व्यवहारार्थम् एव च ।&lt;br&gt;&#xA;न लेख्यं सिद्धिम् आप्नोति जीवत्स्व् अपि हि साक्षिषु ॥ १।१२१ ॥&lt;br&gt;&#xA;लेख्ये देशान्तरन्यस्ते दग्धे दुर्लिखिते हृते ।&lt;br&gt;&#xA;सतस् तत्कालकरणम् असतो दृष्टदर्शनम् ॥ १।१२२ ॥&lt;br&gt;&#xA;यस्मिन् स्यात् संशयो लेख्ये भूताभूतकृते क्वचित् ।&lt;br&gt;&#xA;तत्स्वहस्तक्रियाचिह्न- प्राप्तियुक्तिभिर् उद्धरेत् ॥ १।१२३ ॥&lt;br&gt;&#xA;लेख्यं यच् चान्यनामाङ्कं हेत्वन्तरकृतं भवेत् ।&lt;br&gt;&#xA;विप्रत्यये परीक्ष्यं तत् सम्बन्धागमहेतुभिः ॥ १।१२४ ॥&lt;br&gt;&#xA;लेख्यं यच् चान्यनामाङ्कं हेत्वन्तरकृतं भवेत् ।&lt;br&gt;&#xA;विप्रत्यये परीक्ष्यं तत् सम्बन्धागमहेतुभिः ॥ १।१२४&lt;em&gt;१ ॥&lt;br&gt;&#xA;लिखितं लिखितेनैव साक्षिमत् साक्षिभिर् हरेत् ।&lt;br&gt;&#xA;साक्षिभ्यो लिखितं श्रेयो लिखितेन तु साक्षिणः ॥ १।१२५ ॥&lt;br&gt;&#xA;छिन्नभिन्नहृतोन्मृष्ट- नष्टदुर्लिखितेषु च ।&lt;br&gt;&#xA;कर्तव्यम् अन्यल् लेख्यं स्याद् एष लेख्यविधिः स्मृतः ॥ १।१२६ ॥&lt;br&gt;&#xA;सन्दिग्धेषु तु कार्येषु द्वयोर् विवदमानयोः ।&lt;br&gt;&#xA;दृष्टश्रुतानुभूतत्वात् साक्षिभ्यो व्यक्तिदर्शनम् ॥ १।१२७ ॥&lt;br&gt;&#xA;समक्षदर्शनात् साक्षी विज्ञेयः श्रोत्रचक्षुषोः ।&lt;br&gt;&#xA;श्रोत्रस्य यत् परो ब्रूते चक्षुषः कायकर्म यत् ॥ १।१२८ ॥&lt;br&gt;&#xA;एकादशविधः साक्षी स तु दृष्टो मनीषिभिः ।&lt;br&gt;&#xA;कृतः पञ्चविधस् तेषां षड्विधो ऽकृत उच्यते ॥ १।१२९ ॥&lt;br&gt;&#xA;लिखितः स्मारितश् चैव यदृच्छाभिज्ञ एव च ।&lt;br&gt;&#xA;गूढश् चोत्तरसाक्षी च साक्षी पञ्चविधः स्मृतः ॥ १।१३० ॥&lt;br&gt;&#xA;अकृतः षड्विधश् चापि सूरिभिः परिकीर्तितः ।&lt;br&gt;&#xA;ग्रामश् च प्राड्विवाकश् च राजा च व्यवहारिणाम् ॥ १।१३१ ॥&lt;br&gt;&#xA;कार्येष्व् अभ्यन्तरो यः स्याद् अर्थिना प्रहितश् च यः ।&lt;br&gt;&#xA;कुलं कुलविवादेषु भवेयुस् ते ऽपि साक्षिणः ॥ १।१३२ ॥&lt;br&gt;&#xA;कुलीना ऋजवः शुद्धा जन्मतः कर्मतो ऽर्थतः ।&lt;br&gt;&#xA;त्र्यवराः साक्षिणो ऽनिन्द्याः शुचयः स्युः सुबुद्धयः ॥ १।१३३ ॥&lt;br&gt;&#xA;ब्राह्मणाः क्षत्रिया वैश्याः शूद्रा ये चाप्य् अनिन्दिताः ।&lt;br&gt;&#xA;प्रतिवर्णं भवेयुस् ते सर्वे सर्वेषु वा पुनः ॥ १।१३४ ॥&lt;br&gt;&#xA;श्रेणीषु श्रेणिपुरुषाः स्वेषु वर्गेषु वर्गिणः ।&lt;br&gt;&#xA;बहिर्वासिषु बाह्याश् च स्त्रियः स्त्रिषु च साक्षिणः ॥ १।१३५ ॥&lt;br&gt;&#xA;श्रेण्यादिषु तु वर्गेषु कश्चिच् चेद् द्वेष्यताम् इयात् ।&lt;br&gt;&#xA;तेभ्य एव न साक्षी स्याद् द्वेष्टारः सर्व एव ते ॥ १।१३६ ॥&lt;br&gt;&#xA;असाक्ष्य् अपि हि शास्त्रेषु दृष्टः पञ्चविधो बुधैः ।&lt;br&gt;&#xA;वचनाद् दोषतो भेदात् स्वयमुक्तेर् मृतान्तरः ॥ १।१३७ ॥&lt;br&gt;&#xA;श्रोत्रियाद्या वचनतः स्तेनाद्या दोषदर्शनात् ।&lt;br&gt;&#xA;भेदाद् विप्रतिपत्तिः स्याद् विवादे यत्र साक्षिणः ॥ १।१३८ ॥&lt;br&gt;&#xA;स्वयमुक्तेर् अनिर्दिष्टः स्वयम् एवैत्य यो वदेत् ।&lt;br&gt;&#xA;मृतान्तरो ऽर्थिनि प्रेते मुमूर्षुश्राविताद् ऋते ॥ १।१३९ ॥&lt;br&gt;&#xA;श्रोत्रियास् तापसा वृद्धा ये च प्रव्रजिता नराः ।&lt;br&gt;&#xA;असाक्षिणस् ते वचनान् नात्र हेतुर् उदाहृतः ॥ १।१४० ॥&lt;br&gt;&#xA;स्तेनाः साहसिकाश् चण्डाः कितवा वधकास् तथा ।&lt;br&gt;&#xA;असाक्षिणस् ते दुष्टत्वात् तेषु सत्यं न विद्यते ॥ १।१४१ ॥&lt;br&gt;&#xA;राज्ञा परिगृहीतेषु साक्षिष्व् एकार्थनिश्चये ।&lt;br&gt;&#xA;वचनं यत्र भिद्यते ते स्युर् भेदाद् असाक्षिणः ॥ १।१४२ ॥&lt;br&gt;&#xA;अनिर्दिष्टस् तु साक्षित्वे स्वयम् एवैत्य यो वदेत् ।&lt;br&gt;&#xA;सूचीत्य् उक्तः स शास्त्रेषु न स साक्षित्वम् अर्हति ॥ १।१४३ ॥&lt;br&gt;&#xA;यो ऽर्थः श्रावयितव्यः स्यात् तस्मिन्न् असति चार्थिनि ।&lt;br&gt;&#xA;क्व तद् वदतु साक्षित्वम् इत्य् असाक्षी मृतान्तरः ॥ १।१४४ ॥&lt;br&gt;&#xA;यो ऽर्थः श्रावयितव्यः स्यात् तस्मिन्न् असति चार्थिनि ।&lt;br&gt;&#xA;क्व तद् वदतु साक्षित्वम् इत्य् असाक्षी मृतान्तरः ॥ १।१४४&lt;/em&gt;१ ॥&lt;br&gt;&#xA;द्वयोर् विवदतोर् अर्थे द्वयोः सत्सु च साक्षिषु ।&lt;br&gt;&#xA;पूर्वपक्षो भवेद् यस्य भवेयुस् तस्य साक्षिणः ॥ १।१४५ ॥&lt;br&gt;&#xA;आधर्यं पूर्वपक्षस्य यस्मिन्न् अर्थे वशाद् भवेत् ।&lt;br&gt;&#xA;प्रष्टव्याः साक्षिणस् तत्र विवादे प्रतिवादिनः ॥ १।१४६ ॥&lt;br&gt;&#xA;न परेण समुद्दिष्टम् उपेयात् साक्षिणं रहः ।&lt;br&gt;&#xA;भेदयेत् तं न चान्येन हीयेतैवं समाचरन् ॥ १।१४७ ॥&lt;br&gt;&#xA;साक्ष्य् उद्दिष्टो यदि प्रेयाद् गच्छेद् वापि दिगन्तरम् ।&lt;br&gt;&#xA;तच्छ्रोतारः प्रमाणं स्युः प्रमाणं ह्य् उत्तरक्रिया ॥ १।१४८ ॥&lt;br&gt;&#xA;सुदीर्घेणापि कालेन लिखितं सिद्धिम् आप्नुयात् ।&lt;br&gt;&#xA;जानता चात्मना लेख्यं अजानानस् तु लेखयेत् ॥ १।१४९ ॥&lt;br&gt;&#xA;सिद्धिर् उक्ताष्टमाद् वर्षात् स्मारितस्येह साक्षिणः ।&lt;br&gt;&#xA;आ पञ्चमात् तथा सिद्धिर् यदृच्छोपगतस्य तु ॥ १।१५० ॥&lt;br&gt;&#xA;आ तृतीयात् तथा वर्षात् सिद्धिर् गूढस्य साक्षिणः ।&lt;br&gt;&#xA;आ वै संवत्सरात् सिद्धिं वदन्त्य् उत्तरसाक्षिणः ॥ १।१५१ ॥&lt;br&gt;&#xA;अथवा कालनियमो न दृष्टः साक्षिणं प्रति ।&lt;br&gt;&#xA;स्मृत्यपेक्षं हि साक्षित्वम् आहुः शास्त्रविदो जनाः ॥ १।१५२ ॥&lt;br&gt;&#xA;यस्य नोपहता पुंसः स्मृतिः श्रोत्रं च नित्यशः ।&lt;br&gt;&#xA;सुदीर्घेणापि कालेन स साक्षी साक्ष्यम् अर्हति ॥ १।१५३ ॥&lt;br&gt;&#xA;असाक्षिप्रत्ययास् त्व् अन्ये षड्विवादाः प्रकीर्तिताः ।&lt;br&gt;&#xA;लक्षणान्य् एव साक्षित्वं एषाम् आहुर् मनीषिणः ॥ १।१५४ ॥&lt;br&gt;&#xA;उल्काहस्तो ऽग्निदो ज्ञेयः शस्त्रपाणिस् तु घातकः ।&lt;br&gt;&#xA;केशाकेशिगृहीतश् च युगपत् पारदारिकः ॥ १।१५५ ॥&lt;br&gt;&#xA;कुद्दालपाणिर् विज्ञेयः सेतुभेत्ता समीपगः ।&lt;br&gt;&#xA;तथा कुठारपाणिश् च वनछेत्ता प्रकीर्तितः ॥ १।१५६ ॥&lt;br&gt;&#xA;अभ्यग्रचिह्नो विज्ञेयो दण्डपारुष्यकृन् नरः ।&lt;br&gt;&#xA;असाक्षिप्रत्यया ह्य् एते पारुष्ये तु परीक्षणम् ॥ १।१५७ ॥&lt;br&gt;&#xA;कश्चित् कृत्वात्मनश् चिह्नं द्वेषात् परम् उपद्रवेत् ।&lt;br&gt;&#xA;हेत्वर्थगतिसामर्थ्यैस् तत्र युक्तं परीक्षणम् ॥ १।१५८ ॥&lt;br&gt;&#xA;नार्थसम्बन्धिनो नाप्ता न सहाया न वैरिणः ।&lt;br&gt;&#xA;न दृष्टदोषाः प्रष्टव्याश् न व्याध्यार्ता न दूषिताः ॥ १।१५९ ॥&lt;br&gt;&#xA;दासनैकृतिकाश्रद्ध- वृद्धस्त्रीबालचाक्रिकाः ।&lt;br&gt;&#xA;मत्तोन्मत्तप्रमत्तार्त- कितवग्रामयाजकाः ॥ १।१६० ॥&lt;br&gt;&#xA;महापथिकसामुद्र- वणिक्प्रव्रजितातुराः ।&lt;br&gt;&#xA;लुब्धकश्रोत्रियाचार- हीनक्लीबकुशीलवाः ॥ १।१६१ ॥&lt;br&gt;&#xA;नास्तिकव्रात्यदाराग्नि- त्यागिनो ऽयाज्ययाजकाः ।&lt;br&gt;&#xA;एकस्थालीसहायारि- चरज्ञातिसनाभयः ॥ १।१६२ ॥&lt;br&gt;&#xA;प्राग्दृष्टदोषशैलूष विषजीव्यहितुण्डिकाः ।&lt;br&gt;&#xA;गरदाग्निदकीनाश- शूद्रापुत्रोपपातिकाः ॥ १।१६३ ॥&lt;br&gt;&#xA;क्लान्तसाहसिकश्रान्त- निर्धनान्त्यावसायिनः ।&lt;br&gt;&#xA;भिन्नवृत्तासमावृत्त- जडतैलिकमूलिकाः ॥ १।१६४ ॥&lt;br&gt;&#xA;भूताविष्टनृपद्विष्ट वर्षनक्षत्रसूचकाः ।&lt;br&gt;&#xA;अघशंस्यात्मविक्रेतृ- हीनाङ्गभगवृत्तयः ॥ १।१६५ ॥&lt;br&gt;&#xA;कुनखी श्यावदन् श्वित्रि- मित्रध्रुक्शठशौण्डिकाः ।&lt;br&gt;&#xA;ऐन्द्रजालिकलुब्धोग्र श्रेणीगणविरोधिनः ॥ १।१६६ ॥&lt;br&gt;&#xA;वधकृच्चित्रकृन्मङ्खः पतितः कूटकारकः ।&lt;br&gt;&#xA;कुहकः प्रत्यवसितस् तस्करो राजपूरुषः ॥ १।१६७ ॥&lt;br&gt;&#xA;मनुष्यविषशस्त्राम्बु- लवणापूपवीरुधाम् ।&lt;br&gt;&#xA;विक्रेता ब्राह्मणश् चैव द्विजो वार्धुषिकश् च यः ॥ १।१६८ ॥&lt;br&gt;&#xA;च्युतः स्वधर्मात् कुलिकः स्तावको हीनसेवकः ।&lt;br&gt;&#xA;पित्रा विवदमानश् च भेदकृच् चेत्य् असाक्षिणः ॥ १।१६९ ॥&lt;br&gt;&#xA;असाक्षिणो ये निर्दिष्टा दासनैकृतिकादयः ।&lt;br&gt;&#xA;कार्यगौरवम् आसाद्य भवेयुस् ते ऽपि साक्षिणः ॥ १।१७० ॥&lt;br&gt;&#xA;साहसेषु च सर्वेषु स्तेयसङ्ग्रहणेषु च ।&lt;br&gt;&#xA;पारुष्ययोश् चाप्य् उभयोर् न परीक्षेत साक्षिणः ॥ १।१७१ ॥&lt;br&gt;&#xA;तेषाम् अपि न बालः स्यान् नैको न स्त्री न कूटकृत् ।&lt;br&gt;&#xA;न बान्धवो न चारातिर् ब्रूयुस् ते साक्ष्यम् अन्यथा ॥ १।१७२ ॥&lt;br&gt;&#xA;बालो ऽज्ञानाद् असत्यात् स्त्री पापाभ्यासाच् च कूटकृत् ।&lt;br&gt;&#xA;विब्रूयाद् बान्धवः स्नेहाद् वैरनिर्यातनाद् अरिः ॥ १।१७३ ॥&lt;br&gt;&#xA;अथवानुमतो यः स्याद् द्वयोर् विवदमानयोः ।&lt;br&gt;&#xA;असाक्ष्य् एको ऽपि साक्षित्वे प्रष्टव्यः स्यात् स संसदि ॥ १।१७४ ॥&lt;br&gt;&#xA;यस् त्व् आत्मदोषभिन्नत्वाद् अस्वस्थ इव लक्ष्यते ।&lt;br&gt;&#xA;स्थानात् स्थानान्तरं गच्छेद् एकैकं चोपधावति ॥ १।१७५ ॥&lt;br&gt;&#xA;कासते ऽनिभृतो ऽकस्माद् अभीक्ष्णं निश्वसत्य् अपि ।&lt;br&gt;&#xA;भूमिं लिखति पादाभ्यां बाहु वासो धुनोति च ॥ १।१७६ ॥&lt;br&gt;&#xA;भिद्यते मुखवर्णो ऽस्य ललाटं स्विद्यते तथा ।&lt;br&gt;&#xA;शोषम् आगच्छतश् चोष्ठाव् ऊर्ध्वं तिर्यक् च वीक्षते ॥ १।१७७ ॥&lt;br&gt;&#xA;त्वरमाण इवाबद्धम् अपृष्टो बहु भाषते ।&lt;br&gt;&#xA;कूटसाक्षी स विज्ञेयस् तं पापं विनयेन् नृपः ॥ १।१७८ ॥&lt;br&gt;&#xA;श्रावयित्वा च यो ऽन्येभ्यः साक्षित्वं तद् विनिह्नुते ।&lt;br&gt;&#xA;स विनेयो भृशतरं कूटसाक्ष्यधिको हि सः ॥ १।१७९ ॥&lt;br&gt;&#xA;आहूय साक्षिणः पृच्छेन् नियम्य शपथैर् भृशम् ।&lt;br&gt;&#xA;समस्तान् विदिताचारान् विज्ञातार्थान् पृथक् पृथक् ॥ १।१८० ॥&lt;br&gt;&#xA;सत्येन शापयेद् विप्रं क्षत्रियं वाहनायुधैः ।&lt;br&gt;&#xA;गोबीजकाञ्चनैर् वैश्यं शूद्रं सर्वैस् तु पातकैः ॥ १।१८१ ॥&lt;br&gt;&#xA;पुराणैर् धर्मवचनैः सत्यमाहात्म्यकीर्तनैः ।&lt;br&gt;&#xA;अनृतस्यापवादैश् च भृशम् उत्त्रास्य साक्षिणः ॥ १।१८२ ॥&lt;br&gt;&#xA;नग्नो मुण्डः कपालेन भिक्षार्थी क्षुत्पिपासितः ।&lt;br&gt;&#xA;दीनः शत्रुगृहं गच्छेद् यः साक्ष्यम् अनृतं वदेत् ॥ १।१८३ ॥&lt;br&gt;&#xA;नगरे प्रतिरुद्धः सन् बहिर्द्वारे बुभुक्षितः ।&lt;br&gt;&#xA;अमित्रान् भूयशः पश्येद् यः साक्ष्यम् अनृतं वदेत् ॥ १।१८४ ॥&lt;br&gt;&#xA;यां रात्रिम् अधिविन्ना स्त्री यां चैवाक्षपराजितः ।&lt;br&gt;&#xA;यां च भाराभितप्ताङ्गो दुर्विवक्ता स तां वसेत् ॥ १।१८५ ॥&lt;br&gt;&#xA;साक्षी साक्ष्यसमुद्देशे गोकर्णशिथिलं चरन् ।&lt;br&gt;&#xA;सहस्रं वारुणान् पाशान् आत्मनि प्रतिमुञ्चति ॥ १।१८६ ॥&lt;br&gt;&#xA;तस्य वर्षशते पूर्णे पाशम् एकं प्रमुच्यते ।&lt;br&gt;&#xA;एवं स बन्धनात् तस्मान् मुच्यते नियुताः समाः ॥ १।१८७ ॥&lt;br&gt;&#xA;यावतो बान्धवांस् यस्मिन् हन्ति साक्ष्ये ऽनृतं वदन् ।&lt;br&gt;&#xA;तावतः सङ्ख्यया तस्मिन् शृणु सौम्यानुपूर्वशः ॥ १।१८८ ॥&lt;br&gt;&#xA;पञ्च पश्वनृते हन्ति दश हन्ति गवानृते ।&lt;br&gt;&#xA;शतम् अश्वानृते हन्ति सहस्रं पुरुषानृते ॥ १।१८९ ॥&lt;br&gt;&#xA;हन्ति जातान् अजातांश् च हिरण्यार्थे ऽनृतं वदन् ।&lt;br&gt;&#xA;सर्वं भूम्यनृते हन्ति मा स्म भूम्यनृतं वदीः ॥ १।१९० ॥&lt;br&gt;&#xA;एकम् एवाद्वितीयं तत् प्राहुः पावनम् आत्मनः ।&lt;br&gt;&#xA;सत्यं स्वर्गस्य सोपानं पारावारस्य नौर् इव ॥ १।१९१ ॥&lt;br&gt;&#xA;अश्वमेधसहस्रं च सत्यं च तुलया धृतम् ।&lt;br&gt;&#xA;अश्वमेधसहस्राद् धि सत्यम् एव विशिष्यते ॥ १।१९२ ॥&lt;br&gt;&#xA;वरं कूपशताद् वापि वरं वापीशतात् क्रतुः ।&lt;br&gt;&#xA;वरं क्रतुशतात् पुत्रः सत्यं पुत्रशताद् वरम् ॥ १।१९३ ॥&lt;br&gt;&#xA;भूर् धारयति सत्येन सत्येनोदेति भास्करः ।&lt;br&gt;&#xA;सत्येन वायुः पवते सत्येनापः स्रवन्ति च ॥ १।१९४ ॥&lt;br&gt;&#xA;सत्यम् एव परं दानं सत्यम् एव परं तपः ।&lt;br&gt;&#xA;सत्यम् एव परो धर्मो लोकानाम् इति नः श्रुतम् ॥ १।१९५ ॥&lt;br&gt;&#xA;सत्यं देवाः समासेन मनुष्यास् त्व् अनृतं स्मृतम् ।&lt;br&gt;&#xA;इहैव तस्य देवत्वं यस्य सत्ये स्थिता मतिः ॥ १।१९६ ॥&lt;br&gt;&#xA;सत्यं ब्रूह्य् अनृतं त्यक्त्वा सत्येन स्वर्गम् एष्यसि ।&lt;br&gt;&#xA;उक्त्वानृतं महाघोरं नरकं प्रतिपत्स्यते ॥ १।१९७ ॥&lt;br&gt;&#xA;निरयेषु च ते शश्वज् जिह्वाम् उत्कृत्य दारुणाः ।&lt;br&gt;&#xA;असिभिः शातयिष्यन्ति बलिनो यमकिङ्कराः ॥ १।१९८ ॥&lt;br&gt;&#xA;शूलैर् भेत्स्यन्ति चाक्रुद्धाः क्रोशन्तम् अपरायणम् ।&lt;br&gt;&#xA;अवाक्शिरसम् उत्क्षिप्य क्षेप्स्यन्त्य् अग्निह्रदेषु च ॥ १।१९९ ॥&lt;br&gt;&#xA;अनुभूय च दुःखास् ताश् चिरं नरकवेदनाः ।&lt;br&gt;&#xA;इह यास्यस्य् अभव्यासु गृध्रकाकादियोनिषु ॥ १।२०० ॥&lt;br&gt;&#xA;ज्ञात्वैतान् अनृते दोषाञ् ज्ञात्वा सत्ये च सद्गुणान् ।&lt;br&gt;&#xA;सत्यं वदोद्धरात्मानं मात्मानं पातयिष्यसि ॥ १।२०१ ॥&lt;br&gt;&#xA;न बान्धवा न सुहृदो न धनानि महान्त्य् अपि ।&lt;br&gt;&#xA;अलं तारयितुं शक्तास् तमस्य् उग्रे निमज्जतः ॥ १।२०२ ॥&lt;br&gt;&#xA;पितरस् त्व् अवलम्बन्ते त्वयि साक्षित्वम् आगते ।&lt;br&gt;&#xA;तारयिष्यति किंवास्मान् आत्मानं पातयिष्यति ॥ १।२०३ ॥&lt;br&gt;&#xA;सत्यम् आत्मा मनुष्यस्य सत्ये सर्वं प्रतिष्ठितम् ।&lt;br&gt;&#xA;सर्वथैवात्मनात्मानं श्रेयसा योजयिष्यसि ॥ १।२०४ ॥&lt;br&gt;&#xA;यां च रात्रिम् अजनिष्ठा यां रात्रिं च मरिष्यसि ।&lt;br&gt;&#xA;वृथा तदन्तरं ते स्यात् कुर्याश् चेत् सत्यम् अन्यथा ॥ १।२०५ ॥&lt;br&gt;&#xA;नास्ति सत्यात् परो धर्मो नानृतात् पातकं परम् ।&lt;br&gt;&#xA;साक्षिधर्मे विशेषेण सत्यम् एव वदेत् ततः ॥ १।२०६ ॥&lt;br&gt;&#xA;यः परार्थे प्रहरति स्वां वाचं पुरुषाधमः ।&lt;br&gt;&#xA;आत्मार्थे किं न कुर्यात् स पापो नरकनिर्भयः ॥ १।२०७ ॥&lt;br&gt;&#xA;अर्था वै वाचि नियता वाङ्मूला वाग्विनिःसृताः ।&lt;br&gt;&#xA;यो ह्य् एतां स्तेनयेद् वाचं स सर्वस्तेयकृन् नरः ॥ १।२०८ ॥&lt;br&gt;&#xA;साक्षिविप्रतिपत्तौ तु प्रमाणं बहवो यतः ।&lt;br&gt;&#xA;तत्साम्ये शुचयो ग्राह्यास् तत्साम्ये स्मृतिमत्तराः ॥ १।२०९ ॥&lt;br&gt;&#xA;स्मृतिमत्साक्षिसाम्यं तु विवादे यत्र दृश्यते ।&lt;br&gt;&#xA;सूक्ष्मत्वात् साक्षिधर्मस्य साक्ष्यं व्यावर्तते पुनः ॥ १।२१० ॥&lt;br&gt;&#xA;निर्दिष्टेष्व् अर्थजातेषु साक्षी चेत् साक्ष्यम् आगतः ।&lt;br&gt;&#xA;न ब्रूयाद् अक्षरसमं न तन् निगदितं भवेत् ॥ १।२११ ॥&lt;br&gt;&#xA;देशकालवयोद्रव्य- प्रमाणाकृतिजातिषु ।&lt;br&gt;&#xA;यत्र विप्रतिपत्तिः स्यात् साक्ष्यं तद् असद् उच्यते ॥ १।२१२ ॥&lt;br&gt;&#xA;ऊनम् अभ्यधिकं चार्थं प्रब्रूयुर् यत्र साक्षिणः ।&lt;br&gt;&#xA;तद् अप्य् अनुक्तं विज्ञेयम् एष साक्ष्यविधिः स्मृतः ॥ १।२१३ ॥&lt;br&gt;&#xA;प्रमादाद् धनिनो यत्र न स्याल् लेख्यं न साक्षिणः ।&lt;br&gt;&#xA;अर्थं चापह्नुयाद् वादी तत्रोक्तस् त्रिविधो विधिः ॥ १।२१४ ॥&lt;br&gt;&#xA;चोदना प्रतिकालं च युक्तिलेशस् तथैव च ।&lt;br&gt;&#xA;तृतीयः शपथश् चोक्तस् तैर् एवं साधयेत् क्रमात् ॥ १।२१५ ॥&lt;br&gt;&#xA;अभीक्ष्णं चोद्यमानो यः प्रतिहन्यान् न तद्वचः ।&lt;br&gt;&#xA;त्रिचतुःपञ्चकृत्वो वा परतो ऽर्थं तम् आवहेत् ॥ १।२१६ ॥&lt;br&gt;&#xA;चोदनाप्रतिघाते तु युक्तिलेशैस् तम् अन्वियात् ।&lt;br&gt;&#xA;देशकालार्थसम्बन्ध- परिमाणक्रियादिभिः ॥ १।२१७ ॥&lt;br&gt;&#xA;युक्तिष्व् अप्य् असमर्थासु शपथैर् एनम् अर्दयेत् ।&lt;br&gt;&#xA;अर्थकालबलापेक्षम् अग्न्यम्बुसुकृतादिभिः ॥ १।२१८ ॥&lt;br&gt;&#xA;दीप्ताग्निर् यं न दहति यम् अन्तर्धारयन्त्य् आपः ।&lt;br&gt;&#xA;स तरत्य् अभिशापं तं किल्बिषी स्याद् विपर्यये ॥ १।२१९ ॥&lt;br&gt;&#xA;स्त्रीणां शीलाभियोगेषु स्तेयसाहसयोर् अपि ।&lt;br&gt;&#xA;एष एव विधिर् दृष्टः सर्वार्थापह्नवेषु च ॥ १।२२० ॥&lt;br&gt;&#xA;शपथा ह्य् अपि देवानाम् ऋषीणाम् अपि च स्मृताः ।&lt;br&gt;&#xA;वसिष्ठः शपथं शेपे यातुधाने तु शङ्कितः ॥ १।२२१ ॥&lt;br&gt;&#xA;सप्तर्षयस् तथेन्द्राय पुष्करार्थे समागताः ।&lt;br&gt;&#xA;शेपुः शपथम् अव्यग्राः परस्परविशुद्धये ॥ १।२२२ ॥&lt;br&gt;&#xA;अयुक्तं साहसं कृत्वा प्रत्यापत्तिं भजेत यः ।&lt;br&gt;&#xA;ब्रूयात् स्वयं वा सदसि तस्यार्धविनयः स्मृतः ॥ १।२२३ ॥&lt;br&gt;&#xA;गूहमानस् तु दौरात्म्याद् यदि पापं स जीयते ।&lt;br&gt;&#xA;सभ्याश् चात्र न तुष्यन्ति तीव्रो दण्डश् च पात्यते ॥ १।२२४ ॥&lt;/p&gt;</description>
    </item>
    <item>
      <title>०१० समयस्यानपाकर्म</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/010_samayasyAnapAkarma/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/010_samayasyAnapAkarma/</guid>
      <description>&lt;p&gt;पाषण्डनैगमादीनां स्थितिः समय उच्यते ।&lt;br&gt;&#xA;समयस्यानपाकर्म तद् विवादपदं स्मृतम् ॥ १०।१ ॥&lt;br&gt;&#xA;पाषण्डनैगमश्रेणी- पूगव्रातगणादिषु ।&lt;br&gt;&#xA;संरक्षेत् समयं राजा दुर्गे जनपदे तथा ॥ १०।२ ॥&lt;br&gt;&#xA;यो धर्मः कर्म यच् चैषाम् उपस्थानविधिश् च यः ।&lt;br&gt;&#xA;यच् चैषां वृत्त्युपादानम् अनुमन्येत तत् तथा ॥ १०।३ ॥&lt;br&gt;&#xA;प्रतिकूलं च यद् राज्ञः प्रकृत्यवमतं च यत् ।&lt;br&gt;&#xA;बाधकं च यद् अर्थानां तत् तेभ्यो विनिवर्तयेत् ॥ १०।४ ॥&lt;br&gt;&#xA;मिथः सङ्घातकरणम् अहितं शस्त्रधारणम् ।&lt;br&gt;&#xA;परस्परोपघातं च तेषां राजा न मर्षयेत् ॥ १०।५ ॥&lt;br&gt;&#xA;पृथग् गणांश् च ये भिन्द्युस् ते विनेया विशेषतः ।&lt;br&gt;&#xA;आवहेयुर् भयं घोरं व्याधिवत् ते ह्य् उपेक्षिताः ॥ १०।६ ॥&lt;br&gt;&#xA;दोषवत् करणं यत् स्याद् अनाम्नायप्रकल्पितम् ।&lt;br&gt;&#xA;प्रवृत्तम् अपि तद् राजा श्रेयस्कामो निवर्तयेत् ॥ १०।७ ॥&lt;/p&gt;</description>
    </item>
    <item>
      <title>०२ निक्षिपः</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/02_nixipaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/02_nixipaH/</guid>
      <description>&lt;p&gt;स्वद्रव्यं यत्र विश्रम्भान् निक्षिपत्य् अविशङ्कितः ।&lt;br&gt;&#xA;निक्षेपो नाम तत् प्रोक्तं व्यवहारपदं बुधैः ॥ २।०१ ॥&lt;br&gt;&#xA;अन्यद्रव्यव्यवहितं द्रव्यम् अव्याकृतं च यत् ।&lt;br&gt;&#xA;निक्षिप्यते परगृहे तद् औपनिधिकं स्मृतम् ॥ २।०२ ॥&lt;br&gt;&#xA;स पुनर् द्विविधः प्रोक्तः साक्षिमान् इतरस् तथा ।&lt;br&gt;&#xA;प्रतिदानं तथैवास्य प्रत्ययः स्याद् विपर्यये ॥ २।०३ ॥&lt;br&gt;&#xA;याच्यमानस् तु यो दात्रा निक्षेपं न प्रयच्छति ।&lt;br&gt;&#xA;दण्ड्यः स राज्ञा दाप्यश् च नष्टे दाप्यश् च तत्समम् ॥ २।०४ ॥&lt;br&gt;&#xA;यश् चार्थं साधयेत् तेन निक्षेप्तुर् अननुज्ञया ।&lt;br&gt;&#xA;तत्रापि दण्ड्यः स भवेत् तच् च सोदयम् आवहेत् ॥ २।०५ ॥&lt;br&gt;&#xA;ग्रहीतुः सह यो ऽर्थेन नष्टो नष्टः स दायिनः ।&lt;br&gt;&#xA;दैवराजकृते तद्वन् न चेत् तज् जिह्मकारितम् ॥ २।०६ ॥&lt;br&gt;&#xA;एष एव विधिर् दृष्टो याचितान्वाहितादिषु ।&lt;br&gt;&#xA;शिल्पिषूपनिधौ न्यासे प्रतिन्यासे तथैव च ॥ २।०७ ॥&lt;br&gt;&#xA;प्रतिगृह्णाति पोगण्डं यश् च सप्रधनं नरः ।&lt;br&gt;&#xA;तस्याप्य् एष भवेद् धर्मः षड् एते विधयः समाः ॥ २।०८ ॥&lt;/p&gt;</description>
    </item>
    <item>
      <title>०३ सम्भूयसमुत्थानम्</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/03_sambhUyasamutthAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/03_sambhUyasamutthAnam/</guid>
      <description>&lt;p&gt;वणिक्प्रभृतयो यत्र कर्म सम्भूय कुर्वते ।&lt;br&gt;&#xA;तत् सम्भूयसमुत्थानं व्यवहारपदं स्मृतम् ॥ ३।०१ ॥&lt;br&gt;&#xA;फलहेतोर् उपायेन कर्म सम्भूय कुर्वताम् ।&lt;br&gt;&#xA;आधारभूतः प्रक्षेपस् तेनोत्तिष्ठेयुर् अंशतः ॥ ३।०२ ॥&lt;br&gt;&#xA;समो ऽतिरिक्तो हीनो वा यत्रांशो यस्य यादृशः ।&lt;br&gt;&#xA;क्षयव्ययौ तथा वृद्धिस् तस्य तत्र तथाविधाः ॥ ३।०३ ॥&lt;br&gt;&#xA;भाण्डपिण्डव्ययोद्धार- भारसारान्ववेक्षणम् ।&lt;br&gt;&#xA;कुर्युस् ते ऽव्यभिचारेण समये स्वे व्यवस्थिताः ॥ ३।०४ ॥&lt;br&gt;&#xA;प्रमादान् नाशितं दाप्यः प्रतिषिद्धकृतं च यत् ।&lt;br&gt;&#xA;असन्दिष्टश् च यत् कुर्यात् सर्वैः सम्भूयकारिभिः ॥ ३।०५ ॥&lt;br&gt;&#xA;दैवतस्करराजोत्थे व्यसने समुपस्थिते ।&lt;br&gt;&#xA;यस् तत् स्वशक्त्या संरक्षेत् तस्यांशो दशमः स्मृतः ॥ ३।०६ ॥&lt;br&gt;&#xA;एकस्य चेत् स्याद् व्यसनं दायादो ऽस्य तद् आप्नुयात् ।&lt;br&gt;&#xA;अन्यो वासति दायादे शक्ताश् चेत् सर्व एव वा ॥ ३।०७ ॥&lt;br&gt;&#xA;ऋत्विजां व्यसने ऽप्य् एवम् अन्यस् तत् कर्म निस्तरेत् ।&lt;br&gt;&#xA;लभेत दक्षिणाभागं स तस्मात् सम्प्रकल्पितम् ॥ ३।०८ ॥&lt;br&gt;&#xA;ऋत्विग् याज्यम् अदुष्टं यस् त्यजेद् अनपकारिणम् ।&lt;br&gt;&#xA;अदुष्टं व र्त्विजं याज्यो विनेयौ ताव् उभाव् अपि ॥ ३।०९ ॥&lt;br&gt;&#xA;ऋत्विक् तु त्रिविधो दृष्टः पूर्वजुष्टः स्वयङ्कृतः ।&lt;br&gt;&#xA;यदृच्छया च यः कुर्याद् आर्त्विज्यं प्रीतिपूर्वकम् ॥ ३।१० ॥&lt;br&gt;&#xA;क्रमागतेष्व् एष धर्मो वृतेष्व् ऋत्विक्षु च स्वयम् ।&lt;br&gt;&#xA;यादृच्छिके तु संयाज्ये तत्त्यागे नास्ति किल्बिषम् ॥ ३।११ ॥&lt;br&gt;&#xA;शुल्कस्थानं वणिक् प्राप्तः शुल्कं दद्याद् यथोपगम् ।&lt;br&gt;&#xA;न तद् व्यतिहरेद् राज्ञां बलिर् एष प्रकल्पितः ॥ ३।१२ ॥&lt;br&gt;&#xA;शुल्कस्थानं परिहरन् न काले क्रयविक्रयी ।&lt;br&gt;&#xA;मिथ्योक्त्वा च परीमाणं दाप्यो ऽष्टगुणम् अत्ययम् ॥ ३।१३ ॥&lt;br&gt;&#xA;कश्चिच् चेत् सञ्चरन् देशात् प्रेयाद् अभ्यागतो वणिक् ।&lt;br&gt;&#xA;राजास्य भाण्डं तद् रक्षेत् यावद् दायाददर्शनम् ॥ ३।१४ ॥&lt;br&gt;&#xA;दायादे ऽसति बन्धुभ्यो ज्ञातिभ्यो वा तद् अर्पयेत् ।&lt;br&gt;&#xA;तदभावे सुगुप्तं तद् धारयेद् दशतीः समाः ॥ ३।१५ ॥&lt;br&gt;&#xA;अस्वामिकम् अदायादं दशवर्षस्थितं ततः ।&lt;br&gt;&#xA;राजा तद् आत्मसात् कुर्याद् एवं धर्मो न हीयते ॥ ३।१६ ॥&lt;/p&gt;</description>
    </item>
    <item>
      <title>०४ दत्ताप्रदानिकम्</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/04_dattApradAnikam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/04_dattApradAnikam/</guid>
      <description>&lt;p&gt;दत्त्वा द्रव्यम् असम्यग् यः पुनर् आदातुम् इच्छति ।&lt;br&gt;&#xA;दत्ताप्रदानिकं नाम तद् विवादपदं स्मृतम् ॥ ४।०१ ॥&lt;br&gt;&#xA;अदेयम् अथ देयं च दत्तं चादत्तम् एव च ।&lt;br&gt;&#xA;व्यवहारेषु विज्ञेयो दानमार्गश् चतुर्विधः ॥ ४।०२ ॥&lt;br&gt;&#xA;तत्र ह्यष्टाव् अदेयानि देयम् एकविधं स्मृतम् ।&lt;br&gt;&#xA;दत्तं सप्तविधं विद्याद् अदत्तं षोडशात्मकम् ॥ ४।०३ ॥&lt;br&gt;&#xA;अन्वाहितं याचितकम् आधिः साधारणं च यत् ।&lt;br&gt;&#xA;निक्षेपः पुत्रदारं च सर्वस्वं चान्वये सति ॥ ४।०४ ॥&lt;br&gt;&#xA;आपत्स्व् अपि हि कष्टासु वर्तमानेन देहिना ।&lt;br&gt;&#xA;अदेयान्य् आहुर् आचार्या यच् चान्यस्मै प्रतिश्रुतम् ॥ ४।०५ ॥&lt;br&gt;&#xA;कुटुम्बभरणाद् द्रव्यं यत्किञ्चिद् अतिरिच्यते ।&lt;br&gt;&#xA;तद् देयम् उपहृत्यान्यद् ददद् दोषम् अवाप्नुयात् ॥ ४।०६ ॥&lt;br&gt;&#xA;पण्यमूल्यं भृतिस् तुष्ट्या स्नेहात् प्रत्युपकारतः ।&lt;br&gt;&#xA;स्त्रीशुल्कानुग्रहार्थं च दत्तं दानविदो विदुः ॥ ४।०७ ॥&lt;br&gt;&#xA;अदत्तं तु भयक्रोध- शोकवेगरुजान्वितैः ।&lt;br&gt;&#xA;तथोत्कोचपरीहास- व्यत्यासच्छलयोगतः ॥ ४।०८ ॥&lt;br&gt;&#xA;बालमूढास्वतन्त्रार्त- मत्तोन्मत्तापवर्जितम् ।&lt;br&gt;&#xA;कर्ता ममायं कर्मेति प्रतिलाभेच्छया च यत् ॥ ४।०९ ॥&lt;br&gt;&#xA;अपात्रे पात्रम् इत्य् उक्ते कार्ये चाधर्मसंहिते ।&lt;br&gt;&#xA;यद् दत्तं स्याद् अविज्ञानाद् अदत्तं तद् अपि स्मृतम् ॥ ४।१० ॥&lt;br&gt;&#xA;गृह्णात्य् अदत्तं यो लोभाद् यश् चादेयं प्रयच्छति ।&lt;br&gt;&#xA;अदत्तादायको दण्ड्यस् तथादेयस्य दायकः ॥ ४।११ ॥&lt;/p&gt;</description>
    </item>
    <item>
      <title>०५ अभ्युपेत्याशुश्रूषा</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/05_abhyupetyAshushrUShA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/05_abhyupetyAshushrUShA/</guid>
      <description>&lt;p&gt;अभ्युपेत्य तु शुश्रूषां यस् तां न प्रतिपद्यते ।&lt;br&gt;&#xA;अशुश्रूषाभ्युपेत्यैतद् विवादपदम् उच्यते ॥ ५।०१ ॥&lt;br&gt;&#xA;शुश्रूषकः पञ्चविधः शास्त्रे दृष्टो मनीषिभिः ।&lt;br&gt;&#xA;चतुर्विधः कर्मकरस् तेषां दासास् त्रिपञ्चकाः ॥ ५।०२ ॥&lt;br&gt;&#xA;शिष्यान्तेवासिभृतकाश् चतुर्थस् त्व् अधिकर्मकृत् ।&lt;br&gt;&#xA;एते कर्मकराः प्रोक्ता दासास् तु गृहजादयः ॥ ५।०३ ॥&lt;br&gt;&#xA;सामान्यम् अस्वतन्त्रत्वम् एषाम् आहुर् मनीषिणः ।&lt;br&gt;&#xA;जातिकर्मकृतस् तूक्तो विशेषो वृत्तिर् एव च ॥ ५।०४ ॥&lt;br&gt;&#xA;कर्मापि द्विविधं ज्ञेयम् अशुभं शुभम् एव च ।&lt;br&gt;&#xA;अशुभं दासकर्मोक्तं शुभं कर्मकृतां स्मृतम् ॥ ५।०५ ॥&lt;br&gt;&#xA;गृहद्वाराशुचिस्थान- रथ्यावस्करशोधनम् ।&lt;br&gt;&#xA;गुह्याङ्गस्पर्शनोच्छिष्ट- विण्मूत्रग्रहणोज्झनम् ॥ ५।०६ ॥&lt;br&gt;&#xA;इष्टतः स्वामिनश् चाङ्गैर् उपस्थानम् अथान्ततः ।&lt;br&gt;&#xA;अशुभं कर्म विज्ञेयं शुभम् अन्यद् अतः परम् ॥ ५।०७ ॥&lt;br&gt;&#xA;आ विद्याग्रहणाच् छिष्यः शुश्रूषेत् प्रयतो गुरुम् ।&lt;br&gt;&#xA;तद्वृत्तिर् गुरुदारेषु गुरुपुत्रे तथैव च ॥ ५।०८ ॥&lt;br&gt;&#xA;ब्रह्मचारी चरेद् भैक्षम् अधःशाय्य् अनलङ्कृतः ।&lt;br&gt;&#xA;जघन्यशायी सर्वेषां पूर्वोत्थायी गुरोर् गृहे ॥ ५।०९ ॥&lt;br&gt;&#xA;नासन्दिष्टः प्रतिष्ठेत तिष्ठेद् वापि गुरुं क्वचित् ।&lt;br&gt;&#xA;सन्दिष्टः कर्म कुर्वीत शक्तश् चेद् अविचारयन् ॥ ५।१० ॥&lt;br&gt;&#xA;यथाकालम् अधीयीत यावन् न विमना गुरुः ।&lt;br&gt;&#xA;आसीनो ऽधो गुरोः कूर्चे फलके वा समाहितः ॥ ५।११ ॥&lt;br&gt;&#xA;अनुशास्यश् च गुरुणा न चेद् अनुविधीयते ।&lt;br&gt;&#xA;अवधेनाथवा हन्यात् रज्ज्वा वेणुदलेन वा ॥ ५।१२ ॥&lt;br&gt;&#xA;भृशं न ताडयेद् एनं नोत्तमाङ्गे न वक्षसि ।&lt;br&gt;&#xA;अनुशास्याथ विश्वास्यः शास्यो राज्ञान्यथा गुरुः ॥ ५।१३ ॥&lt;br&gt;&#xA;समावृत्तश् च गुरवे प्रदाय गुरुदक्षिणाम् ।&lt;br&gt;&#xA;प्रतीयात् स्वगृहान् एषा शिष्यवृत्तिर् उदाहृता ॥ ५।१४ ॥&lt;br&gt;&#xA;स्वशिल्पम् इच्छन्न् आहर्तुं बान्धवानाम् अनुज्ञया ।&lt;br&gt;&#xA;आचार्यस्य वसेद् अन्ते कालं कृत्वा सुनिश्चितम् ॥ ५।१५ ॥&lt;br&gt;&#xA;आचार्यः शिक्षयेद् एनं स्वगृहाद् दत्तभोजनम् ।&lt;br&gt;&#xA;न चान्यत् कारयेत् कर्म पुत्रवच् चैनम् आचरेत् ॥ ५।१६ ॥&lt;br&gt;&#xA;शिक्षयन्तम् अदुष्टं च यस् त्व् आचार्यं परित्यजेत् ।&lt;br&gt;&#xA;बलाद् वासयितव्यः स्याद् वधबन्धौ च सो ऽर्हति ॥ ५।१७ ॥&lt;br&gt;&#xA;शिक्षितो ऽपि कृतं कालम् अन्तेवासी समाप्नुयात् ।&lt;br&gt;&#xA;तत्र कर्म च यत् कुर्याद् आचार्यस्यैव तत्फलम् ॥ ५।१८ ॥&lt;br&gt;&#xA;गृहीतशिल्पः समये कृत्वाचार्यं प्रदक्षिणम् ।&lt;br&gt;&#xA;शक्तितश् चानुमान्यैनम् अन्तेवासी निवर्तयेत् ॥ ५।१९ ॥&lt;br&gt;&#xA;भृतकस् त्रिविधो ज्ञेय उत्तमो मध्यमो ऽधमः ।&lt;br&gt;&#xA;शक्तिभक्त्यनुरूपा स्याद् एषां कर्माश्रया भृतिः ॥ ५।२० ॥&lt;br&gt;&#xA;उत्तमस् त्व् आयुधीयो ऽत्र मध्यमस् तु कृषीवलः ।&lt;br&gt;&#xA;अधमो भारवाहः स्याद् इत्य् एवं त्रिविधो भृतः ॥ ५।२१ ॥&lt;br&gt;&#xA;अर्थेष्व् अधिकृतो यः स्यात् कुटुम्बस्य तथोपरि ।&lt;br&gt;&#xA;सो ऽधिकर्मकरो ज्ञेयः स च कौटुम्बिकः स्मृतः ॥ ५।२२ ॥&lt;br&gt;&#xA;शुभकर्मकरास् त्व् एते चत्वारः समुदाहृताः ।&lt;br&gt;&#xA;जघन्यकर्मभाजस् तु शेषा दासास् त्रिपञ्चकाः ॥ ५।२३ ॥&lt;br&gt;&#xA;गृहजातस् तथा क्रीतो लब्धो दायाद् उपागतः ।&lt;br&gt;&#xA;अनाकालभृतस् तद्वद् आधत्तः स्वामिना च यः ॥ ५।२४ ॥&lt;br&gt;&#xA;मोक्षितो महतश् चर्णात् प्राप्तो युद्धात् पणे जितः ।&lt;br&gt;&#xA;तवाहम् इत्य् उपगतः प्रव्रज्यावसितः कृतः ॥ ५।२५ ॥&lt;br&gt;&#xA;भक्तदासश् च विज्ञेयस् तथैव वडवाभृतः ।&lt;br&gt;&#xA;विक्रेता चात्मनः शास्त्रे दासाः पञ्चदशा स्मृताः ॥ ५।२६ ॥&lt;br&gt;&#xA;तत्र पूर्वश् चतुर्वर्गो दासत्वान् न विमुच्यते ।&lt;br&gt;&#xA;प्रसादाद् स्वामिनो ऽन्यत्र दास्यम् एषां क्रमागतम् ॥ ५।२७ ॥&lt;br&gt;&#xA;यश् चैषां स्वामिनं कश्चिन् मोक्षयेत् प्राणसंशयात् ।&lt;br&gt;&#xA;दासत्वात् स विमुच्येत पुत्रभागं लभेत च ॥ ५।२८ ॥&lt;br&gt;&#xA;अनाकालभृतो दास्यान् मुच्यते गोयुगं ददत् ।&lt;br&gt;&#xA;सम्भक्षितं यद् दुर्भिक्षे न तच् छुध्येत कर्मणा ॥ ५।२९ ॥&lt;br&gt;&#xA;आधत्तो ऽपि धनं दत्त्वा स्वामी यद्य् एनम् उद्धरेत् ।&lt;br&gt;&#xA;अथोपगमयेद् एनं स विक्रीताद् अनन्तरः ॥ ५।३० ॥&lt;br&gt;&#xA;दत्त्वा तु सोदयम् ऋणं ऋणी दास्यात् प्रमुच्यते ।&lt;br&gt;&#xA;कृतकालाभ्युपगमात् कृतको ऽपि विमुच्यते ॥ ५।३१ ॥&lt;br&gt;&#xA;तवाहम् इत्य् उपगतो युद्धप्राप्तः पणे जितः ।&lt;br&gt;&#xA;प्रतिशीर्षप्रदानेन मुच्यते तुल्यकर्मणा ॥ ५।३२ ॥&lt;br&gt;&#xA;राज्ञ एव तु दासः स्यात् प्रव्रज्यावसितो नरः ।&lt;br&gt;&#xA;न तस्य प्रतिमोक्षो ऽस्ति न विशुद्धिः कथञ्चन ॥ ५।३३ ॥&lt;br&gt;&#xA;भक्तस्योपेक्षणात् सद्यो भक्तदासः प्रमुच्यते ।&lt;br&gt;&#xA;निग्रहाद् वडवायाश् च मुच्यते वडवाभृतः ॥ ५।३४ ॥&lt;br&gt;&#xA;विक्रीणीते य आत्मानं स्वतन्त्रः सन् नराधमः ।&lt;br&gt;&#xA;स जघन्यतरस् तेषां नैव दास्यात् प्रमुच्यते ॥ ५।३५ ॥&lt;br&gt;&#xA;चौरापहृतविक्रीता ये च दासीकृता बलात् ।&lt;br&gt;&#xA;राज्ञा मोक्षयितव्यास् ते दासत्वं तेषु नेष्यते ॥ ५।३६ ॥&lt;br&gt;&#xA;वर्णानां प्रातिलोम्येन दासत्वं न विधीयते ।&lt;br&gt;&#xA;स्वधर्मत्यागिनो ऽन्यत्र दारवद् दासता मता ॥ ५।३७ ॥&lt;br&gt;&#xA;तवाहम् इति चात्मानं यो ऽस्वतन्त्रः प्रयच्छति ।&lt;br&gt;&#xA;न स तं प्राप्नुयात् कामं पूर्वस्वामी लभेत तम् ॥ ५।३८ ॥&lt;br&gt;&#xA;अधनास् त्रय एवोक्ता भार्या दासस् तथा सुतः ।&lt;br&gt;&#xA;यत् ते समधिगच्छन्ति यस्य ते तस्य तद् धनम् ॥ ५।३९ ॥&lt;br&gt;&#xA;स्वदासम् इच्छेद् यः कर्तुम् अदासं प्रीतमानसः ।&lt;br&gt;&#xA;स्कन्धाद् आदाय तस्यापि भिन्द्यात् कुम्भं सहाम्भसा ॥ ५।४० ॥&lt;br&gt;&#xA;अक्षताभिः सपुष्पाभिर् मूर्धन्य् एनम् अवाकिरेत् ।&lt;br&gt;&#xA;अदास इति चोक्त्वा त्रिः प्राङ्मुखं तम् अथोत्सृजेत् ॥ ५।४१ ॥&lt;br&gt;&#xA;ततःप्रभृति वक्तव्यः स्वाम्यनुग्रहपालितः ।&lt;br&gt;&#xA;भोज्यान्नः प्रतिगृह्यश् च भवत्य् अभिमतश् च सः ॥ ५।४२ ॥&lt;/p&gt;</description>
    </item>
    <item>
      <title>०६ वेतनस्यानपाकर्म</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/06_vetanasyAnapAkarma/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/06_vetanasyAnapAkarma/</guid>
      <description>&lt;p&gt;भृतानां वेतनस्योक्तो दानादानविधिक्रमः ।&lt;br&gt;&#xA;वेतनस्यानपाकर्म तद् विवादपदं स्मृतम् ॥ ६।१ ॥&lt;br&gt;&#xA;भृताय वेतनं दद्यात् कर्मस्वामी यथाक्रमम् ।&lt;br&gt;&#xA;आदौ मध्ये ऽवसाने वा कर्मणो यद् विनिश्चितम् ॥ ६।२ ॥&lt;br&gt;&#xA;भृतावनिश्चितायां तु दशभागं समाप्नुयुः ।&lt;br&gt;&#xA;लाभगोबीजसस्यानां वणिग्गोपकृषीबलाः ॥ ६।३ ॥&lt;br&gt;&#xA;कर्मोपकरणं चैषां क्रियां प्रति यद् आहृतम् ।&lt;br&gt;&#xA;आप्तभावेन कुर्वीत न जिह्मेन समाचरेत् ॥ ६।४ ॥&lt;br&gt;&#xA;कर्माकुर्वन् प्रतिश्रुत्य कार्यो दत्त्वा भृतिं बलात् ।&lt;br&gt;&#xA;भृतिं गृहीत्वाकुर्वाणो द्विगुणां भृतिम् आवहेत् ॥ ६।५ ॥&lt;br&gt;&#xA;काले ऽपूर्णे त्यजेत् कर्म भृतिनाशो ऽस्य चार्हति ।&lt;br&gt;&#xA;स्वामिदोषाद् अपाक्रामन् यावत् कृतम् अवाप्नुयात् ॥ ६।६ ॥&lt;br&gt;&#xA;भृतिषड्भागम् आभाष्य पथि युग्यकृतं त्यजन् ।&lt;br&gt;&#xA;अददत् कारयित्वा तु कर्मैवं सोदयां भृतिम् ॥ ६।७ ॥&lt;br&gt;&#xA;अनयन् भाटयित्वा तु भाण्डवान् यानवाहने ।&lt;br&gt;&#xA;दाप्यो भृतिचतुर्भागं समम् अर्धपथे त्यजन् ॥ ६।८ ॥&lt;br&gt;&#xA;अनयन् वाहको ऽप्य् एवं भृतिहानिम् अवाप्नुयात् ।&lt;br&gt;&#xA;द्विगुणां तु भृतिं दाप्यः प्रस्थाने विघ्नम् आचरन् ॥ ६।९ ॥&lt;br&gt;&#xA;भाण्डं व्यसनम् आगच्छेद् यदि वाहकदोषतः ।&lt;br&gt;&#xA;दाप्यो यत् तत्र नष्टं स्याद् दैवराजकृताद् ऋते ॥ ६।१० ॥&lt;br&gt;&#xA;गवां शताद् वत्सतरी धेनुः स्याद् द्विशताद् भृतिः ।&lt;br&gt;&#xA;प्रति सम्वत्सरं गोपे सदोहश् चाष्टमे ऽहनि ॥ ६।११ ॥&lt;br&gt;&#xA;उपानयेत् गा गोपाय प्रत्यहं रजनीक्षये ।&lt;br&gt;&#xA;चीऋणाः पीताश् च ता गोपः सायाह्ने प्रत्युपानयेत् ॥ ६।१२ ॥&lt;br&gt;&#xA;स्याच् चेद् गोव्यसनं गोपो व्यायच्छेत् तत्र शक्तितः ।&lt;br&gt;&#xA;अशक्तस् तूर्णम् आगम्य स्वामिने तन् निवेदयेत् ॥ ६।१३ ॥&lt;br&gt;&#xA;अव्यायच् छन्नविक्रोशन् स्वामिने चानिवेदयन् ।&lt;br&gt;&#xA;वोढुम् अर्हति गोपस् तां विनयं चापि राजनि ॥ ६।१४ ॥&lt;br&gt;&#xA;नष्टविनष्टं कृमिभिः श्वहतं विषमे मृतम् ।&lt;br&gt;&#xA;हीनं पुरुषकारेण गोपायैव निपातयेत् ॥ ६।१५ ॥&lt;br&gt;&#xA;अजाविके तथारुद्धे वृकैः पाले त्व् अनायति ।&lt;br&gt;&#xA;यत् प्रसह्य वृको हन्यात् पाले तत्किल्बिषम् भवेत् ॥ ६।१६ ॥&lt;br&gt;&#xA;तासां चैवानिरुद्धानां चरन्तीनां मिथो वने ।&lt;br&gt;&#xA;याम् उत्पत्य वृको हन्यान् न पालस् तत्र किल्बिषी ॥ ६।१७ ॥&lt;br&gt;&#xA;विघुष्य तु हृतं चौरैर् न पालो दातुम् अर्हति ।&lt;br&gt;&#xA;यदि देशे च काले च स्वामिनः स्वस्य शंसति ॥ ६।१८ ॥&lt;br&gt;&#xA;एतेन सर्वपालानां विवादः समुदाहृतः ।&lt;br&gt;&#xA;मृतेषु च विशुद्धिः स्यात् पालस्याङ्कादिदर्शनात् ॥ ६।१९ ॥&lt;br&gt;&#xA;शुल्कं गृहीत्वा पण्यस्त्री नेच्छन्ती द्विस् तद् आवहेत् ।&lt;br&gt;&#xA;अप्रयच्छंस् तदा शुल्कम् अनुभूय पुमान् स्त्रियम् ॥ ६।२० ॥&lt;br&gt;&#xA;अयोनौ क्रमते यस् तु बहुभिर् वापि वासयेत् ।&lt;br&gt;&#xA;शुल्कम् अष्टगुणं दाप्यो विनयस् तावद् एव च ॥ ६।२१ ॥&lt;br&gt;&#xA;पराजिरे गृहं कृत्वा स्तोमं दत्त्वा वसेत् तु यः ।&lt;br&gt;&#xA;स तद् गृहीत्वा निर्गच्छेत् तृणकाष्ठेष्टकादिकम् ॥ ६।२२ ॥&lt;br&gt;&#xA;स्तोमवाहीनि भाण्डानि पूर्णकालान्य् उपानयेत् ।&lt;br&gt;&#xA;ग्रहीतुर् आभवेद् भग्नं नष्टं चान्यत्र सम्प्लवात् ॥ ६।२३ ॥&lt;/p&gt;</description>
    </item>
    <item>
      <title>०७ अस्वामिविक्रयः</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/07_asvAmivikrayaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/07_asvAmivikrayaH/</guid>
      <description>&lt;p&gt;निक्षिप्तं वा परद्रव्यं नष्टं लब्ध्वापहृत्य वा ।&lt;br&gt;&#xA;विक्रीयते ऽसमक्षं यद् विज्ञेयो ऽस्वामिविक्रयः ॥ ७।१ ॥&lt;br&gt;&#xA;द्रव्यम् अस्वामिविक्रीतं प्राप्य स्वामी समाप्नुयात् ।&lt;br&gt;&#xA;प्रकाशं क्रयतः शुद्धिः क्रेतुः स्तेयं रहः क्रयात् ॥ ७।२ ॥&lt;br&gt;&#xA;अस्वाम्यनुमताद् दासाद् असतश् च जनाद् रहः ।&lt;br&gt;&#xA;हीनमूल्यम् अवेलायां क्रीणंस् तद्दोषभाग् भवेत् ॥ ७।३ ॥&lt;br&gt;&#xA;न गूहेतागमं क्रेता शुद्धिस् तस्य तदागमात् ।&lt;br&gt;&#xA;विपर्यये तुल्यदोषः स्तेयदण्डं च सो ऽर्हति ॥ ७।४ ॥&lt;br&gt;&#xA;विक्रेता स्वामिने ऽर्थं च क्रेतुर् मूल्यं च तत्कृतम् ।&lt;br&gt;&#xA;दद्याद् दण्डं तथा राज्ञे विधिर् अस्वामिविक्रये ॥ ७।५ ॥&lt;/p&gt;</description>
    </item>
    <item>
      <title>०८ क्रीतानुशयः</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/08_krItAnushayaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/08_krItAnushayaH/</guid>
      <description>&lt;p&gt;विक्रीय पण्यं मूल्येन क्रेतुर् यन् न प्रदीयते ।&lt;br&gt;&#xA;विक्रीयासम्प्रदानं तद् विवादपदम् उच्यते ॥ ८।१ ॥&lt;br&gt;&#xA;लोके ऽस्मिन् द्विविधं द्रव्यं जङ्गमं स्थावरं तथा ।&lt;br&gt;&#xA;क्रयविक्रयधर्मेषु सर्वं तत् पण्यम् उच्यते ॥ ८।२ ॥&lt;br&gt;&#xA;षड्विधस् तस्य तु बुधैर् दानादानविधिः स्मृतः ।&lt;br&gt;&#xA;गणिमं तुलिमं मेयं क्रियया रूपतः श्रिया ॥ ८।३ ॥&lt;br&gt;&#xA;विक्रीय पण्यं मूल्येन क्रेतुर् यो न प्रयच्छति ।&lt;br&gt;&#xA;स्थावरस्य क्षयं दाप्यो जङ्गमस्य क्रियाफलम् ॥ ८।४ ॥&lt;br&gt;&#xA;अर्घश् चेद् अपहीयेत सोदयं पण्यम् आवहेत् ।&lt;br&gt;&#xA;स्थायिनाम् एष नियमो दिग्लाभो दिग्विचारिणाम् ॥ ८।५ ॥&lt;br&gt;&#xA;उपहन्येत वा पण्यं दह्येतापह्रियेत वा ।&lt;br&gt;&#xA;विक्रेतुर् एव सो ऽनर्थो विक्रीयासम्प्रयच्छतः ॥ ८।६ ॥&lt;br&gt;&#xA;निर्दोषं दर्शयित्वा तु सदोषं यः प्रयच्छति ।&lt;br&gt;&#xA;मूल्यं तद्द्विगुणं दाप्यो विनयं तावद् एव च ॥ ८।७ ॥&lt;br&gt;&#xA;तथान्यहस्ते विक्रीय यो ऽन्यस्मै सम्प्रयच्छति ।&lt;br&gt;&#xA;सो ऽपि तद्द्विगुणं दाप्यो विनेयस् तावद् एव च ॥ ८।८ ॥&lt;br&gt;&#xA;दीयमानं न गृह्णाति क्रीतं पण्यं च यः क्रयी ।&lt;br&gt;&#xA;विक्रीणानस् तद् अन्यत्र विक्रेता नापराध्नुयात् ॥ ८।९ ॥&lt;br&gt;&#xA;दत्तमूल्यस्य पण्यस्य विधिर् एष प्रकीर्तितः ।&lt;br&gt;&#xA;अदत्ते ऽन्यत्र समयान् न विक्रेतुर् अतिक्रमः ॥ ८।१० ॥&lt;br&gt;&#xA;लाभार्थे वणिजां सर्व- पण्येषु क्रयविक्रयः ।&lt;br&gt;&#xA;स च लाभो ऽर्घम् आसाद्य महान् भवति वा न वा ॥ ८।११ ॥&lt;br&gt;&#xA;तस्माद् देशे च काले च वणिग् अर्घं पराक्रमेत् ।&lt;br&gt;&#xA;न जिह्मेन प्रवर्तेत श्रेयान् एवं वणिक्पथः ॥ ८।१२ ॥&lt;/p&gt;</description>
    </item>
    <item>
      <title>०९ विक्रीयासम्प्रदानम्</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/09_vikrIyAsampradAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/09_vikrIyAsampradAnam/</guid>
      <description>&lt;p&gt;क्रीत्वा मूल्येन यः पण्यं क्रेता न बहु मन्यते ।&lt;br&gt;&#xA;क्रीत्वानुशय इत्य् एतद् विवादपदम् उच्यते ॥ ९।१ ॥&lt;br&gt;&#xA;क्रीत्वा मूल्येन यत् पण्यं दुष्क्रीतं मन्यते क्रयी ।&lt;br&gt;&#xA;विक्रेतुः प्रतिदेयं तत् तस्मिन्न् एवाह्न्य् अविक्षतम् ॥ ९।२ ॥&lt;br&gt;&#xA;द्वितीये ऽह्नि ददत् क्रेता मूल्यात् त्रिंशांशम् आवहेत् ।&lt;br&gt;&#xA;द्विगुणं तत् तृतीये ऽह्नि परतः क्रेतुर् एव तत् ॥ ९।३ ॥&lt;br&gt;&#xA;क्रेता पण्यं परीक्षेत प्राक् स्वयं गुणदोषतः ।&lt;br&gt;&#xA;परीक्ष्याभिमतं क्रीतं विक्रेतुर् न भवेत् पुनः ॥ ९।४ ॥&lt;br&gt;&#xA;त्र्यहाद् दोह्यं परीक्षेत पञ्चाहाद् वाह्यम् एव तु ।&lt;br&gt;&#xA;मुक्तावज्रप्रवालानां सप्ताहं स्यात् परीक्षणम् ॥ ९।५ ॥&lt;br&gt;&#xA;द्विपदाम् अर्धमासं स्यात् पुंसां तद्द्विगुणं स्त्रियाः ।&lt;br&gt;&#xA;दशाहं सर्वबीजानाम् एकाहं लोहवाससाम् ॥ ९।६ ॥&lt;br&gt;&#xA;परिभुक्तं च यद् वासः क्लिष्टरूपं मलीमसम् ।&lt;br&gt;&#xA;सदोषम् अपि विक्रीतं विक्रेतुर् न भवेत् पुनः ॥ ९।७ ॥&lt;br&gt;&#xA;मूल्याष्टभागो हीयेत सकृद् धौतस्य वाससः ।&lt;br&gt;&#xA;द्विः पादस् त्रिस् त्रिभागस् तु चतुःकृत्वो ऽर्धम् एव च ॥ ९।८ ॥&lt;br&gt;&#xA;अर्धक्षयात् तु परतः पादांशापचयः क्रमात् ।&lt;br&gt;&#xA;यावत् क्षीणदशं जीर्णं जीर्णस्यानियमः क्षये ॥ ९।९ ॥&lt;br&gt;&#xA;लोहानाम् अपि सर्वेषां हेतुर् अग्निक्रियाविधौ ।&lt;br&gt;&#xA;क्षयः संस्क्रियमाणानां तेषां दृष्टो ऽग्निसङ्गमात् ॥ ९।१० ॥&lt;br&gt;&#xA;सुवर्णस्य क्षयो नास्ति रजते द्विपलं शतम् ।&lt;br&gt;&#xA;शतम् अष्टपलं ज्ञेयं क्षयस् स्यात् त्रपुसीसयोः ॥ ९।११ ॥&lt;br&gt;&#xA;ताम्रे पञ्चपलं विद्याद् विकारा ये च तन्मयाः ।&lt;br&gt;&#xA;तद्धातूनाम् अनेकत्वाद् अयसो ऽनियमः क्षये ॥ ९।१२ ॥&lt;br&gt;&#xA;तान्तवस्य च संस्कारे क्षयवृद्धी उदाहृते ।&lt;br&gt;&#xA;सूत्रकार्पासिकोर्णानां वृद्धिर् दशपलं शतम् ॥ ९।१३ ॥&lt;br&gt;&#xA;स्थूलसूत्रवतां तेषां मध्यानां पञ्चकं शतम् ।&lt;br&gt;&#xA;त्रिपलं तु सुसूक्ष्माणाम् अन्तःक्षय उदाहृतः ॥ ९।१४ ॥&lt;br&gt;&#xA;त्रिंशांशो रोमविद्धस्य क्षयः कर्मकृतस्य तु ।&lt;br&gt;&#xA;कौषेयवल्कलानां तु नैव वृद्धिर् न च क्षयः ॥ ९।१५ ॥&lt;/p&gt;</description>
    </item>
    <item>
      <title>११ क्षेत्रजविवादः</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/11_xetrajavivAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/11_xetrajavivAdaH/</guid>
      <description>&lt;p&gt;सेतुकेदारमर्यादा- विकृष्टाकृष्टनिश्चयाः ।&lt;br&gt;&#xA;क्षेत्राधिकारा यत्र स्युर् विवादः क्षेत्रजस् तु सः ॥ ११।१ ॥&lt;br&gt;&#xA;क्षेत्रसीमाविरोधेषु सामन्तेभ्यो विनिश्चयः ।&lt;br&gt;&#xA;नगरग्रामगणिनो ये च वृद्धतमा नराः ॥ ११।२ ॥&lt;br&gt;&#xA;ग्रामसीमासु च बहिर् ये स्युस् तत्कृषिजीविनः ।&lt;br&gt;&#xA;गोपशाकुनिकव्याधा ये चान्ये वनगोचराः ॥ ११।३ ॥&lt;br&gt;&#xA;समुन्नयेयुस् ते सीमां लक्षणैर् उपलक्षिताम् ।&lt;br&gt;&#xA;तुषाङ्गारकपालैश् च कुम्भैर् आयतनैर् द्रुमैः ॥ ११।४ ॥&lt;br&gt;&#xA;अभिज्ञातैश् च वल्मीक- स्थलनिम्नोन्नतादिभिः ।&lt;br&gt;&#xA;केदाराराममार्गैश् च पुराणैः सेतुभिस् तथा ॥ ११।५ ॥&lt;br&gt;&#xA;निम्नगापहृतोत्सृष्ट- नष्टचिह्नासु भूमिषु ।&lt;br&gt;&#xA;तत्प्रदेशानुमानाच् च प्रमाणैर् भोगदर्शनैः ॥ ११।६ ॥&lt;br&gt;&#xA;अथ चेद् अनृतं ब्रूयुः सामन्तास् तद्विनिश्चये ।&lt;br&gt;&#xA;सर्वे पृथक् पृथग् दण्ड्या राज्ञा मध्यमसाहसम् ॥ ११।७ ॥&lt;br&gt;&#xA;गणवृद्धादयस् त्व् अन्ये दण्डं दाप्याः पृथक् पृथक् ।&lt;br&gt;&#xA;विनेयाः प्रथमेन स्युः साहसेनानृते स्थिताः ॥ ११।८ ॥&lt;br&gt;&#xA;नैकः समुन्नयेत् सीमां नरः प्रत्ययवान् अपि ।&lt;br&gt;&#xA;गुरुत्वाद् अस्य धर्मस्य क्रियैषा बहुषु स्थिता ॥ ११।९ ॥&lt;br&gt;&#xA;एकश् चेद् उन्नयेत् सीमां सोपवासः समाहितः ।&lt;br&gt;&#xA;रक्तमाल्याम्बरधरः क्षितिम् आरोप्य मूर्धनि ॥ ११।१० ॥&lt;br&gt;&#xA;यदा च न स्युर् ज्ञातारः सीमाया न च लक्षणम् ।&lt;br&gt;&#xA;तदा राजा द्वयोः सीमाम् उद्धरेद् इष्टतः स्वयम् ॥ ११।११ ॥&lt;br&gt;&#xA;एतेनैव गृहोद्यान- निपानायतनादिषु ।&lt;br&gt;&#xA;विवादविधिर् आख्यातस् तथा ग्रामान्तरेषु च ॥ ११।१२ ॥&lt;br&gt;&#xA;अवस्करस्थलश्वभ्र- भ्रमस्यन्दनिकादिभिः ।&lt;br&gt;&#xA;चतुष्पथसुरस्थान- रथ्यामार्गान् न रोधयेत् ॥ ११।१३ ॥&lt;br&gt;&#xA;परक्षेत्रस्य मध्ये तु सेतुर् न प्रतिषिध्यते ।&lt;br&gt;&#xA;महागुणो ऽल्पबाधश् च वृद्धिर् इष्टा क्षये सति ॥ ११।१४ ॥&lt;br&gt;&#xA;सेतुस् तु द्विदिधो ज्ञेयः खेयो बन्ध्यस् तथैव च ।&lt;br&gt;&#xA;तोयप्रवर्तनान् खेयो बन्ध्यः स्यात् तन्निवर्तनात् ॥ ११।१५ ॥&lt;br&gt;&#xA;नान्तरेणोदकं सस्यं नश्येद् अभ्युदकेन तु ।&lt;br&gt;&#xA;य एवानुदके दोषः स एवाभ्युदके स्मृतः ॥ ११।१६ ॥&lt;br&gt;&#xA;पूर्वप्रवृत्तम् उत्सन्नम् अपृष्ट्वा स्वामिनं तु यः ।&lt;br&gt;&#xA;सेतुं प्रवर्तयेत् कश्चिन् न स तत्फलभाग् भवेत् ॥ ११।१७ ॥&lt;br&gt;&#xA;मृते तु स्वामिनि पुनस् तद्वंश्ये वापि मानवे ।&lt;br&gt;&#xA;राजानम् आमन्त्र्य ततः प्रकुर्यात् सेतुकर्म तत् ॥ ११।१८ ॥&lt;br&gt;&#xA;अतो ऽन्यथा क्लेशभाक् स्यान् मृगव्याधानुदर्शनात् ।&lt;br&gt;&#xA;इषवस् तस्य नश्यन्ति यो विद्धम् अनुविध्यति ॥ ११।१९ ॥&lt;br&gt;&#xA;अशक्तप्रेतनष्टेषु क्षेत्रिकेष्व् अनिवारितः ।&lt;br&gt;&#xA;क्षेत्रं चेद् विकृषेत् कश्चिद् अश्नुवीत स तत्फलम् ॥ ११।२० ॥&lt;br&gt;&#xA;विकृष्यमाणे क्षेत्रे चेत् क्षेत्रिकः पुनर् आव्रजेत् ।&lt;br&gt;&#xA;खिलोपचारं तत् सर्वं दत्त्वा स्वक्षेत्रम् आप्नुयात् ॥ ११।२१ ॥&lt;br&gt;&#xA;तदष्टभागापचयाद् यावत् सप्त गताः समाः ।&lt;br&gt;&#xA;सम्प्राप्ते त्व् अष्टमे वर्षे भुक्तं क्षेत्रं लभेत सः ॥ ११।२२ ॥&lt;br&gt;&#xA;संवत्सरेणार्धखिलं खिलं तद् वत्सरैस् त्रिभिः ।&lt;br&gt;&#xA;पञ्चवर्षावसन्नं तु स्यात् क्षेत्रम् अटवीसमम् ॥ ११।२३ ॥&lt;br&gt;&#xA;क्षेत्रं त्रिपुरुषं यत् स्याद् गृहं वा स्यात् क्रमागतम् ।&lt;br&gt;&#xA;राजप्रसादाद् अन्यत्र न तद्भोगः परं नयेत् ॥ ११।२४ ॥&lt;br&gt;&#xA;उत्क्रम्य तु वृतिं यत्र सस्यघातो गवादिभिः ।&lt;br&gt;&#xA;पालः शास्यो भवेत् तत्र न चेच् छक्त्या निवारयेत् ॥ ११।२५ ॥&lt;br&gt;&#xA;समूलसस्यनाशे तु तत्स्वामी समम् आप्नुयात् ।&lt;br&gt;&#xA;वधेन पालो मुच्येत दण्डं स्वामिनि पातयेत् ॥ ११।२६ ॥&lt;br&gt;&#xA;गौः प्रसूता दशाहात् च महोक्षाजाविकुञ्जराः ।&lt;br&gt;&#xA;निवार्यास् तु प्रयत्नेन तेषां स्वामी न दण्डभाक् ॥ ११।२७ ॥&lt;br&gt;&#xA;माषं गां दापयेद् दण्डं द्वौ माषौ महिषीं तथा ।&lt;br&gt;&#xA;अजाविके सवत्से तु दण्डः स्याद् अर्धमाषकः ॥ ११।२८ ॥&lt;br&gt;&#xA;अदण्ड्या हस्तिनो ऽश्वाश् च प्रजापाला हि ते स्मृताः ।&lt;br&gt;&#xA;अदण्ड्या गर्भिणी गौश् च सूतिका चाभिसारिणी ॥ ११।२९ ॥&lt;/p&gt;</description>
    </item>
    <item>
      <title>१२ स्त्रीपुंसयोगः</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/12_strIpuMsayogaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/12_strIpuMsayogaH/</guid>
      <description>&lt;p&gt;विवाहादिविधिः स्त्रीणां यत्र पुंसां च कीर्त्यते ।&lt;br&gt;&#xA;स्त्रीपुंसयोगनामैतद् विवादपदम् उच्यते ॥ १२।१ ॥&lt;br&gt;&#xA;स्त्रीपुंसयोस् तु सम्बन्धाद् वरणं प्राग् विधीयते ।&lt;br&gt;&#xA;वरणाद् ग्रहणं पाणेः संस्कारो ऽथ द्विलक्षणः ॥ १२।२ ॥&lt;br&gt;&#xA;तयोर् अनियतं प्रोक्तं वरणं दोषदर्शनात् ।&lt;br&gt;&#xA;पाणिग्रहणमन्त्राभ्यां नियतं दारलक्षणम् ॥ १२।३ ॥&lt;br&gt;&#xA;ब्राह्मणक्षत्रियविशां शूद्राणां च परिग्रहे ।&lt;br&gt;&#xA;स्वजात्या श्रेयसी भार्या स्वजात्यश् च पतिः स्त्रियाः ॥ १२।४ ॥&lt;br&gt;&#xA;ब्राह्मणस्यानुलोम्येन स्त्रियो ऽन्यास् तिस्र एव तु ।&lt;br&gt;&#xA;शूद्रायाः प्रातिलोम्येन तथान्ये पतयस् त्रयः ॥ १२।५ ॥&lt;br&gt;&#xA;द्वे भार्ये क्षत्रियस्यान्ये वैश्यस्यैका प्रकीर्तिता ।&lt;br&gt;&#xA;वैश्याया द्वौ पती ज्ञेयाव् एको ऽन्यः क्षत्रियापतिः ॥ १२।६ ॥&lt;br&gt;&#xA;आ सप्तमात् पञ्चमाद् वा बन्धुभ्यः पितृमातृताः ।&lt;br&gt;&#xA;अविवाह्याः सगोत्राः स्युः समानप्रवरास् तथा ॥ १२।७ ॥&lt;br&gt;&#xA;परीक्ष्यः पुरुषः पुंस्त्वे निजैर् एवाङ्गलक्षणैः ।&lt;br&gt;&#xA;पुमांश् चेद् अविकल्पेन स कन्यां लब्धुम् अर्हति ॥ १२।८ ॥&lt;br&gt;&#xA;सुबद्धजत्रुजान्वस्थिः सुबद्धांसशिरोधरः ।&lt;br&gt;&#xA;स्थूलघाटस् तनूरुत्वग् अविलग्नगतिस्वरः ॥ १२।९ ॥&lt;br&gt;&#xA;विट् चास्य प्लवते नाप्सु ह्लादि मूत्रं च फेनिलम् ।&lt;br&gt;&#xA;पुमान् स्यांल् लक्षणैर् एतैर् विपरीतैस् तु पण्डकः ॥ १२।१० ॥&lt;br&gt;&#xA;चतुर्दशविधः शास्त्रे स तु दृष्टो मनीषिभिः ।&lt;br&gt;&#xA;चिकित्स्यश् चाचिकित्स्यश् च तेषाम् उक्तो विधिः क्रमात् ॥ १२।११ ॥&lt;br&gt;&#xA;निसर्गपण्डो वध्रिश् च पक्षपण्डस् तथैव च ।&lt;br&gt;&#xA;अभिशापाद् गुरो रोगाद् देवक्रोधात् तथैव च ॥ १२।१२ ॥&lt;br&gt;&#xA;ईर्ष्यापण्डश् च सेव्यश् च वातरेता मुखेभगः ।&lt;br&gt;&#xA;आक्षिप्तो मोघबीजश् च शालीनो ऽन्यपतिस् तथा ॥ १२।१३ ॥&lt;br&gt;&#xA;तत्राद्याव् अप्रतीकरौ पक्षाख्यो मासम् आचरेत् ।&lt;br&gt;&#xA;अनुक्रमात् त्रयस्यास्य कालः संवत्सरः स्मृतः ॥ १२।१४ ॥&lt;/p&gt;</description>
    </item>
    <item>
      <title>१३ दायभागः</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/13_dAyabhAgaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/13_dAyabhAgaH/</guid>
      <description>&lt;p&gt;विभागो ऽर्थस्य पित्र्यस्य पुत्रैर् यत्र प्रकल्प्यते ।&lt;br&gt;&#xA;दायभाग इति प्रोक्तं तद् विवादपदं बुधैः ॥ १३।१ ॥&lt;br&gt;&#xA;पितर्य् ऊर्ध्वं मृते पुत्रा विभजेयुर् धनं पितुः ।&lt;br&gt;&#xA;मातुर् दुहितरो ऽभावे दुहितारं तदन्वयः ॥ १३।२ ॥&lt;br&gt;&#xA;मातुर् निवृत्ते रजसि प्रत्तासु भगिनीषु च ।&lt;br&gt;&#xA;निरष्टे वाप्य् अमरणे पितर्य् उपरतस्पृहे ॥ १३।३ ॥&lt;br&gt;&#xA;पितैव वा स्वयं पुत्रान् विभजेद् वयसि स्थितः ।&lt;br&gt;&#xA;ज्येष्ठं श्रेष्ठविभागेन यथा वास्य मतिर् भवेत् ॥ १३।४ ॥&lt;br&gt;&#xA;बिभृयाद् वेच्छतः सर्वाञ् ज्येष्ठो भ्राता यथा पिता ।&lt;br&gt;&#xA;भ्राता शक्तः कनिष्ठो वा शक्त्यपेक्षः कुले क्रिया ॥ १३।५ ॥&lt;br&gt;&#xA;शौर्यभार्याधने हित्वा यच् च विद्याधनं भवेत् ।&lt;br&gt;&#xA;त्रीण्य् एतान्य् अविभाज्यानि प्रसादो यश् च पैतृकः ॥ १३।६ ॥&lt;/p&gt;</description>
    </item>
    <item>
      <title>१४ साहसम्</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/14_sAhasam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/14_sAhasam/</guid>
      <description>&lt;p&gt;सहसा क्रियते कर्म यत्किञ्चिद् बलदर्पितैः ।&lt;br&gt;&#xA;तत् साहसम् इति प्रोक्तं सहो बलम् इहोच्यते ॥ १४।१ ॥&lt;br&gt;&#xA;तत् पुनस् त्रिविधं ज्ञेयं प्रथमं मध्यमं तथा ।&lt;br&gt;&#xA;उत्तमं चेति शास्त्रेषु तस्योक्तं लक्षणं पृथक् ॥ १४।२ ॥&lt;br&gt;&#xA;फलमूलोदकादीनां क्षेत्रोपकरणस्य च ।&lt;br&gt;&#xA;भङ्गाक्षेपोपमर्दाद्यैः प्रथमं साहसं स्मृतम् ॥ १४।३ ॥&lt;br&gt;&#xA;वासःपश्वन्नपानानाम् गृहोपकरणस्य च ।&lt;br&gt;&#xA;एतेनैव प्रकारेण मध्यमं साहसं स्मृतम् ॥ १४।४ ॥&lt;br&gt;&#xA;व्यापादो विषशस्त्राद् यैः परदारप्रधर्षणम् ।&lt;br&gt;&#xA;प्राणोपरोधि यच् चान्यद् उक्तम् उत्तमसाहसम् ॥ १४।५ ॥&lt;br&gt;&#xA;तस्य दण्डः क्रियापेक्षः प्रथमस्य शतावरः ।&lt;br&gt;&#xA;मध्यमस्य तु शास्त्रज्ञैर् ज्ञेयः पञ्चशतावरः ॥ १४।६ ॥&lt;br&gt;&#xA;वधः सर्वस्वहरणं पुरान् निर्वासनाङ्कने ।&lt;br&gt;&#xA;तदङ्गच्छेद इत्य् उक्तो दण्ड उत्तमसाहसे ॥ १४।७ ॥&lt;/p&gt;</description>
    </item>
    <item>
      <title>१५-१६ वाग्दण्डपारुष्ये</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/15-16_vAgdaNDapAruShye/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/15-16_vAgdaNDapAruShye/</guid>
      <description>&lt;p&gt;देशजातिकुलादीनाम् आक्रोशन्यङ्गसंहितम् ।&lt;br&gt;&#xA;यद् वचः प्रतिकूलार्थं वाक्पारुष्यं तद् उच्यते ॥ १५१६।१ ॥&lt;br&gt;&#xA;निष्ठुराश्लीलतीव्रत्वात् तद् अपि त्रिविधं स्मृतम् ।&lt;br&gt;&#xA;गौरवानुक्रमाद् अस्य दण्डो ऽप्य् अत्र क्रमाद् गुरुः ॥ १५१६।२ ॥&lt;br&gt;&#xA;साक्षेपं निष्ठुरं ज्ञेयम् अश्लीलं न्यङ्गसंयुतम् ।&lt;br&gt;&#xA;पातनीयैर् उपक्रोशैस् तीव्रम् आहुर् मनीषिणः ॥ १५१६।३ ॥&lt;br&gt;&#xA;परगात्रेष्व् अभिद्रोहो हस्तपादायुधादिभिः ।&lt;br&gt;&#xA;भस्मादिभिश् चोपघातो दण्डपारुष्यम् उच्यते ॥ १५१६।४ ॥&lt;br&gt;&#xA;तस्यापि दृष्टं त्रैविध्यं मृदुमध्योत्तमं क्रमात् ।&lt;br&gt;&#xA;अवगूरणनिःसङ्ग- पातनक्षतदर्शनैः ॥ १५१६।५ ॥&lt;br&gt;&#xA;हीनमध्योत्तमानां तु द्रव्याणाम् समतिक्रमात् ।&lt;br&gt;&#xA;त्रीण्य् एव साहसान्य् आहुस् तत्र कण्टकशोधनम् ॥ १५१६।६ ॥&lt;br&gt;&#xA;विधिः पञ्चविधस् तूक्त एतयोर् उभयोर् अपि ।&lt;br&gt;&#xA;विशुद्धिर् दण्डभाक्त्वं च तत्र सम्बध्यते यथा ॥ १५१६।७ ॥&lt;br&gt;&#xA;पारुष्ये सति संरम्भाद् उत्पन्ने क्षुब्धयोर् द्वयोः ।&lt;br&gt;&#xA;स मन्यते यः क्षमते दण्डभाग् यो ऽतिवर्तते ॥ १५१६।८ ॥&lt;br&gt;&#xA;पारुष्यदोषावृतयोर् युगपत् सम्प्रवृत्तयोः ।&lt;br&gt;&#xA;विशेषश् चेन् न दृश्येत विनयः स्यात् समस् तयोः ॥ १५१६।९ ॥&lt;br&gt;&#xA;पूर्वम् आक्षारयेद् यस् तु नियतं स्यात् स दोषभाक् ।&lt;br&gt;&#xA;पश्चाद् यः सो ऽप्य् असत्कारी पूर्वे तु विनयो गुरुः ॥ १५१६।१० ॥&lt;br&gt;&#xA;द्वयोर् आपन्नयोस् तुल्यम् अनुबध्नाति यः पुनः ।&lt;br&gt;&#xA;स तयोर् दण्डम् आप्नोति पूर्वो वा यदि वेतरः ॥ १५१६।११ ॥&lt;br&gt;&#xA;श्वपाकपण्डचण्डाल- व्यङ्गेषु वधवृत्तिषु ।&lt;br&gt;&#xA;हस्तिपव्रात्यदारेषु गुर्वाचार्याङ्गनासु च ॥ १५१६।१२ ॥&lt;br&gt;&#xA;मर्यादातिक्रमे सद्यो घात एवानुशासनम् ।&lt;br&gt;&#xA;न च तद्दण्डपारुष्ये दोषम् आहुर् मनीषिणः ॥ १५१६।१३ ॥&lt;br&gt;&#xA;यम् एव ह्य् अतिवर्तेरन्न् एते सन्तं जनं नृषु ।&lt;br&gt;&#xA;स एव विनयं कुर्यान् न तद्विनयभाङ् नृपः ॥ १५१६।१४ ॥&lt;br&gt;&#xA;मला ह्य् एते मनुष्येषु धनम् एषां मलात्मकम् ।&lt;br&gt;&#xA;अपि तान् घातयेद् राजा नार्थदण्डेन दण्डयेत् ॥ १५१६।१५ ॥&lt;/p&gt;</description>
    </item>
    <item>
      <title>१७ द्यूतसमाह्वयम्</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/17_dyUtasamAhvayam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/17_dyUtasamAhvayam/</guid>
      <description>&lt;p&gt;अक्षवर्ध्रशलाकाद्यैर् देवनं जिह्मकारितम् ।&lt;br&gt;&#xA;पणक्रीडा वयोभिश् च पदं द्यूतसमाह्वयम् ॥ १७।१ ॥&lt;br&gt;&#xA;सभिकः कारयेद् द्यूतं देयं दद्याच् च तत्कृतम् ।&lt;br&gt;&#xA;दशकं तु शतं वृद्धिस् तस्य स्याद् द्यूतकारिता ॥ १७।२ ॥&lt;br&gt;&#xA;द्विरभ्यस्ताः पतन्त्य् अक्षा ग्लहे यस्याक्षदेविनः ।&lt;br&gt;&#xA;जयं तस्यापरस्याहुः कितवस्य पराजयम् ॥ १७।३ ॥&lt;br&gt;&#xA;कितवेष्व् एव तिष्ठेयुः कितवाः संशयं प्रति ।&lt;br&gt;&#xA;त एव तस्य द्रष्टारः स्युस् त एव च साक्षिणः ॥ १७।४ ॥&lt;br&gt;&#xA;अशुद्धः कितवो नान्यद् आश्रयेद् द्यूतमण्डलम् ।&lt;br&gt;&#xA;प्रतिहन्यान् न सभिकं दापयेत् तत् स्वम् इष्टतः ॥ १७।५ ॥&lt;br&gt;&#xA;कूटाक्षदेविनः पापान् निर्भजेद् द्यूतमण्डलात् ।&lt;br&gt;&#xA;कण्ठे ऽक्षमालाम् आसज्य स ह्य् एषां विनयः स्मृतः ॥ १७।६ ॥&lt;/p&gt;</description>
    </item>
    <item>
      <title>१८ प्रकीर्णकम्</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/18_prakIrNakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/18_prakIrNakam/</guid>
      <description>&lt;p&gt;प्रकीर्णके पुनर् ज्ञेया व्यवहारा नृपाश्रयाः ।&lt;br&gt;&#xA;राज्ञाम् आज्ञाप्रतीघातस् तत्कर्मकरणं तथा ॥ १८।१ ॥&lt;br&gt;&#xA;पुरप्रदानं सम्भेदः प्रकृतीनां तथैव च ।&lt;br&gt;&#xA;पाषण्डनैगमश्रेणी- गणधर्मविपर्ययाः ॥ १८।२ ॥&lt;br&gt;&#xA;पितृपुत्रविवादश् च प्रायश्चित्तव्यतिक्रमः ।&lt;br&gt;&#xA;प्रतिग्रहविलोपश् च कोप आश्रमिणाम् अपि ॥ १८।३ ॥&lt;br&gt;&#xA;वर्णसङ्करदोषश् च तद्वृत्तिनियमस् तथा ।&lt;br&gt;&#xA;न दृष्टं यच् च पूर्वेषु तत् सर्वं स्यात् प्रकीर्णके ॥ १८।४ ॥&lt;br&gt;&#xA;राजा त्व् अवहितः सर्वान् आश्रमान् परिपालयेत् ।&lt;br&gt;&#xA;उपायैः शास्त्रविहितैश् चतुर्भिः प्रकृतैस् तथा ॥ १८।५ ॥&lt;br&gt;&#xA;यो यो वर्णो ऽवहीयेत यो वोद्रेकम् अनुव्रजेत् ।&lt;br&gt;&#xA;तं तं दृष्ट्वा स्वतो मार्गात् प्रच्युतं स्थापयेत् पथि ॥ १८।६ ॥&lt;br&gt;&#xA;अशास्त्रोक्तेषु चान्येषु पापयुक्तेषु कर्मसु ।&lt;br&gt;&#xA;प्रसमीक्ष्यात्मनो राजा दण्डं दण्ड्येषु पातयेत् ॥ १८।७ ॥&lt;br&gt;&#xA;श्रुतिस्मृतिविरुद्धं च जनानाम् अहितं च यत् ।&lt;br&gt;&#xA;न तत् प्रवर्तयेद् राजा प्रवृत्तं च निवर्तयेत् ॥ १८।८ ॥&lt;br&gt;&#xA;न्यायापेतं यद् अन्येन राज्ञाज्ञानकृतं च यत् ।&lt;br&gt;&#xA;तद् अप्य् अन्यायविहितं पुनर् न्याये निवेशयेत् ॥ १८।९ ॥&lt;br&gt;&#xA;राज्ञा प्रवर्तितान् धर्मान् यो नरो नानुपालयेत् ।&lt;br&gt;&#xA;दण्ड्यः स पापो वध्यश् च लोपयन् राजशासनम् ॥ १८।१० ॥&lt;br&gt;&#xA;आयुधान्य् आयुधीयानां वाह्यादीन् वाह्यजीविनाम् ।&lt;br&gt;&#xA;वेश्यास्त्रीणाम् अलङ्कारं वाद्यातोद्यानि तद्विदाम् ॥ १८।११ ॥&lt;br&gt;&#xA;यच् च यस्योपकरणं येन जीवन्ति कारुकाः ।&lt;br&gt;&#xA;सर्वस्वहरणे ऽप्य् एतान् न राजा हर्तुम् अर्हति ॥ १८।१२ ॥&lt;br&gt;&#xA;अनादिश् चाप्य् अनन्तश् च द्विपदां पृथिवीपतिः ।&lt;br&gt;&#xA;दीप्तिमत्वाच् छुचित्वाच् च यदि न स्यात् पथश् च्युतः ॥ १८।१३ ॥&lt;br&gt;&#xA;यदि राजा न सर्वेषां वर्णानां दण्डधारणम् ।&lt;br&gt;&#xA;कुर्यात् पथो व्यपेतानां विनश्येयुर् इमाः प्रजाः ॥ १८।१४ ॥&lt;br&gt;&#xA;ब्राह्मण्यं ब्राह्मणो जह्यात् क्षत्रियः क्षात्रम् उत्सृजेत् ।&lt;br&gt;&#xA;स्वकर्म जह्याद् वैश्यस् तु शूद्रः सर्वान् विशेषयेत् ॥ १८।१५ ॥&lt;br&gt;&#xA;राजानश् चेन् नाभविष्यन् पृथिव्यां दण्डधारणम् ।&lt;br&gt;&#xA;शूले मत्स्यान् इवापक्ष्यन् दुर्बलान् बलवत्तराः ॥ १८।१६ ॥&lt;br&gt;&#xA;सताम् अनुग्रहो नित्यम् असतां निग्रहस् तथा ।&lt;br&gt;&#xA;एष धर्मः स्मृतो राज्ञाम् अर्थश् चामित्रपीडनात् ॥ १८।१७ ॥&lt;br&gt;&#xA;न लिप्यते यथा वह्निर् दहञ् छश्वद् इमाः प्रजाः ।&lt;br&gt;&#xA;न लिप्यते तथा राजा दण्डं दण्ड्येषु पातयन् ॥ १८।१८ ॥&lt;br&gt;&#xA;आज्ञा तेजः पार्थिवानां सा च वाचि प्रतिष्ठिता ।&lt;br&gt;&#xA;ते यद् ब्रूयुर् असत् सद् वा स धर्मो व्यवहारिणाम् ॥ १८।१९ ॥&lt;br&gt;&#xA;राजा नाम चरत्य् एष भूमौ साक्षात् सहस्रदृक् ।&lt;br&gt;&#xA;न तस्याज्ञाम् अतिक्रम्य सन्तिष्ठेरन् प्रजाः क्वचित् ॥ १८।२० ॥&lt;br&gt;&#xA;रक्षाधिकाराद् ईशत्वाद् भूतानुग्रहदर्शनात् ।&lt;br&gt;&#xA;यद् एव राजा कुरुते तत् प्रमाणम् इति स्थितिः ॥ १८।२१ ॥&lt;br&gt;&#xA;निर्गुणो ऽपि यथा स्त्रीणां पूज्य एव पतिः सदा ।&lt;br&gt;&#xA;प्रजानां विगुणो ऽप्य् एवं पूज्य एव नराधिपः ॥ १८।२२ ॥&lt;/p&gt;</description>
    </item>
    <item>
      <title>१९ स्तेयम्</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/19_steyam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/19_steyam/</guid>
      <description>&lt;p&gt;द्विविधास् तस्करा ज्ञेयाः&lt;br&gt;&#xA;परद्रव्यापहारिणः ।&lt;br&gt;&#xA;प्रकाशाश् चाप्रकाशाश् च&lt;br&gt;&#xA;तान् विद्याद् आत्मवान् नृपः ॥ १९।१ ॥&lt;br&gt;&#xA;प्रकाशवञ्चकास् तत्र कूटमानतुलाश्रिताः ।&lt;br&gt;&#xA;उत्कोटकाः साहसिकाः कितवाः पण्ययोषितः ॥ १९।२ ॥&lt;br&gt;&#xA;प्रतिरूपकराश् चैव मङ्गलोद्देशवृत्तयः ।&lt;br&gt;&#xA;इत्य् एवमादयो ज्ञेयाः प्रकाशलोकवञ्चकाः ॥ १९।३ ॥&lt;br&gt;&#xA;अप्रकाशाश् च विज्ञेया बहिरभ्यन्तराश्रिताः ।&lt;br&gt;&#xA;सुप्तान् प्रमत्तांश् च नरा मुष्णन्त्य् आक्रम्य चैव ते ॥ १९।४ ॥&lt;br&gt;&#xA;देशग्रामगृहघ्नाश् च पथिघ्ना ग्रन्थिमोचकाः ।&lt;br&gt;&#xA;इत्य् एवमादयो ज्ञेया अप्रकाशाश् च तस्कराः ॥ १९।५ ॥&lt;br&gt;&#xA;तान् विदित्वा सुकुशलैश् चारैस् तत्कर्मकारिभिः ।&lt;br&gt;&#xA;अनुसृत्य गृहीतव्या गूढप्रणिहितैर् नरैः ॥ १९।६ ॥&lt;br&gt;&#xA;सभाप्रपापूपशाला- वेशमद्यान्नविक्रयाः ।&lt;br&gt;&#xA;चतुष्पथाश् चैत्यवृक्षाः समाजाः प्रेक्षणानि च ॥ १९।७ ॥&lt;br&gt;&#xA;शून्यागाराण्य् अरण्यानि देवतायतनानि च ।&lt;br&gt;&#xA;चारैर् विनेयान्य् एतानि चौरग्रहणतत्परैः ॥ १९।८ ॥&lt;br&gt;&#xA;तथैवान्ये प्रणिहिताः श्रद्धेयाश् चित्रवादिनः ।&lt;br&gt;&#xA;चरा ह्य् उत्साहयेयुस् तांस् तस्करान् पूर्वतस्कराः ॥ १९।९ ॥&lt;br&gt;&#xA;अन्नपानसमादानैः समाजोत्सवदर्शनैः ।&lt;br&gt;&#xA;तथा चौर्यापदेशैश् च कुर्युस् तेषां समागमम् ॥ १९।१० ॥&lt;br&gt;&#xA;ये तत्र नोपसर्पन्ति सृताः प्रणिहिता अपि ।&lt;br&gt;&#xA;ते ऽभिसार्य गृहीतव्याः सपुत्रपशुबान्धवाः ॥ १९।११ ॥&lt;/p&gt;</description>
    </item>
    <item>
      <title>२० दिव्यानि</title>
      <link>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/20_divyAni/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kalpAntaram/dharmaH/smRtiH/nAradaH/vyavahArapadAni/20_divyAni/</guid>
      <description>&lt;p&gt;यदा साक्षी न विद्यते विवादे वदतां नृणाम् ।&lt;br&gt;&#xA;तदा दिव्यैः परीक्षेत शपथैश् च पृथग्विधैः ॥ २०।१ ॥&lt;br&gt;&#xA;सत्यं वाहनशस्त्राणि गोबीजरजतानि च ।&lt;br&gt;&#xA;देवतापितृपादाश् च दत्तानि सुकृतानि च ॥ २०।२ ॥&lt;br&gt;&#xA;महापराधे दिव्यानि दापयेत् तु महीपतिः ।&lt;br&gt;&#xA;अल्पेषु च नरः श्रेष्ठः शपथैः शापयेन् नरम् ॥ २०।३ ॥&lt;br&gt;&#xA;एते हि शपथाः प्रोक्ताः सुकरास् स्वल्पसंशये ।&lt;br&gt;&#xA;साहसेष्व् अभिशापे च विधिर् दिव्यः प्रकीर्तितः ॥ २०।४ ॥&lt;br&gt;&#xA;सन्दिग्धे ऽर्थे ऽभियुक्तानां प्रच्छन्नेषु विशेषतः ।&lt;br&gt;&#xA;दिव्यः पञ्चविधो ज्ञेय इत्य् आह भगवान् मनुः ॥ २०।५ ॥&lt;br&gt;&#xA;धटो ऽग्निर् उदकं चैव विषं कोशश् च पञ्चमः ।&lt;br&gt;&#xA;उक्तान्य् एतानि दिव्यानि दूषितानां विशोधने ॥ २०।६ ॥&lt;br&gt;&#xA;सन्दिग्धेष्व् अभियुक्तानां विशुद्ध्यर्थं महात्मना ।&lt;br&gt;&#xA;नारदेन पुनः प्रोक्ताः सत्यानृतविभावनाः ।&lt;br&gt;&#xA;वादिनो ऽनुमतेनैनं कारयेन् नान्यथा बुधः ॥ २०।७ ॥&lt;/p&gt;</description>
    </item>
  </channel>
</rss>
