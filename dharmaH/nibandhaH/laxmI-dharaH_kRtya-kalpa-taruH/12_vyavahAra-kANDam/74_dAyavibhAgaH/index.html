<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ७४ दायविभागः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="७४ दायविभागः">
  <meta property="og:description" content="अथ दायविभागः
तत्र नारदः [२६.२] ।
विभागो ऽर्थस्य पित्र्यस्य पुत्रैर् यत्र प्रकल्प्यते ।
दायभाग इति प्रोक्तं तद् विवादपदं बुधैः ॥
मनुः [९.१०४] ।
ऊर्ध्वं पितुश् च मातुश् च समेत्य भ्रातरः समम् ।
भजेरन् पैतृकं रिक्थम् अनीशास् ते हि जीवतोः ॥
देवलः ।
पितर्य् उपरते पुत्रा विभजेरन् पितुर् धनम् ।
अस्वाम्यं हि भवेद् एषां निर्दोषे पितरि स्थिते ॥
“निर्दोषे’ पातित्यदिरहिते ।
[६४९] नारदः [१६.२] ।
पितर्य् ऊर्ध्वं गते पुत्रा विभजेयुर् धनं पितुः ।
मातुर् दुहितरो ऽभावे दुहितॄणां तदन्वयः ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="७४ दायविभागः">
  <meta itemprop="description" content="अथ दायविभागः
तत्र नारदः [२६.२] ।
विभागो ऽर्थस्य पित्र्यस्य पुत्रैर् यत्र प्रकल्प्यते ।
दायभाग इति प्रोक्तं तद् विवादपदं बुधैः ॥
मनुः [९.१०४] ।
ऊर्ध्वं पितुश् च मातुश् च समेत्य भ्रातरः समम् ।
भजेरन् पैतृकं रिक्थम् अनीशास् ते हि जीवतोः ॥
देवलः ।
पितर्य् उपरते पुत्रा विभजेरन् पितुर् धनम् ।
अस्वाम्यं हि भवेद् एषां निर्दोषे पितरि स्थिते ॥
“निर्दोषे’ पातित्यदिरहिते ।
[६४९] नारदः [१६.२] ।
पितर्य् ऊर्ध्वं गते पुत्रा विभजेयुर् धनं पितुः ।
मातुर् दुहितरो ऽभावे दुहितॄणां तदन्वयः ॥">
  <meta itemprop="wordCount" content="10579">
  <meta name="twitter:card" content="summary">
  <meta name="twitter:title" content="७४ दायविभागः">
  <meta name="twitter:description" content="अथ दायविभागः
तत्र नारदः [२६.२] ।
विभागो ऽर्थस्य पित्र्यस्य पुत्रैर् यत्र प्रकल्प्यते ।
दायभाग इति प्रोक्तं तद् विवादपदं बुधैः ॥
मनुः [९.१०४] ।
ऊर्ध्वं पितुश् च मातुश् च समेत्य भ्रातरः समम् ।
भजेरन् पैतृकं रिक्थम् अनीशास् ते हि जीवतोः ॥
देवलः ।
पितर्य् उपरते पुत्रा विभजेरन् पितुर् धनम् ।
अस्वाम्यं हि भवेद् एषां निर्दोषे पितरि स्थिते ॥
“निर्दोषे’ पातित्यदिरहिते ।
[६४९] नारदः [१६.२] ।
पितर्य् ऊर्ध्वं गते पुत्रा विभजेयुर् धनं पितुः ।
मातुर् दुहितरो ऽभावे दुहितॄणां तदन्वयः ॥">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/nibandhaH\/laxmI-dharaH_kRtya-kalpa-taruH\/12_vyavahAra-kANDam\/74_dAyavibhAgaH\/".replace(basePath, "/");
  pageVars.pageParams = {};
  pageVars.pageSource = "dharmaH\/nibandhaH\/laxmI-dharaH_kRtya-kalpa-taruH\/12_vyavahAra-kANDam\/74_dAyavibhAgaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ७४ दायविभागः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="७४ दायविभागः">७४ दायविभागः</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अथ दायविभागः</p>
<p>तत्र नारदः [२६.२] ।</p>
<blockquote>
<p>विभागो ऽर्थस्य पित्र्यस्य पुत्रैर् यत्र प्रकल्प्यते ।<br>
दायभाग इति प्रोक्तं तद् विवादपदं बुधैः ॥</p></blockquote>
<p>मनुः [९.१०४] ।</p>
<blockquote>
<p>ऊर्ध्वं पितुश् च मातुश् च समेत्य भ्रातरः समम् ।<br>
भजेरन् पैतृकं रिक्थम् अनीशास् ते हि जीवतोः ॥</p></blockquote>
<p>देवलः ।</p>
<blockquote>
<p>पितर्य् उपरते पुत्रा विभजेरन् पितुर् धनम् ।<br>
अस्वाम्यं हि भवेद् एषां निर्दोषे पितरि स्थिते ॥</p></blockquote>
<p>&ldquo;<strong>निर्दोषे’</strong> पातित्यदिरहिते ।</p>
<p><strong>[६४९]</strong> नारदः [१६.२] ।</p>
<blockquote>
<p>पितर्य् ऊर्ध्वं गते पुत्रा विभजेयुर् धनं पितुः ।<br>
मातुर् दुहितरो ऽभावे दुहितॄणां तदन्वयः ॥</p></blockquote>
<p>शङ्खलिखितौ- “अत ऊर्ध्वं रिक्थभागः । न जीवति पितरि रिक्थं विभजेरन् । यद्य् अपि स्यात् पश्चाद् अधिगतं तैर् अनर्हा एव पुत्राः । अर्थधर्मयोर् अस्वातन्त्र्यात्” ।</p>
<p>&ldquo;<strong>यद्य् अपि पश्चाद् अधिगतम्’</strong> पितृधनव्यापारनिरपेक्षैः पुत्रैः पश्चात् समर्थैर् विद्यादिभिर् उपात्तम् ।</p>
<p>मनुः [९.१०५–११०] ।</p>
<blockquote>
<p>ज्येष्ठ एव तु गृह्णीयात् पित्र्यं धनम् अशेषतः ।<br>
शेषास् तम् उपजीवेयुर् यथैव पितरं तथा ॥</p></blockquote>
<p><strong>[६५०]</strong></p>
<blockquote>
<p>ज्येष्ठेन जातमात्रेण पुत्री भवति मानवः ।<br>
पितॄणाम् अनृणश् चैव स तस्मात् सर्वम् अर्हति ॥<br>
यस्मिन्न् ऋणं सन्नयति येन चानन्त्यम् अश्नुते ।<br>
स एव धर्मजः पुत्रः कामजान् इतरान् विदुः ॥<br>
पितेव पालयेत् पुत्रान् ज्येष्ठो भ्रातॄन् यवीयसः ।<br>
पुत्रवच् चापि वर्तेरन् ज्येष्ठे भ्रातरि धर्मतः ॥<br>
ज्येष्ठः कुलं वर्धयति विनाशयति वा पुनः ।<br>
ज्येष्ठः पूज्यतमो लोके ज्येष्ठः सद्भिर् अगर्हितः ॥<br>
यो ज्येष्ठो ज्येष्ठवृत्तिः स्यान् मातेव च पितेव च ।<br>
अज्येष्ठवृत्तिर् यस् तु स्यात् स संपूज्यस् तु बन्धुवत् ॥</p></blockquote>
<p>तथा [९.२१४] ।</p>
<blockquote>
<p>न चादत्वा कनिष्ठेभ्यो ज्येष्ठः कुर्वीत यौतुकम् ।</p></blockquote>
<p>&ldquo;<strong>यौतुकम्’</strong> पृथग्भूतं द्रव्यम् गवादि ।</p>
<p>नारदः [१६.५] ।</p>
<blockquote>
<p>बिभृयाद् वेच्छतः सर्वान् ज्येष्थो भ्राता यथा पिता ।<br>
भ्राता शक्तः कनिष्ठो वा शक्त्यपेक्षा कुले स्थितिः ॥</p></blockquote>
<p><strong>[६५१]</strong> शङ्खलिखितौ- “कामं वसेयुर् एकतः संहता वृद्धिम् आचक्षीरन्” ।</p>
<p>मनुः [९.१११] ।</p>
<blockquote>
<p>एवं सह वसेयुर् वा पृथग् वा धर्मकाम्यया ।<br>
पृथग् विवर्धते धर्मस् तस्माद् धर्म्या पृथक्क्रिया ॥</p></blockquote>
<p>बृहस्पतिः [व्य। २६.५] ।</p>
<blockquote>
<p>एकपाकेन वसतां पितृदेवद्विजार्चनम् ।<br>
एकं भवेद् विभक्तानां तद् एव स्याद् गृहे गृहे ॥</p></blockquote>
<p>हारीतः- “जीवति पितरि पुत्राणाम् अर्थादानविसर्गाक्षेपेषु न स्वातन्त्र्यम्, कामदाने प्रोषिते चार्तिं गते वा ज्येष्ठ एवार्थांश् चिन्तयेत्” ।</p>
<p>शङ्खलिखितौ- “पितर्य् अशक्ते कुटुम्बव्यवहारं ज्येष्ठः कुर्याद् अनन्तरो वा कार्यज्ञस् तदनुमतेन । न त्व् अकामे पितरि ऋक्थविभागः । वृद्धे विपरीतचेतसि दीर्घरोगिणि वा ज्येष्ठ एव पितृवद् अर्थान् पालयेद् इतरेषाम् । ऋक्थमूलं हि कुटुम्बम् । अस्वतन्त्राः पितृमन्तः । मातर्य् अप्य् एवम् स्थितायाम्” ।</p>
<p>**[६५२] **&rdquo;<strong>अनन्तरः’</strong> अनुजः । &ldquo;<strong>तदनुमतेन’</strong> ज्येष्ठानुमतेन । &ldquo;<strong>अस्वतन्त्राः’</strong> पुत्रा इति सम्बन्धः ।</p>
<p><strong>अथ जीवत्पितृकविभागः</strong></p>
<p>तत्र मनु-विष्णू [मनु ९.२०९; वि। १८.४३] ।</p>
<blockquote>
<p>पैतृकात् तु पितृद्रव्यम् अनवाप्यं यद् आप्नुयात् ।<br>
न तत् पुत्रैर् भजेत् सार्धम् अकामः स्वयम् आर्जितम् ॥</p></blockquote>
<p>&ldquo;<strong>अनवाप्यम्’</strong> अशक्त्यादिना पित्रा यद् उपेक्षितं तद् अन्येनाप्तुम् अशक्यम् ।</p>
<p>याज्ञवल्क्यः [२.१२१] ।</p>
<blockquote>
<p>भूर् या पितामहोपात्ता निबन्धो द्रव्यम् एव वा ।<br>
तत्र स्यात् सदृशं स्वाम्यं पितुः पुत्रस्य चोभयोः ॥</p></blockquote>
<p>&ldquo;<strong>निबन्धः’</strong> आकरादौ राजादिदत्तं नियतं लभ्यम् ।</p>
<p>बृहस्पतिः [२६.१४, ५८, ५९] ।</p>
<blockquote>
<p>द्रव्य पितामहोपात्ते स्थावरे जङ्गमे तथा ।<br>
समम् अंशित्वम् आख्यातं पितुः पुत्रस्य चैव हि ॥<br>
पैतामहं हृतं पित्रा स्वशक्त्या यद् उपार्जितम् ।<br>
विद्याशौर्यादिनावाप्तं तत्र स्वाम्यं पितुः स्मृतम् ॥</p></blockquote>
<p><strong>[६५३]</strong> &gt; प्रदानं स्वेच्छया कुर्याद् भागं चैव ततो धनात् ।</p>
<blockquote>
<p>तदभावे तु तनयाः समांशाः परिकीर्तिताः ॥</p></blockquote>
<p>ऽअथ पुत्रा विभजेरन्’ इत्य् अधिकाक्रे नारदः [१३.३] ।</p>
<blockquote>
<p>मातुर् निवृत्ते रजसि प्रत्तासु भगिनीषु च ।<br>
निवृत्ते चापि रमणे पितर्य् उपरतस्पृहे ॥</p></blockquote>
<p>&ldquo;<strong>निवृत्ते रमणे’</strong> रतिशक्तौ निवृत्तायाम् ।</p>
<p>बृहस्पतिः [२६.९] ।</p>
<blockquote>
<p>पित्रोर् अभावे भ्रातॄणां विभागः संप्रदर्शितः ।<br>
मातुर् निवृत्ते रजसि जीवतोर् अपि शस्यते ॥</p></blockquote>
<p>शाङ्खलिखितौ- “जीवति वा पितरि रिक्थविभागो ऽनुमतः । प्रकाशं वा मिथो वा धर्मतः” ।</p>
<p>हारीतः- “जीवन्न् एव वा प्रविभज्य वनम् आश्रयेत् । वृद्धाश्रमं वा गच्छेत् । स्वल्पेन वा संविभज्य भूयिष्ठम् आदाय वसेत । स यद्य् उपदश्येत् पुनस् तेभ्यो गृह्णीयात् । क्षीणांश् च विभजेत्” ।</p>
<p><strong>[६५४]</strong> &ldquo;<strong>उपदश्येत्’</strong> उपक्षीयेत ।</p>
<p>विष्णुः [१७.१]- “पिता चेत् पुत्राण् विभजेत् तस्य स्वेच्छा स्वयम् उपात्ते ऽर्थे” ।</p>
<p>याज्ञवल्क्यः [२.११४–१५] ।</p>
<blockquote>
<p>विभागं चेत् पिता कुर्यात् स्वेच्छया विभजेत् सुतान् ।<br>
ज्येष्ठे वा श्रेष्ठभागेन सर्वे वा स्युः समांशिनः ॥<br>
यदि कुर्यात् समान् अंशान् पत्न्यः कार्याः समांशिकाः ।<br>
न दत्तं स्त्रीधनं यासां भर्त्रा वा श्वशुरेण वा ॥</p></blockquote>
<p>नारदः [१६.१२] ।</p>
<blockquote>
<p>द्वाव् अंशौ प्रतिपद्येत विभजन्न् आत्मनः पिता ।</p></blockquote>
<p>पित्रधिकारे शङ्खलिखितौ- “स यद्य् एकपुत्रः स्याद् द्वौ भागाव् आत्मनः कुर्याद् द्विपदचतुष्पदेषु रूपम् अधिकम् । वृषभो ज्येष्ठाय । गृहं यवीयसे । अन्यत्र पितुर् अवस्थानात्” ।</p>
<p>बौधायनः [२.३.६–७]- “दशानां चैकम् उद्धरेज् ज्येष्ठः । समम् इतरे विभजेरन्” ।</p>
<p>&ldquo;<strong>दशानाम्’</strong> गवाश्वादिरूपाणाम् ।</p>
<p><strong>[६५५]</strong> आपस्तम्बः [२.१३.१२; २.१४.१]- “एकधनेन ज्येष्ठं तोषयित्वा । जीवन् पुत्रेभ्यो विभजेत् समं क्लीबम् उनमत्तं पतितं परिहाप्य” ।</p>
<p>&ldquo;<strong>एकधनेन’</strong> एकेन धनेन गवादिना ।</p>
<p>मनुः [९.२१५] ।</p>
<blockquote>
<p>भ्रातॄणाम् अविभक्तानां यद्य् उत्थानं भवेत् सह ।<br>
न तत्र विषमं भागं पिता दद्यात् कथंचन ॥</p></blockquote>
<p>नारदः [१६.१५] ।</p>
<blockquote>
<p>पित्रैव तु विभक्ता ये समन्यूनाधिकैर् धनैः ।<br>
तेषां स एव धर्मः स्यात् सर्वस्यैव पिता प्रभुः ॥</p></blockquote>
<p>बृहस्पतिः [व्य। २६.१५] ।</p>
<blockquote>
<p>समन्यूनाधिका भागाः पित्रा येषां प्रकल्पिताः ।<br>
तथैव ते पालनीया विनेयास् ते स्युर् अन्यथा ॥</p></blockquote>
<p><strong>अथ प्रमीतपितृकविभागः</strong></p>
<p><strong>तत्रोद्धारः</strong></p>
<p>तत्र मनुः [९.११२–१४] ।</p>
<blockquote>
<p>ज्येष्ठस्य विंश उद्धारः सर्वद्रव्याच् च यद् वरम् ।<br>
ततो ऽर्धं मध्यमस्य स्यात् तुरीयं तु यवीयसः ॥</p></blockquote>
<p><strong>[६५६]</strong> &gt; ज्येष्ठश् चैव कनिष्ठश् च संहरेतां यथोदितम् ।</p>
<blockquote>
<p>ये ऽन्ये ज्येष्ठकनिष्ठाभ्यां येषां स्यान् मध्यमं धनम् ॥<br>
सर्वेषां धनजातानाम् आददीताग्र्यम् अग्रजः ।<br>
यच् च सातिशयं किंचिद् दशतः प्राप्नुयाद् वरम् ॥</p></blockquote>
<p>&ldquo;<strong>ज्येष्ठस्य विंश उद्धार’</strong> इत्यादि — मध्यमाद् धनाद् विंशतितमो भागो ज्येष्ठस्योद्धृतो अधिको ग्राह्यः स्यात् । अर्धतुरीयभागौ च विंशतितमभागापेक्षयैव । तेन मध्यमाद् धनात् चत्वारिंशत्तमो भागो मध्यमस्योद्धृतो ऽधिको ग्राह्यः । कनिष्ठस्याशीतितम इत्य् उक्तं भवति । गुणवज्ज्येष्ठादिविषयश् चायम् उद्धारः ।</p>
<p>गौतमः [२८.५–८]- “विंशतिभागो ज्येष्ठस्य मिथुनम् उभयतोदद्युक्तो रथो गोवृषः । काणखोरकूटवण्डा मध्यमस्यानेकाश् चेत् । अविर् धान्यायसी गृहम् अनो युक्तं चतुष्पदां चैकैकं यवीयसः । समधेतरत् सर्वम्” ।</p>
<p>&ldquo;<strong>कूटः’</strong> शृङ्गविकलः । &ldquo;<strong>वण्डो’</strong> बालाविर् अहितः । &ldquo;<strong>अनः’</strong> शकटम् ।</p>
<p><strong>[६५७]</strong> हारीतः- “विभजिष्यमाणे गवां समूहे वृषभम् एकधनं वरिष्ठधनं वा ज्येष्ठाय दद्युः । देवतागृहं च । इतरे निष्क्रम्य कुर्युः । एकस्मिन्न् एव वा दक्षिणं ज्येष्ठायानुपूर्व्यम् इतरेषाम्” ।</p>
<p>&ldquo;<strong>एकधनम्’</strong> उत्कृष्टधनम् । &ldquo;<strong>देवताः’</strong> पूज्यविष्ण्वादिप्रतिमाः । &ldquo;<strong>गृहम्’</strong> पैतृकम् । &ldquo;<strong>निष्क्रम्य कुर्युः’</strong> इति, आत्मवासार्थं गृहान्तराणीति शेषः । &ldquo;<strong>एकस्मिन्न् एव’</strong> इत्यादेर् अयम् अर्थः — यदा निष्क्रम्य गृहान्तरकरणासंभवस् तदा &ldquo;<strong>दक्षिणम्’</strong> प्रधानं श्रेष्ठं &ldquo;<strong>ज्येष्ठाय’</strong> ज्येष्ठार्थं भवेद् इत्य् अर्थः ।</p>
<p>आपस्तम्बः [२.१४.७–८]- “देशविशेषे सुवर्णं कृष्णा गावः कृष्णं भौमं ज्येष्ठस्य । रथः पितुः परिभाण्डं च” ।</p>
<p>&ldquo;<strong>भौमम्’</strong> भूमौ जातं तिलमाषादि । &ldquo;<strong>परिभाण्डम्’</strong> भोजनपात्रादि ।</p>
<p>बौधायनः [२.२.९]- “असति पितरि चतुर्णां वर्णानां गो’श्वाजावयो ज्येष्ठांशः” ।</p>
<p>देवलः ।</p>
<blockquote>
<p>पुत्राणां मध्यमो दायः समानानाम् अपीष्यते ।<br>
ज्येष्ठस्य दशमं भागं न्यायवृत्तस्य निर्दिशेत् ॥</p></blockquote>
<p>&ldquo;<strong>मध्यमो दायः’</strong> मध्यमं धनं विंशतितमो भागः ।</p>
<p><strong>[६५८]</strong></p>
<p><strong>अनेकमातृकभ्रातृविभागः</strong></p>
<p>अथ मनुः [९.१२२–२४] ।</p>
<blockquote>
<p>पुत्रः कनिष्ठो ज्येष्ठायां कनिष्ठायां च पूर्वजः ।<br>
कथं तत्र विभागः स्याद् इति चेत् संशयो भवेत् ॥<br>
एकं वृषभम् उद्धारं संहरेत स पूर्वजः ।<br>
ततो ऽपरे ऽज्येष्ठवृषास् तदूनानां स्वमातृतः ॥<br>
ज्येष्ठस् तु जातो ज्येष्ठायां हरेद् वृषभषोडशाः ।<br>
ततः स्वमातृतः शेषा भजेरन्न् इति धारणा ॥</p></blockquote>
<p>&ldquo;<strong>सः’</strong> पूर्वस्यां जातः । &ldquo;<strong>पूर्वजो’</strong> ज्यैष्ठिनेयः कनीयान् उच्यते । &ldquo;<strong>ततो ऽपरे’</strong> इति, ततः श्रेष्ठवृषाद्ये ऽपरे ऽश्रेष्ठवृषास् ते स्वमातृत ऊनानां वयसा ज्येष्ठानां भवन्तीत्य् अर्थः । &ldquo;<strong>वृषभषोडशाः’</strong> वृषभाः षोडश यासां तास् तथा । &ldquo;<strong>शेषा’</strong> गावः ।</p>
<p><strong>[६५९]</strong> गौतमः [२८.१४–१६]- “ऋषभो ऽधिको ज्येष्ठस्य । र्षभषोडशा ज्यैष्ठिनेयस्य । समधा वाज्येष्ठिनेयेन यवीयसाम्” ।</p>
<p>&ldquo;<strong>समधा’</strong> समप्रकारेण ।</p>
<p>शङ्खलिखितौ- “ऋषभो ऽधिको ज्येष्ठाय । गृहं यवीयसे । अन्यत्र पितुर् अवस्थानात्” ।</p>
<p>बृहस्पतिः [२६.२४–२५] ।</p>
<blockquote>
<p>यद्य् एकजाता बहवः समाना जातिसंख्यया ।<br>
सापत्न्यास् तैर् विभक्तव्यं मातृभागेन धर्मतः ॥<br>
सवर्णा भिन्नसंख्या ये पुंभागस् तेषु शस्यते ।</p></blockquote>
<p>मनुः [९.११५] ।</p>
<blockquote>
<p>उद्धारो न दशस्व् अस्ति संपन्नानां स्वकर्मसु ।<br>
यत् किंचिद् एव देयं स्याज् ज्यायसे मानवर्धनम् ॥</p></blockquote>
<p>&ldquo;<strong>दशसु’</strong> गवादिषु इति शेषः ।</p>
<p><strong>[६६०]</strong> तथा [९.१२५–२६] ।</p>
<blockquote>
<p>सदृशस्त्रीषु जातानां पुत्राणाम् अविशेषतः ।<br>
न मातृतो ज्यैष्ठ्यम् अस्ति जन्मतो ज्यैष्ठ्यम् उच्यते ॥<br>
जन्मज्येष्ठेन चाह्वानं सुब्रह्मण्यास्व् अप् स्मृतम् ।<br>
यमयोश् चैव गर्भेषु जन्मतो ज्येष्ठता स्मृता ॥</p></blockquote>
<p>&ldquo;<strong>सुब्रह्मण्या’</strong> नाम मन्त्रविशेषो ज्योतिष्टोमे छन्दोगैर् गीयते ऽइन्द्र आगच्छ’ इत्यादि ।</p>
<p>देवलः ।</p>
<blockquote>
<p>बहिर्वर्णेषु चारित्याद् यमयोः पूर्वजन्मतः ।<br>
यस्य जातस्य यमयोः पश्यन्ति प्रथमं मुखम् ॥<br>
सन्तानः पितरश् चैव तस्मिन् ज्यैष्ठ्यं प्रतिष्ठितम् ।</p></blockquote>
<p>मनुः [९.२१३] ।</p>
<blockquote>
<p>यो ज्येष्ठो विनिकुर्वीत लोभाद् भ्रातॄन् यवीयसः ।<br>
सो ऽज्येष्ठः स्याद् अभागी च नियन्तव्यश् च राजभिः ॥</p></blockquote>
<p>&ldquo;<strong>विनिकुर्वीत’</strong> वञ्चयेत् ।</p>
<p>मनुः [९.११६–१७] ।</p>
<blockquote>
<p>एवं समुद्धृतोद्धारे समान् अंशान् प्रकल्पयेत् ।<br>
उद्धारे ऽनुद्धृते त्व् एषाम् इयं स्याद् अंशकल्पना ॥</p></blockquote>
<p><strong>[६६१]</strong> &gt; एकाधिकं हरेज् ज्येष्ठः पुत्रो ऽध्यर्धं ततो ऽनुजः ।</p>
<blockquote>
<p>अंशम् अंशं यवीयांस इति धर्मो व्यवस्थितः ॥</p></blockquote>
<p>गौतमः [२८.९–१३]- “द्व्यंशं वा पूर्वजस्य स्यात् । एकैकम् इतरेषाम् । एकैकं वा धनरूपं काम्यं पूर्वः पूर्वो लभेत । दशतः पशूनाम् । नैकशफद्विपदानाम्” ।</p>
<p>&ldquo;<strong>दशतः’</strong> पशूनाम् इति । दशपशून् लभत इत्य् अर्थः ।</p>
<p>वसिष्ठः [१७.४०, ४२–४५]- “अथ भ्रातॄणां दाय[वि]भागः । द्व्यंशं हरेज् ज्येष्ठः । गवाश्वस्य चानुदशमम् । अजावयो गृहं च कनिष्ठस्य । कार्ष्णायसं गृहोपकरणानि च मध्यमस्य” ।</p>
<p>&ldquo;<strong>गवाश्वस्य चानुदशमम्’</strong> इति — गवाश्वानां दशानाम् एकैकम् उद्धृत्य ज्येष्ठो गृह्णीयात् इत्य् अर्थः ।</p>
<p>नारदः [१६.१३–१४] ।</p>
<blockquote>
<p>ज्येष्ठांशो ऽधिको देयः कनिष्ठावावरः स्मृतः ।<br>
समांशभागाः शेषाः स्युर् अप्रत्ता भगिनी तथा ॥<br>
क्षेत्रजेषु च पुत्रेषु तद्वज् जातेषु धर्मतः ॥</p></blockquote>
<p>&ldquo;<strong>क्षेत्रजेषु धर्मतो जातेषु’</strong> । &ldquo;<strong>तद्वत्’</strong> औरसवद् भागकल्पना कर्तव्येत्य् अर्थः ।</p>
<p>नारदः [१३.३] ।</p>
<blockquote>
<p>मातुर् निवृत्ते रजसि प्रत्तासु भगिनीषु च ।<br>
निवृत्ते चापि रमणे पितर्य् उपरतस्पृहे ॥</p></blockquote>
<p><strong>[६६२]</strong> बृहस्पतिः [व्य। २६.२१] ।</p>
<blockquote>
<p>जन्मविद्यागुणज्येष्ठो द्व्यंशं दायम् अवाप्नुयात् ।<br>
समांशभागिनस् त्व् अन्ये तेषां पितृसमस् तु सः ॥</p></blockquote>
<p>उशना ।</p>
<blockquote>
<p>वर्णानाम् अनुलोमानां विभागो ऽयं प्रकीर्तितः ।<br>
समत्वेनैकजातानां विभागस् तु विधीयते ॥</p></blockquote>
<p>याज्ञवल्क्यः [२.११७] ।</p>
<blockquote>
<p>विभजेरन् सुताः पित्रोर् ऊर्ध्वम् ऋक्थम् ऋणं समम् ।</p></blockquote>
<p>तथा [२.१२०] ।</p>
<blockquote>
<p>सामान्यार्थसमुत्थाने विभागस् तु समः कृतः ।<br>
अनेकपितृकाणां तु पितृतो भागकल्पना ॥</p></blockquote>
<p>&ldquo;<strong>सामान्यार्थसमुत्थाने’</strong> इति । यदा सामान्यस्यार्थस्य कृष्यादिना सम्यग् उत्थाने वर्धनं भवति, तदा समो विभागः । न तत्र बहुतरम् अनेनोपात्तम् इत्य् अपेक्षा कर्तव्य इत्य् अर्थः । &ldquo;<strong>अनेकपितृकाणाम्’</strong> इति । अनेकभ्राफ़ृणां ये पुत्राः तेषां समविषमसंख्याकानाम् अपि पैतामहे धने विभज्यमाने तत्पितॄणां यो ह्य् अंशः स एव तेषाम्, न पुनः प्रत्येकम् अंशकल्पनेत्य् अर्थः ।</p>
<p>बृहस्पतिः [२६.१८] ।</p>
<blockquote>
<p>समवेतैस् तु यत् प्राप्तं सर्वे तत्र समांशिनः ।<br>
तत् पुत्राः विषमसमाः पितृभागहराः स्मृताः ॥</p></blockquote>
<p><strong>[६६३]</strong> कात्यायनः [८५५–५६] ।</p>
<blockquote>
<p>अविभक्ते निजे प्रेते तत्सुतं रिक्थभागिनम् ।<br>
कुर्वीत जीवनं येन लब्धं नैव पितामहात् ॥<br>
लभेतांशं स पित्र्यं तु पितृव्यात् तस्य वा सुतात् ।<br>
स एवांशस् तु सर्वेषां भ्रातॄणां न्यायतो भवेत् ॥<br>
लभेत तत्सुतो वापि निवृत्तिः परतो भवेत् ॥</p></blockquote>
<p>देवलः ।</p>
<blockquote>
<p>अविभक्तविभक्तानां कुल्यानां वसतां सह ।<br>
भूयो दायविभागः स्याद् आ चतुर्थाद् इति स्थितिः ॥<br>
तावत् कुल्याः सपिण्डाः स्युः पिण्डभेदस् त्व् अनन्तरम् ।<br>
समम् इच्छन्ति पिण्डानां दायार्थस्य् विभाजनम् ॥<br>
विधिर् एष सवर्णानां बहूनां समुदाहृतः ।<br>
एक एव सवर्णः स्याद् दायो ऽत्र न विभज्यते ॥</p></blockquote>
<p>ऽअविभक्तविभक्तानाम्’ अविभक्तानां विभक्तानां च ।</p>
<p>वसिष्ठः [१७.४०–४१]- “अथ भ्रातॄणां दायविभागः । याश् चानपत्याः स्त्रियस् तासां चापुत्रलाभात्” ।</p>
<p>&ldquo;<strong>स्त्रियो’</strong> अत्र भ्रातृभार्याः । &ldquo;<strong>आ पुत्रलाभाद्’</strong> इति — ताश् च यदि संभावितपुत्रलाभास् तदा तासाम् अपि भागो देयः । यदि तु पुत्रो नोत्पद्यते तदासौ भागो भ्रातॄणाम् । तासां तु भरणमात्रम् ।</p>
<p><strong>[६६४]</strong> याज्ञवल्क्यः [२.१२३] ।</p>
<blockquote>
<p>पितुर् ऊर्ध्वं विभजतां माताप्य् अंशं समं हरेत् ।</p></blockquote>
<p>पितेत्य् अनुवृत्तौ बृहस्पतिः [२६] ।</p>
<blockquote>
<p>तदभावे तु जननी तनयानां समांशिनी ।</p></blockquote>
<p>तथा ।</p>
<blockquote>
<p>समांशा मातरस् तेषां तुरीयांशा च कन्यका ।</p></blockquote>
<p>&ldquo;<strong>तुरीयांशः’</strong> सजातीयस्य भ्रातुर् यावान् अंशस् तदपेक्षया चतुर्थो भागः संस्कारार्थं पितृधने कल्पनीयः । यत् तु विष्णुवचनम् [१८.३४–३५]- “मातरः पुत्रभागानुसारेण भागहारिण्यो अनूढाश् च दुहितरः” इति, तद् अप्य् एतद्वचनानुसारात् दुहितॄणां चतुर्थभागपरम् ।</p>
<p>व्यासः ।</p>
<blockquote>
<p>असुतास् तु पितुः पत्न्यः समानांशा प्रकीर्तिताः ।<br>
पितामह्यश् च ताः सर्वा मातृतुल्या प्रकीर्तिताः ॥</p></blockquote>
<p>अथ बृहस्पतिः [२६.१९] ।</p>
<blockquote>
<p>पितृऋक्थहराः पुत्राः सर्व एव यथांशतः ।<br>
विद्याकर्मयुतस् तेषाम् अधिकं लब्धुम् अर्हति ॥<br>
विद्याविज्ञानशौर्यार्थज्ञानदानक्रियासु च ।<br>
यस्येह प्रथिता कीर्तिः पितरस् तेन पुत्रिणः ॥</p></blockquote>
<p><strong>[६६५]</strong> नारदः [१६.३५] ।</p>
<blockquote>
<p>कुटुम्बार्थेषु यो युक्तस् तत् कर्यं कुरुते तु यः ।<br>
स भ्रातृभिर् बृहणीयो ग्रासाच्छादनवाहनैः ॥</p></blockquote>
<p>मनुः [९.२०७] ।</p>
<blockquote>
<p>भ्रातॄणां यस् तु नेहेत धनं शक्तः स्वकर्मणा ।<br>
स निर्भाज्यः स्वकाड् अंशात् किंचिद् दत्वोपजीवनम् ॥</p></blockquote>
<p>आपस्तम्बः [२.१४.१४–१५]- “सर्वे हि धर्मयुक्ता भागिनः । यस् त्व् अधर्मेण द्रव्याणि प्रतिपादयति ज्येष्ठो ऽपि तम् अभागं कुर्वीत” ।</p>
<p>**अथ विभागानर्हाः **</p>
<p>तत्र गौतमः [२८.४१]- “सवर्णापुत्रो ऽप्य् अन्यायवृत्तो न लभेतैकेषाम्” ।</p>
<p><strong>[६६६]</strong> मनुः [९.२१४] ।</p>
<blockquote>
<p>सर्व एव विकर्मस्था नार्हन्ति भ्रातरो धनम् ।</p></blockquote>
<p>शङ्खलिखितौ- “अपपात्रितस्य रिक्थपिण्डोदकानि नार्हन्ति भ्रातरो धनम्” ।</p>
<p>बृहस्पतिः [२६.३४–३७] ।</p>
<blockquote>
<p>सवर्णाजो ऽप्य् अगुणवान् नार्हः स्यात् पैतृके धने ।<br>
तत्पिण्डदाः श्रोत्रिया ये तेषां तद् अभिधीयते ॥<br>
उत्तमर्णाधमर्णेभ्यः पितरं त्रायते सुतः ।<br>
अतस् तद्विपरीतेन नास्ति तेन प्रयोजनम् ॥<br>
तया गवा किं क्रियते या न धेनुर् न गर्भिणी ।<br>
को ऽर्थस् तेन तु पुत्रेण यो न विद्वान् न धार्मिकः ॥<br>
शास्त्रशौर्यार्थरहितस् तपोज्ञानविवर्जितः ।<br>
आचारहीनः पुत्रस् तु मूत्रोच्चारसमस् तु सः ॥</p></blockquote>
<p>मनुः [९.२०१–०३] ।</p>
<blockquote>
<p>अनंशौ क्लीबपतितौ जात्यन्धबधिरौ तथा ।<br>
उन्मत्तजडमूकास् तु ये च केचिन् निरिन्द्रियाः ॥<br>
सर्वेषाम् अपि तन् न्याय्यं दातुं शक्त्या मनीषिणा ।<br>
ग्रासाच्छादनम् अत्यन्तं पतितो ह्य् अददद् भवेत् ॥</p></blockquote>
<p><strong>[६६७]</strong> &gt; यद्य् अर्थिता तु दारैः स्यात् क्लीबादीनां कथंचन ।</p>
<blockquote>
<p>तेषाम् उत्पन्नतन्तूनाम् अपत्यं दायम् अर्हति ॥</p></blockquote>
<p>&ldquo;<strong>निरिन्द्रियाः’</strong> पङ्ग्वादयः । &ldquo;<strong>क्लीबादीनाम्’</strong> इत्य् अतद्गुणसंविज्ञानो बहुव्रीहिः ।</p>
<p>याज्ञवल्क्यः [२.१४०–४२] ।</p>
<blockquote>
<p>पतितस् तत्सुतः क्लीबः पङ्गुर् उन्मत्तको जडः ।<br>
अन्धो ऽचिकित्स्यरोगाद्या भर्तव्यास् तु निरंशकाः ॥<br>
औरसाः क्षेत्रजास् तेषां निर्दोषा भागहारिणः ।<br>
सुताश् चैषां प्रभर्तव्या यावद् वै भर्तृसात्कृताः ॥</p></blockquote>
<p><strong>[६६८]</strong> &gt; अपुत्रा योषितश् चैव भर्तव्याः साधुवृत्तयः ।</p>
<blockquote>
<p>निर्वास्या व्यभिचारिण्यः प्रतिकूलास् तथैव च ॥</p></blockquote>
<p>नारदः [१६.२१] ।</p>
<blockquote>
<p>पितृद्विट् पततः षण्डो यश् च स्याद् अपपात्रितः ।<br>
औरसा अपि नैते ऽंशं लभेरन् क्षेत्रजाः कुतः ॥</p></blockquote>
<p>&ldquo;<strong>अपपात्रितः’</strong> राजवधादिना दोषेण बान्धवैर् यस्य घटापवर्जनं कृतम् ।</p>
<p>देवलः ।</p>
<blockquote>
<p>मृते न पितरि क्लीबकुष्ठ्युन्मत्तजडान्धकाः ।<br>
पतितः पतितापत्यं लिङ्गी दायांशभागिनः ॥<br>
तेषां पतितवर्जेभ्यो भक्तवस्त्रं प्रदीयते ।<br>
तत्पुत्राः पितृदायांशं लभेरन् दोषवर्जिताः ॥</p></blockquote>
<p>&ldquo;<strong>मृते न पितरि’</strong> इति । मृते पितरि क्लीबादयो नांशभागिन इति संबन्धः ।</p>
<p>विष्णुः [१५.३२–३९]- “पतितक्लीबाचिक्त्स्यरोगविकलास् त्व् अभागहारिणः । रिक्थग्राहिभिस् ते भर्तव्याः । तेषां चौरसाः पुत्रा भागहारिणः । न तु पतितस्य । पतनीये कृते <strong>[६६९]</strong> कर्मण्य् अनन्तरोत्पन्नाः । प्रतिलोमास् तु स्त्रीषु चोत्पन्नाश् चाभागिनः । तत्पुत्राः पैतामहे ऽप्य् अर्थे । अंशग्राहिभिस् ते भरणीयाः” ।</p>
<p>गौतमः [२८.४४–४६]- “जडक्लीबौ भर्तव्यौ । अपत्यं जडस्य भागार्हम् । शूद्रापुत्रवत् प्रतिलोमासु” ।</p>
<p>&ldquo;<strong>शूद्रापुत्रवत् प्रतिलोमासु’</strong> इति, शूद्रापुत्रो ऽप्य् अनपत्यशुश्रूषुश् चेल् लभेत वृत्तिम् अन्तेवासिविधिना तत्पुत्रोक्तप्रकारेण । यथा शूद्रापुत्रो जीवनमात्रं लभत एवं प्रतिलोमासुतो ऽपीति ।</p>
<p>कात्यायनः [८६२–६५] ।</p>
<blockquote>
<p>अक्रमोढासुतश् चैव सगोत्राद्यश् च जायते ।<br>
प्रव्रज्यावसितश् चैव न रिक्थं तेषु कर्हिचित् ॥<br>
अक्रमोढासुतस् त्व् ऋक्थी सवर्णश् च यदा पितुः ।<br>
असवर्णप्रसूतश् च क्रमोढायां तु यद् भवेत् ॥<br>
प्रतिलोमप्रसूता या तस्याः पुत्रो न रिक्थभाक् ।<br>
ग्रासाच्छादनम् अत्यन्तं देयं तद्बन्धुभिः स्मृतम् ॥<br>
बन्धूनाम् अप्य् अलाभे तु पित्र्यं द्रव्यं तद् आप्नुयात् ।<br>
अपित्र्यं तद् धनं प्राप्तं दापनीया न बान्धवैः ॥</p></blockquote>
<p>&ldquo;<strong>क्रमोडासुतो’</strong> अत्र अक्रमोढायाम् असवर्णायां जातः सो ऽरिक्थी । एवं क्रमोढायां सवर्णेन जातः ऋक्थभाग् इति । &ldquo;<strong>सगोत्राद्यश् च जायते’</strong> इति — <strong>[६७०]</strong> सगोत्रायां विवाहितायां सगोत्राद्यो जायते ऽसौ [न] ऋक्थभाग् इत्य् अर्थः । &ldquo;<strong>दापनीया न बान्धवैः’</strong> ग्रासाच्छादनम् अपि न दापयितव्या इत्य् अन्वयः ।</p>
<p><strong>अथासंकृतस्ंस्करणम्</strong></p>
<p>तत्र नारदः [१६.३३–३४] ।</p>
<blockquote>
<p>येषां च न कृताः पित्रा संस्कारविधयः क्रमात् ।<br>
कर्तव्या भ्रातृभिस् तेषां पैतृकाद् एव तद्धनात् ॥<br>
अविद्यमाने पित्र्ये ऽर्थे स्वांशाद् उद्धृत्य वा पुनः ।<br>
अवश्यकार्याः संस्कारा भ्रातॄणां पूर्वसंस्कृतैः ॥</p></blockquote>
<p>देवलः ।</p>
<blockquote>
<p>कन्याभ्यश् च पितृद्रव्यं देयं वैवाहिकं वसु ।<br>
अपुत्रकस्य कन्या स्वा धर्मजा पुत्रवद् धरेत् ॥</p></blockquote>
<p><strong>[६७१]</strong> याज्ञवल्क्यः [२.१२४] ।</p>
<blockquote>
<p>असंस्कृता तु संस्कार्या भ्रातृभिः पूर्वसंस्कृतैः ।<br>
भगिन्यश् च निजाद् अंशाद् अंशं कृत्वा तुरीयकम् ॥</p></blockquote>
<p>विष्णुः [१५.३१]- “अनूढायाः कन्यायाः स्ववित्तानुसारेण संस्कारं कुर्यात्” ।</p>
<p>मनुः [९.११८] ।</p>
<blockquote>
<p>स्वेभ्यः स्वेभ्यस् तु कन्याभ्यः प्रदद्युर् भ्रातरः पृथक् ।<br>
स्वात् स्वाद् अंशाच् चतुर्भागं पतिताः स्युर् अदित्सवः ॥</p></blockquote>
<p>कात्यायनः [८५८] ।</p>
<blockquote>
<p>कन्यकानां त्व् अदत्तानां चतुर्थो भाग इष्यते ।<br>
पुत्राणां च त्रयो भागाः स्वाम्यं स्वल्पे धने स्मृतम् ॥</p></blockquote>
<p>शङ्खलिखितौ- “विभज्यमाने दायार्थे कन्यालंकारं वैवाहिकं स्त्रीधनं कन्या लभेत्” ।</p>
<p>बौधायनः [२.३.४४]- “मातुर् अलंकारं दुहितरः सांप्रदायिकं लभेरन्न् अन्यद् वा” ।</p>
<p><strong>[६७२]</strong> ऽन दायम् अर्हति स्त्री’ इत्य् अनुवृत्तौ पुनर् बौधायनः- “निरिन्द्रिया अदायाश् च स्त्रियो मता इति श्रुतिः” ।</p>
<p><strong>अथ विभाज्यम्</strong></p>
<p>तत्र कात्यायनः [८४०, ८५०] ।</p>
<blockquote>
<p>पैतामहं च पित्र्यं च यच् चान्यत् स्वयम् अर्जितम् ।<br>
दायादानां विभागे तु सर्वम् एतद् विभज्यते ॥<br>
ऋक्थं प्रीतिप्रदत्तं तु दत्वा शेषं विभावयेत् ।<br>
आ चतुर्थात् तु तद् ग्राह्यं क्रमेणैव हि तत्सुतैः ॥</p></blockquote>
<p>&ldquo;<strong>आ चतुर्था’</strong> पुरुषात् ।</p>
<p>नारदः [१६.३२] ।</p>
<blockquote>
<p>यच् छिष्टं पितृदायेभ्यो दत्वर्णं पैतृकं च यत् ।<br>
भ्रातृभिस् तद् विभक्तव्यम् ऋणी स्याद् अन्यथा पिता ॥</p></blockquote>
<p>कात्यायनः [८४६–४९, ८४१–४२] ।</p>
<blockquote>
<p>भ्रात्रा पितृव्यमातृभ्यां कुटुम्बार्थम् ऋणं कृतम् ।<br>
विभागकाले दातव्यम् ऋणिभिः सर्वम् एव तु ॥</p></blockquote>
<p><strong>[६७३]</strong> &gt; तद् ऋणं धनेने देयं नान्यथैव प्रदापयेत् ।</p>
<blockquote>
<p>भावितं चेत् प्रमाणेन विरोधात् परतो यदा ॥<br>
पित्र्यं पित्र्यर्णसंबद्धम् आत्मीयं चात्मना कृतम् ।<br>
ऋणम् एवंविधं शोध्यं विभागे बन्धुभिः सह ॥<br>
धर्मार्थं प्रीतिदत्तं च यद् ऋणं स्वनियोजितम् ।<br>
तद् दृश्यमानं विभजेन् न दानं पैतृकाद् धनात् ॥<br>
दृश्यमानं विभज्येत गृहं क्षेत्रं चतुष्पदम् ।<br>
गूढद्रव्याभिशङ्कायां प्रत्ययस् त्व् अत्र कीर्तितः ॥<br>
गृहोपस्करवाह्यास् तु दोह्याभरणकर्मिणः ।<br>
दृश्यमाना विभज्यन्ते कोशं गूढे ऽब्रवीद् भृगुः ॥</p></blockquote>
<p>&ldquo;<strong>तद् ऋणं धने देयम्’</strong> इत्यादेर् अर्थः — <strong>विभागकाले</strong>, &ldquo;<strong>विरोधात्’</strong> परस्परविप्रतिपत्तौ, यन् न दत्तं &ldquo;<strong>तद् ऋणम्’</strong>, &ldquo;<strong>परतः’</strong> उत्तरकालम्, यदा देयं भवति तदा &ldquo;<strong>प्रमाणेन चेत् विभावितम्’</strong> भवति ततो देयं नापरत इति । &ldquo;<strong>पित्र्यर्णसंबद्धम्’</strong> पित्र्यर्णपरिशोधनार्थं यत् &ldquo;<strong>कृतं’</strong> आत्मीयं कुटुम्बार्थं परकृतम् अपि &ldquo;<strong>आत्मना कृतम्’</strong> अपि कुटुम्बार्थम् एव । &ldquo;<strong>धर्मार्थं प्रीतिदत्तम्’</strong> इति — स्वयम् असाधारण्येन साधारणधनं &ldquo;<strong>धर्मार्थम्’</strong> दत्तम्, प्रीत्या च यद् दत्तम्, &ldquo;<strong>ऋणं यत्’</strong> स्वयम् उत्तमर्णत्वेनान्यस्मै दत्तं तत् ज्ञायमानं विभक्तव्यम् । यतो ऽविभक्तात् पैतृकाद् धनाद् असादारण्येन दानं नोचितम् इति ।</p>
<p><strong>[६७४]</strong> मनुः [९.११९] ।</p>
<blockquote>
<p>अजाविकं चैकशफं न जातु विषमं भजेत् ।<br>
अजाविकं तु विषमं ज्येष्ठस्यैव विधीयते ॥</p></blockquote>
<p><strong>अथाविभाज्यम्</strong></p>
<p>तत्र मनुः [९.२०६] ।</p>
<blockquote>
<p>विद्याधनं तु यद्य् अस्य तत् तस्यैव धनं भवेत् ।<br>
मैत्रम् औद्वाहिकं चैव माधुपर्किकम् एव च ॥</p></blockquote>
<p>&ldquo;<strong>माधुपर्किकम्’</strong> मधुपर्ककाले पूज्यतया यल् लब्धम् ।</p>
<p>याज्ञवल्क्यः [२.११९] ।</p>
<blockquote>
<p>क्रमाद् अभ्यागतं द्रव्यं हृतम् अभ्युद्धरेत् तु यः ।<br>
दायादेभ्यो न तद् दद्याद् विद्यया लब्धम् एव च ॥</p></blockquote>
<p><strong>[६७५]</strong> व्यासः ।</p>
<blockquote>
<p>विद्याप्राप्तं शौर्यधनं यच् च सौदायिकं भवेत् ।<br>
विभागकाले तत् तस्य नान्वेष्टव्यं स्वऋक्थिभिः ॥</p></blockquote>
<p>&ldquo;<strong>सौदायिकम्’</strong> इत्थं कात्यायनेन लक्षितम् [९७१] ।</p>
<blockquote>
<p>ऊढया कन्यया वापि पत्युः पितृगृहाद् अपि ।<br>
भ्रातुः सकाशात् पित्रोर् यल् लब्धं सौदायिकं स्मृतम् ॥</p></blockquote>
<p>गौतमः [२८.३१]- “स्वयम् अर्जितम् अवैद्येभ्यो वैद्यः कामं न दद्यात्” ।</p>
<p>&ldquo;<strong>वैद्यो’</strong> विद्वान् ।</p>
<p>कात्यायनः [८७५] ।</p>
<blockquote>
<p>नाविद्यानां तु वैद्येन देयं विद्याधनात् क्वचित् ।<br>
समविद्याधिकानां तु देयं वैद्येन तद् धनम् ॥</p></blockquote>
<p>नारदः [१६.११] ।</p>
<blockquote>
<p>वैद्यो ऽवैद्याय नाकामो दद्याद् अंशं स्वतो धनात् ।<br>
पित्र्यं द्रव्यं समाश्रित्य न चेत् तेन तद् आहृतम् ॥</p></blockquote>
<p><strong>[६७६]</strong> <strong>विभजेद्</strong> इत्य् अनुवृत्तौ पुनर् नारदः [१६.५–७] ।</p>
<blockquote>
<p>शौर्यभार्याधने हित्वा यत् तु विद्याधनं भवेत् ।<br>
त्रीण्य् एतान्य् अविभाज्यानि प्रसादो यश् च पैतृकः ॥<br>
मात्रा च स्वधनं दत्तं यस्मै स्यात् प्रीतिपूर्वकम् ।<br>
तस्याप्य् एषो विधिर् दृष्टो मातापीष्टे यथा पिता ॥</p></blockquote>
<p>व्यासः ।</p>
<blockquote>
<p>पितामहेन यद् दत्तं पित्रा वा प्रीतिपूर्वकम् ।<br>
तस्य तन् नापहर्तव्यं मात्रा दत्तं च यद् भवेत् ॥</p></blockquote>
<p>याज्ञवल्क्यः [२.११५] ।</p>
<blockquote>
<p>पितृद्रव्याविनाशेन यद् अन्यत् स्वयम् अर्जितम् ।<br>
मैत्रम् औद्वाहिकं चैव दायादानां न तद् भवेत् ॥</p></blockquote>
<p>मनु-विष्णू [मनु ९.२०८; वि १८.४२] ।</p>
<blockquote>
<p>अनुपघ्नन् पितृद्रव्यं श्रमेण यद् उपार्जयेत् ।<br>
स्वयम् ईहितलब्धं च नाकामो दातुम् अर्हति ॥</p></blockquote>
<p>व्यासः ।</p>
<blockquote>
<p>अनाश्रित्य पितृद्रव्यं स्वशक्याप्नोति यद् धनम् ।<br>
दायादेभ्यो न तद् दद्याद् विद्यालब्धं च यद् भवेत् ॥</p></blockquote>
<p><strong>[६७७]</strong> कात्यायनः [८६७, ८७०, ८७३, ८७१, ८७२, ८७६, ८७८–८०] ।</p>
<blockquote>
<p>परभक्तप्रदानेन प्राप्तविद्यो यदान्यतः<br>
तया प्राप्तं च विधिना विद्याप्राप्तं तद् उच्यते ॥<br>
उपन्यस्ते च यल् लब्धं लब्धं प्राध्ययनाच् च यत् ।<br>
विद्याधनं तु तत् प्राहुः सामान्यं यद् अतो ऽन्यथा ॥<br>
शिष्याद् आर्त्विज्यतः प्रश्नात् संधिग्धप्रश्ननिर्णयात् ।<br>
स्वज्ञान्शंसनाद् वादाल् लब्धं प्राध्ययनाच् च यत् ॥<br>
विद्याधनं तु तत् प्राहुर् विभागे न विभज्यते ।<br>
शिल्पिष्व् अपि हि धर्मो ऽयं मूल्याद् यच् चाधिकं भवेत् ॥<br>
विद्यापणकृतं चैव याज्यतः शिष्यतस् तथा ।<br>
एतद् विद्याधनं प्राहुः सामान्यं यद् अतो ऽन्यथा ॥<br>
परं निरस्य यल् लब्धं विद्यया पणपूर्वकम् ।<br>
विद्याधनंतु तद् विद्यान् न विभाज्यं बृहस्पतिः ॥<br>
विद्याप्रतिज्ञया लब्धं शिष्याद् आप्तं च यद् भवेत् ।<br>
ऋत्विङ्न्यायेन यल् लब्धम् एतद् विद्याधनं भृगुः ॥</p></blockquote>
<p><strong>[६७८]</strong></p>
<blockquote>
<p>आरुह्य संशयं यत्र प्रसभं कर्म कुर्वते ।<br>
तस्मिन् कर्मणि तुष्टेन प्रसादः स्वामिना कृतः ॥<br>
तत्र लब्धं तु यत् किंचित् धनं शौर्येण तद् भवेत् ।<br>
ध्वजाहृतं भवेद् यत् तु विभाज्यं नैव तत् स्म्र्तम् ॥<br>
संग्रामाद् आहृतं यत् तु विद्राव्य द्वषतां बलम् ।<br>
स्वाम्यर्थे जीवितं त्यक्त्वा तद् ध्वजाहृतम् उच्यते ॥<br>
यल् लब्धं लाभकाले तु स्वजात्या कन्यया सह ।<br>
कन्यागतं तु तद् वित्तं शुल्कं वृद्धिकरं स्मृतम् ॥<br>
वैवाहिकं तु तद् विद्याद् भार्यया यत् समाहृतम् ।<br>
धनम् एवंविधं सर्वं विज्ञेयं कर्मसाधकम् ॥</p></blockquote>
<p>शङ्खलिखितौ- “न वास्तुविभागो नोदपात्रालंकारानुयुक्तस्त्रीवाससाम् अपां प्रचारवर्त्मनां विभागश् चेति प्रजापतिः” ।</p>
<p>मनु-विष्णू [म। ९.२१९; वि। १८.४४] ।</p>
<blockquote>
<p>वस्त्रं पत्रम् अलंकारः कृतान्नम् उदकं स्त्रियः ।<br>
योगक्षेमप्रचारं च न विभाज्यं प्रचक्षते ॥</p></blockquote>
<p><strong>[६७९]</strong> &ldquo;<strong>वस्त्रम्’</strong> समूल्यम् अङ्गधृतम् । &ldquo;<strong>पत्र</strong>’शब्दो ऽत्र लेख्यनिविष्टधनपरः । ऽधनपत्रविशिष्टं तु’ इति कात्यायनवचनानुसारात् । &ldquo;<strong>स्त्रियः’</strong> संयुक्ताः, ऽअविभागः स्त्रीषु संयुक्तासु’ [२८.४८] इति गौतमवचनात् । &ldquo;<strong>योगक्षेमम्’</strong> मन्त्रिपुरोहितादि योगक्षेमहेतुत्वात् । &ldquo;<strong>प्रचारः’</strong> गवादीनां प्रचारणमार्गः ।</p>
<p>व्यासः ।</p>
<blockquote>
<p>अविभाज्यं सगोत्राणाम् आ सहस्रकुलाद् अपि ।<br>
याज्यं क्षेत्रं च पात्रं च कृतान्नम् उदकं स्त्रियः ॥</p></blockquote>
<p>&ldquo;<strong>क्षेत्रम्’</strong> वास्तुक्षेत्रम् ।</p>
<p><strong>[६८०]</strong> कात्यायनः [८८२–८४] ।</p>
<blockquote>
<p>धनं पत्रनिविष्टं तु धर्मार्थं यन् निरूपितम् ।<br>
उदकं चैव दाराश् च निबन्धो यः क्रमागतः ॥<br>
धृतं वस्त्रम् अलंकारो वानुरूपं च यद् भवेत् ।<br>
यथाकालोपयुक्तानि तथा योज्यानि बन्धुभिः ॥<br>
गोप्रचारश् च रथ्या च वस्त्रं यच् चाङ्गयोजितम् ।<br>
प्रयोज्यं न विभज्येत शिल्पार्थं च बृहस्पतिः ॥<br>
देशस्य जातेः सङ्घस्य धर्मो ग्रामस्य यो भृगुः ।<br>
उदितः स्यात् स तेनैव दायधर्मं प्रकल्पयेत् ॥</p></blockquote>
<p>बृहस्पतिः [२६.४७, ५०, ५१, ३, २, ५२] ।</p>
<blockquote>
<p>वस्त्रादयो ऽविभाज्या यैर् उक्तं तैर् न विचारितम् ।<br>
धनं भवेत् समृद्धानां पत्रालंकारसंसृतम् ॥<br>
मध्यस्थितम् अनाजीव्यं दातुं नैकस्य शक्यते ।<br>
युक्त्या विभजनीयं तद् अन्यथानर्थकं भवेत् ॥</p></blockquote>
<p><strong>[६८१]</strong> &gt; विक्रीय वस्त्राभरणम् ऋणम् उद्ग्राह्य लेखितम् ।</p>
<blockquote>
<p>कृतान्नं चाकृतान्नेन परिवर्त्य विभज्यते ॥<br>
उद्धृत्य कूपवाप्यम्भस् त्व् अनुसारेण गृह्यते ।<br>
यथाभागानुसारेण सेतुः क्षेत्रे विभज्यते ॥<br>
एकां स्त्रीं कारयेत् कर्म यथांशेन गृहे गृहे ।<br>
बह्व्यः समांशतो देया दासानाम् अप्य् अयं विधिः ॥<br>
योगक्षेमवतो लाभः समत्वेन विभज्यते ।<br>
प्रचारश् च यथांशेन कर्तव्य ऋणिभिः सह ॥</p></blockquote>
<p>&ldquo;<strong>योगक्षेमवतः’</strong> योगक्षेमहेतोः । अत्र च वस्त्रादीनां प्रकारविशेषेण विभाज्यत्वम् उक्तम् । अतो मन्वादीनां वस्त्राद्यविभाज्यत्ववचनानि स्वरूपतो विभाज्यतानिषेधपराणीत्य् अविरोधः ।</p>
<p>कात्यायनः [८७४] ।</p>
<blockquote>
<p>कुले विनीतविद्यानां भ्रातॄणां पितृतो ऽपि वा ।<br>
शौर्यप्राप्तं तु यद् वित्तं विभाज्यं तद् बृहस्पतिः ॥</p></blockquote>
<p><strong>[६८२]</strong> अस्यार्थः — [ऽकुले’] स्वकुले पितामहपितृव्यादिभ्यः पितृत एव वा शिक्षितविद्यानां भ्रातॄणां यत् तु विद्याशौर्यप्राप्तं धनं तद्विभागकाले विभक्तव्यम् एवेति ।</p>
<p>नारदः [१६.१०] ।</p>
<blockquote>
<p>कुटुम्बं बिभृयाद् भ्रातुर् यो विद्याम् अधिगच्छतः ।<br>
भागं विद्याधनस् तस्मात् स लभेताश्रुतो ऽपि सन् ॥</p></blockquote>
<p>&ldquo;<strong>अश्रुतो’</strong> अत्र अविद्यः ।</p>
<p>मनुः [९.२०४–०५] ।</p>
<blockquote>
<p>यत् किंचित् पितरि प्रेते धनं ज्येष्ठो ऽधिगच्छति ।<br>
भागो यवीयसां तत्र यदि विद्यानुपालिनः ॥<br>
अविद्यानां तु सर्वेषाम् ईहातश् चेद् धनं भवेत् ।<br>
समस् तत्र विभागः स्याद् अपित्र्य इति धारणा ॥</p></blockquote>
<p>&ldquo;<strong>यत् किंचिद्’</strong> इत्यादि — पितृद्रव्याविरोधेनापि यतो ज्येष्ठो धनम् अर्जयति तत्र कनिष्ठानाम् अपि विभागो भवति यदि ते विद्याभ्यासरता भवन्ति । &ldquo;<strong>ईहातः’</strong> कृष्यादिचेष्टातः ।</p>
<p>वसिष्ठः [१७.५१]- “येन चैषां स्वयम् उत्पादितं स्यात् तद् द्व्यंशम् आहरेत्” ।</p>
<p>व्यासः ।</p>
<blockquote>
<p>साधारणं समाश्रित्य यत् किंचिद् वाहनायुधम् ।<br>
शौर्यादिनाप्नोति धनं भ्रातरस् तत्र भागिनः ॥<br>
तस्य भागद्वयं कार्यं शेषास् तु समभागिनः ।</p></blockquote>
<p><strong>अथ स्त्रीधनकृत्यम्</strong></p>
<p>तत्र मनुः [९.१९९] ।</p>
<blockquote>
<p>न निर्हारं स्त्रियः कुर्युः कुटुम्बाद् बहुमध्यगात् ।<br>
स्वकाद् अपि च वित्ताद् धि स्वस्य भर्तुर् अनाज्ञया ॥</p></blockquote>
<p>&ldquo;<strong>निर्हारम्’</strong> निष्कृष्य हरणम् । &ldquo;<strong>कुटुम्ब</strong>’पदेन कुटुम्बधनं तत्साहचर्याद् इहोच्यते । &ldquo;<strong>स्वकात्’</strong> स्वभर्तुर् असाधारणात् ।</p>
<p>मनु-विष्णू [म। ९.२००; वि। १७.२२] ।</p>
<blockquote>
<p>पत्यौ जीवति यः स्त्रीभिर् अलंकारो धृतो भवेत् ।<br>
न तं भजेरन् दायादा भजमानाः पतन्ति ते ॥</p></blockquote>
<p><strong>[६८४]</strong> आपस्तम्बः [२.१४.९]- “अलंकारो भार्याया ज्ञातिधनं चेत्य् एके” ।</p>
<p>नारदः [४.२८; ना। म। सं। २.२४] ।</p>
<blockquote>
<p>भर्त्रा प्रीतेन यद् दत्तं स्त्रियै तस्मिन् मृते ऽपि तत् ।<br>
सा यथाकामम् अश्नीयात् दद्याद् वा स्थावराद् ऋते ॥</p></blockquote>
<p>व्यासः ।</p>
<blockquote>
<p>द्विसहस्रपणो दायः स्त्रियं देयो धनस्य तु ।<br>
यच् च भर्त्रा धनं दत्तं सा यथाकामम् आप्नुयात् ॥</p></blockquote>
<p>कात्यायनः [९०१, ९०५–०७, ९२१] ।</p>
<blockquote>
<p>ऊढया कन्यया वापि पत्युः पितृगृहे ऽपि वा ।&gt;<br>
भ्रातुः सकाशात् पित्रोर् वा लब्धं सौदायिकं स्मृतम् ॥<br>
सौदायिकं धनं स्त्रीणां प्राप्य स्वातन्त्र्यम् इष्यते ।<br>
यस्मात् तदानृशंस्यार्थं तैर् दत्तं तत्पर्जीवनम् ॥<br>
सौदायिके सदा स्त्रीणां स्वातन्त्र्यं परिकीर्तितम् ।<br>
विक्रये चैव दाने च यथेष्टं स्थावरेष्व् अपि ॥</p></blockquote>
<p><strong>[६८५]</strong></p>
<blockquote>
<p>भर्तृदायं मृते पत्यौ विन्यसेत् स्त्री यथेष्टतः ।<br>
विद्यमाने तु संरक्षेत् क्षपयेत् तत्कुले ऽन्यथा ॥<br>
अपुत्रा शयनं भर्तुः पालयन्ती गुरौ स्थिता ।<br>
भुञ्जीतामरणात् क्षान्ता दायादा ऊर्ध्वम् आप्नुयुः ॥</p></blockquote>
<p>ऽपत्युर् गृहे’ इति संबन्धः । ऽभ्रातुः पित्रोर् वा’ इत्य् उपलक्षणम्, तेनान्येभ्यो ऽपि । स्वमातापितृकुलेभ्यो यल् लब्धं धनं तत् ऽसौदायिकम्’ । तत्र च ऽस्थावरे’ अपि स्त्रियाः दानादिषु स्वातन्त्र्यम् । भर्तृदत्तेषु तु स्थावरातिरिक्तेष्व् एव यथेष्टं दानादिष्व् अधिकारः ।</p>
<p>राजा ऋक्थं पालयेद् इत्य् अनुवृत्तौ मनुः [८.२८–२९] ।</p>
<blockquote>
<p>वशापुत्रासु चैवं स्याद् रक्षणं निष्कुलासु च ।<br>
पतिव्रतासु च स्त्रीषु विधवास्व् आतुरासु च ॥<br>
जीवन्तीनां तु तासां ये तद् धरेयुः स्वबान्धवाः ।<br>
ताञ् छिष्याच् चौरदण्डेन धार्मिकः पृथिवीपतिः ॥</p></blockquote>
<p>&ldquo;<strong>वशा’</strong> वन्ध्या । &ldquo;<strong>अपुत्रा’</strong> मृतपुत्रा । &ldquo;<strong>निष्कुला’</strong> प्रनष्टमातापितृकुला ।</p>
<p>देवलः ।</p>
<blockquote>
<p>वृत्तिर् आबहरणं शुल्कं लाभश् च स्त्रीधनं भवेत् ।<br>
भोक्त्री च स्वयम् एवेदं पतिर् नार्हत्य् अनापदि ॥</p></blockquote>
<p><strong>[६८६]</strong> &gt; मृषा मोक्षे च भोगे च स्त्रियै दद्यात् सवृद्धिकाम् ।</p>
<blockquote>
<p>पुत्रान् निर्हरणे चापि स्त्रीधनं भोक्तुम् अर्हति ॥</p></blockquote>
<p>कात्यायनः [९११–१४] ।</p>
<blockquote>
<p>न भर्ता नैव च सुतो न पिता भ्रातरो न च ।<br>
आदाने वा विसर्गे वा स्त्रीधने प्रभविष्णवः ॥<br>
यदि ह्य् एकतरस् तेषां स्त्रीधनं हरते बलात् ।<br>
सवृद्धिं प्रतिदाप्यः स्याद् दण्डं चैव समाप्नुयात् ॥<br>
तद् एव यद्य् अनुज्ञाप्य भक्षयेत् प्रीतिपूर्वकम् ।<br>
मूलम् एव स दाप्यः स्याद् यदा स धनवान् भवेत् ॥<br>
व्याधितं व्यसनस्थं च धनिकैश् चोपपीडितम् ।<br>
ज्ञात्वा निसृष्टं यत् प्रीत्या दद्याद् आत्मेच्छया च सः ॥</p></blockquote>
<p><strong>[६८७]</strong> याज्ञवल्क्यः [२.१४७] ।</p>
<blockquote>
<p>दुर्भिक्षे धर्मकार्यार्थे व्याधौ संप्रतिरोधके ।<br>
गृहीतं स्त्रीधनं भर्ता न स्त्रियै दातुम् अर्हति ॥</p></blockquote>
<p>कात्यायनः [९०८–१०] ।</p>
<blockquote>
<p>यदि चेत् स द्विभार्यः स्यान् न च तां भजते पुनः ।<br>
प्रीत्या विसृष्टम् अपि चेत् प्रतिदाप्यः स तद् बलात् ॥<br>
ग्रासाच्छादनवासानाम् आच्छेदो यत्र योषितः ।<br>
तत्र स्वम् आददीत स्त्री विभागं रिक्थिनां तथा ॥<br>
लिखितस्येति धर्मो ऽयं प्राप्ते भर्तृकुल वसेत् ।<br>
व्याधिता प्रेतकाले तु गच्छेद् बन्धुकुलं ततः ॥<br>
यज्ञार्थं द्रव्यम् उत्पन्नं तस्माद् द्रव्यं नियोजयेत् ।<br>
स्थानेषु धर्मजुष्टेषु न स्त्रीमूर्खविधर्मिषु ॥</p></blockquote>
<p><strong>[६८८]</strong> &gt; भर्त्रा प्रतिश्रुतं देयम् ऋणवत् स्त्रीधनं सुतैः ।</p>
<blockquote>
<p>तिष्ठेद् भर्तृगृहे या तु न सा पितृकुले वसेत् ॥</p></blockquote>
<p><strong>अथ स्त्रीधनविभागः</strong></p>
<p>तत्र मनुः [९.१९२–९३, १९५] ।</p>
<blockquote>
<p>जनन्यां संस्थितायां तु समं सर्वे सहोदराः ।<br>
भजेरन् मातृकं रिक्थं भगिन्यश् च सनाभयः ॥<br>
यास् तासां स्युर् दुहितरस् तासाम् अपि यथार्हतः ।<br>
मातामह्या धनात् किंचित् प्रेदेयं प्रीतिपूर्वकम् ॥<br>
अन्वाधेयं च यद् दत्तं पत्या प्रीतेन चैव यत् ।<br>
पत्यौ जीवति वृत्तायाः प्रजायास् तद् धनं भवेत् ॥</p></blockquote>
<p>&ldquo;<strong>सनाभयो’</strong> अत्र सोदर्याः । &ldquo;<strong>यथार्हतः’</strong> द्रव्यापत्वबहुत्वादियोग्यताद्यनुसारेण । &ldquo;<strong>अन्वाधेयम्’</strong> विवाहोत्तरकालं भर्तृकुले पितृकुले च यल् लब्धं धनम् ।</p>
<p>बृहस्पतिः [२६.३१] ।</p>
<blockquote>
<p>स्त्रीधनं स्याद् अपत्यानां दुहिता च तदंशिनी ।<br>
अपुत्रा चेत् समूढा तु लभते मानमात्रकम् ॥</p></blockquote>
<p><strong>[६८९]]</strong> मनुः [९.१३१] ।</p>
<blockquote>
<p>मातुस् तु यौतकं यत् स्यात् कुमारीभाग एव सः ।</p></blockquote>
<p>ऽयौतकम्’ विवाहकाले पित्रादिभिः स्त्रियै यद् दत्तं धनम् ।</p>
<p>गौतमः [२८.२५]- “स्त्रीधनं दुहितॄणाम् अप्रत्तानाम् अप्रतिष्ठितानां च” ।</p>
<p>&ldquo;<strong>अप्रतिष्ठिताः’</strong> विवाहिता अपि निर्धनभर्तृका दुर्भगा अनपत्याश् च ।</p>
<p>वसिष्ठः [१७.४६]- “मातुः पारिणाह्यं स्त्रियो विभजेतन्” ।</p>
<p>&ldquo;<strong>पारिणाह्यम्’</strong> परिच्छद आदर्शकङ्कणादिः ।</p>
<p>विभजेरन्न् ऊर्ध्वम् इत्य् अनुवृत्तौ याज्ञवल्क्यः [२.११७] ।</p>
<blockquote>
<p>मातुर् दुहितरः शेषम् ऋणात् ताभ्य ऋते ऽन्वयः ।</p></blockquote>
<p>&ldquo;<strong>अन्वयः’</strong> तत्पुत्रपौत्रादिः ।</p>
<p>विवाहार्हेष्व् इत्य् अनुवृत्तौ विष्णुः [१७.२०]- “सर्वेष्व् एव प्रसूतानां तद् धनं दुहितृगामि” ।</p>
<p>मनुः [९.१९८] ।</p>
<blockquote>
<p>स्त्रियास् तु यद् भवेद् वित्तं पित्रा दत्तं कथंचन ।<br>
ब्राह्मणी तद् धरेत् कन्या तदपत्यस्य वा भवेत् ॥</p></blockquote>
<p><strong>[६९०]</strong> अस्यार्थः —स्त्रीणाम् अभर्तृकाणाम् अनपत्यानां च पित्रा दत्तं सपत्नीदुहिता ब्राह्मणि या कन्या सा हरेत् तदपत्यं चेति ।</p>
<p>कात्यायनः [९१८, ९१७] ।</p>
<blockquote>
<p>दुहितॄणाम् अभावे तु ऋक्थं पुत्रेषु तद् भवेत् ।<br>
बन्धुदत्तं तु बन्धूनाम् अभावे भर्तृगामि तत् ॥<br>
भगिन्यो बान्धवैः सार्धं विभजेरन् सभर्तृकाः ।<br>
स्त्रीधनस्येति धर्मो ऽयं विभागस् तु प्रकल्पितः ॥</p></blockquote>
<p><strong>अथाप्रजायाः</strong></p>
<p>तत्र मनुः [९.१९६–९७] ।</p>
<blockquote>
<p>ब्राह्मदैवार्षगान्धर्वप्राजापत्येषु यद् धनम् ।<br>
अतीतायाम् अप्रजसि भर्तुर् एव तद् इष्यते ॥<br>
यत् त्व् अस्याः स्याद् धनं दत्तं विवाहेष्व् आसुरादिषु ।<br>
अतीतायाम् अप्रजसि मातापित्रोस् तद् इष्यते ॥</p></blockquote>
<p><strong>[६९१]</strong> देवलः ।</p>
<blockquote>
<p>सामान्यं पुत्रकन्यानां मृतायां स्त्रीधनं स्त्रियाम् ।<br>
अप्रजायां हरेद् भर्ता माता भ्राता पितापि च ॥</p></blockquote>
<p>गौतमः [२८.२६–२७]- “भगिनीशुल्कं सोदर्याणाम् ऊर्ध्वंमातुः । पूर्वं चैके” ।</p>
<p>&ldquo;<strong>भगिनीशुल्कः’</strong> आसुरादिविवाहोढाया भगिन्याः धनम् । &ldquo;<strong>ऊर्ध्वं मातुः’</strong> मातरि मृतायाम् इत्य् अर्थः ।</p>
<p>याज्ञवल्क्यः [२.१४४] ।</p>
<blockquote>
<p>बन्धुदत्तं तथा शुल्कम् अन्वाधेयकम् एव च ।<br>
अप्रजायाम् अतीतायां बान्धवास् तद् अवाप्नुयुः ॥</p></blockquote>
<p>मनुः [९.१३५] ।</p>
<blockquote>
<p>अपुत्रायां मृतायां तु पुत्रिकायां कथंचन ।<br>
धनं तत् पुत्रिकाभर्ता हरेतैवाविचारयन् ॥</p></blockquote>
<p>पैठीनसिः- “प्रेतायां पुत्रिकायां न भर्ता तद् द्रव्यम् अर्हत्य् अपुत्रायां कुमार्या स्वस्रा वा तद् ग्राह्यम्” ।</p>
<p><strong>[६९२]</strong> याज्ञवल्क्यः [२.१४६] ।</p>
<blockquote>
<p>दत्वा कन्यां हरन् दण्ड्यो व्ययं दद्याच् च सोदयम् ।<br>
मृतायां सर्वम् आदद्यात् परिशोध्योभयव्ययम् ॥</p></blockquote>
<p>अस्यार्हः — स्वयम् एव वाचा <strong>दत्वा</strong>, &ldquo;<strong>हरन्’</strong> कारणम् अन्तरेण कन्याम् अपहरन्, <strong>दण्ड्यो</strong> भवति । यच् च वरेण दत्तं हिरण्यदिकं तत्र समवृद्धिकं <strong>दद्याद्</strong> इति कन्यादातुर् उपदेशः । अथ कथंचिद् वाग्दात्ता मृता, तस्यां &ldquo;<strong>मृतायां सर्वम् आदद्यात्’</strong> । यत् पूर्वं दत्तम् उभयोर् अपि व्ययं शोधयित्वा यत् कन्यापित्रा संबन्धिनाम् उपचारार्थं पण्यादिकं दत्तम्, यच् च संबन्धिनां मङ्गलार्थं दत्तम् अङ्गुलीयादिकम्, उभयं परिगणय्यावशिष्टम् <strong>आदद्यात्</strong> ।</p>
<p>अर्हतीत्य् अनुवृत्तौ शङ्खः- “स्वयं शुल्कं वोढा” ।</p>
<p>बौधायनः ।</p>
<blockquote>
<p>ऋक्थं मृतायाः कन्याया गृह्णीयुः सोदराः स्वयम् ।<br>
तदभावे भवेन् मातुस् तदभावे पितुर् भवेत् ॥</p></blockquote>
<p><strong>[६९३]</strong> बृहस्पतिः [व्य। २६.३२–३३] ।</p>
<blockquote>
<p>मातृष्वसा मातुलानी पितृव्यस्त्री पितुः स्वसा ।<br>
श्वश्रूः पूर्वजपत्नी च मातृतुल्याः प्रकीर्तिताः ॥<br>
यद् आसाम् औरसो न स्यात् सुतो दौहित्र एव वा ।<br>
तत्सुतो वा धनं तासां स्वस्रीयाद्याः समाप्नुयुः ॥</p></blockquote>
<p><strong>अथ स्त्रीधनलक्षणम्</strong></p>
<p>तत्र मनु-कात्यायनौ [म। ९.१९४’ का। ८९४] ।</p>
<blockquote>
<p>अध्यग्न्यध्याहवनिकं दत्तं च प्रीतितः स्त्रियै ।<br>
भ्रातृमातृपितृप्राप्तं षड्विधं स्त्रीधनं स्म्र्तम् ॥</p></blockquote>
<p>नारदः [१६.८] ।</p>
<blockquote>
<p>अध्यग्न्यध्याहवनिकं भर्तृदायस् तथैव च ।<br>
भ्रातृदत्तं पितृभ्यां च षड्विधं स्त्रीधनं स्मृतम् ॥</p></blockquote>
<p>विष्नुः [१७.१८]- “पितृमातृसुतभ्रातृदत्तम् अध्यग्न्युपागतम् आधिवेदनिक्ं बन्धुदत्तं शुल्कम् अन्वाधेयकम् इति स्त्रीधनम्” ।</p>
<p>देवलः ।</p>
<blockquote>
<p>वृत्तिर् आभरणं शुल्कं लाभश् च स्त्रीधनं भवेत् ।</p></blockquote>
<p><strong>[६९४]</strong> कात्यायनः [९०४]</p>
<blockquote>
<p>प्राप्तं शिल्पैस् तु यद् वित्तं प्रीत्या चैव यद् अन्यतः ।<br>
भर्तुः स्वाम्यं सदा तत्र शेषं तु स्त्रीधनं भवेत् ॥</p></blockquote>
<p>[का। ८९५–९७]</p>
<blockquote>
<p>विवाहकाले यत् स्त्रीभ्यो दीयते क्य् अग्निसंनिधौ ।<br>
तद् अध्यग्निकृतं सद्भिः स्त्रीधनं परिकीर्तितम् ॥<br>
यत् पुनर् लभते नारी नीयमाना हि पैतृकात् ।<br>
अध्याहवनिकं नाम तत् स्त्रीधनम् उदाहृतम् ॥<br>
प्रीत्या प्रदत्तं यत् किंचित् श्वश्र्वा वा श्वशुरेण वा ।<br>
पादवन्दनिकं यत् तल् लावण्यार्जितम् उच्यते ॥</p></blockquote>
<p>[का। ८९९–९००]</p>
<blockquote>
<p>विवाहात् परतो यत् तु लब्धं भर्तृकुलात् स्त्रिया ।<br>
अन्वाधेयं तद् उक्तं तु लब्धं यत् स्वकुलात् तया ॥<br>
ऊर्ध्वं लब्धं तु यत् किंचित् संस्कारात् प्रीतितः स्त्रिया ।<br>
भर्तुः पित्रोः सकाशाद् वा अन्वाधेयं तु तद् भृगुः ॥</p></blockquote>
<p><strong>[६९५]</strong> [का। ८९८]</p>
<blockquote>
<p>गृहोपस्करवाह्यानां दोह्याभरणकर्मणाम् ।<br>
मूल्यं लब्धं तु यत् किंचित् शुल्कं तत् परिकीर्तितम् ॥</p></blockquote>
<p><strong>अथावलुप्तविभागः</strong></p>
<p>तत्र मनुः [९.२१८] ।</p>
<blockquote>
<p>ऋणे धने च सर्वस्मिन् प्रविभक्ते यथाविधि ।<br>
पश्चात् दृश्येत यत् किंचित् तत् सर्वं समतां नयेत् ॥</p></blockquote>
<p>कात्यायनः [८८५–८८] ।</p>
<blockquote>
<p>प्रच्छादितं तु यद् येन पुनर् आगत्य यत् समम् ।<br>
भजेरन् भ्रातृभिः सार्धम् अभावे हि पितुः सुताः ॥<br>
अन्योन्यापहृतं द्रव्यं दुर्विभक्तं च यद् भवेत् ।<br>
यथाप्राप्तं विभज्येत समभागेन तद् भृगुः ॥<br>
विभक्तेनैव यत् प्राप्तं धनं तस्यैव तद् भवेत् ।<br>
हृतं नष्टं च यल् लब्धं प्राग् उक्तं च पुनर् भवेत् ॥</p></blockquote>
<p><strong>[६९६]</strong></p>
<blockquote>
<p>बन्धुवर्गहृतं द्रव्यं बलान् नैव प्रदापयेत् ।<br>
बन्धूनाम् अविभक्तानां भोगं नैव प्रवर्तयेत् ॥</p></blockquote>
<p>बृहस्पतिः [व्य। २६.१४१–४२] ।</p>
<blockquote>
<p>साधारणऋणन्यासनिह्नवे छद्मना क्रियाम् ।<br>
पार्श्वहानिकरीं कृत्वा पश्चाच् छेषं प्रदापयेत् ॥<br>
मायाविनो धृतधनाः क्रूरा लुब्धाश् च ये नराः ।<br>
संप्रीत्या साधनीयास् ते स्वार्थहान्या छलेन वा ॥</p></blockquote>
<p>**अथ नानावर्णसमवायविभागः **</p>
<p>तत्र मनुः [९.१४८–५४] ।</p>
<blockquote>
<p>एतद् विभागं विज्ञेयं विभागस्यैकयोनिषु ।<br>
बह्वीषु चैकजातानां नानास्त्रीषु निबोधयेत् ॥<br>
ब्राह्मणस्यानुपूर्वेण चतस्रस् तु यदि स्त्रियः ।<br>
तासां पुत्रेषु जातेषु विभागो ऽयं विधिः स्मृतः ॥</p></blockquote>
<p><strong>[६९७]</strong> &gt; कीनाशो गोवृषो यानम् अलंकाराश् च वेश्म च ।</p>
<blockquote>
<p>विप्रस्योद्धारकं देयम् एकांशश् च प्रधानतः ॥<br>
त्र्यंशं दायाद् धरेद् विप्रो द्वाव् अंशौ क्षत्रियासुतः ।<br>
वैश्याजो ऽध्यर्धम् एवांशम् अंशं शूद्रासुतो हरेत् ॥<br>
सर्वं वा रिक्थजातं तु दशधा प्रविभज्य तु ।<br>
धर्म्यं विभागं कुर्वीत विधिनानेन धर्मवित् ॥<br>
चतुरो ऽंशान् हरेद् विप्रस् त्रीन् अंशान् क्षत्रियासुतः ।<br>
वैश्यापुत्रो हरेद् द्व्यंशम् अंशं शूद्रासुतो हरेत् ॥</p></blockquote>
<p>ऽएकयोनिषु’ एकजातीयासु स्त्रीषु जातानाम् इत्य् अर्थः । ऽनानास्त्रीषु’ नानाजातीयासु स्त्रीषु । ऽएकांशश् च प्रधानतः’ ये ब्राह्मणस्य त्रयो ऽंशास् तत्रैकांशः प्रधानतः सारद्रव्यात् कर्तव्यः ।</p>
<p>नारदः [१६.१४] ।</p>
<blockquote>
<p>वर्णावरेष्व् अंशहातिर् ऊढाजातेष्व् अनुक्रमात् ।</p></blockquote>
<p><strong>[६९८]</strong> महाभारते [अनुशासन, ४२.४८–५६] ।</p>
<blockquote>
<p>भीष्म उवाच —<br>
क्षत्रियस्यापि भार्ये द्वे विहिते कुरुनन्दन ।<br>
तृतीया वा भवेच् छूद्रा न तु दृष्टान्ततः स्मृता ॥<br>
अष्टधा तु भवेत् कार्यं क्षत्रियस्वं युधिष्ठिर ।<br>
क्षत्रियाया हरेत् पुत्रश् चतुरो ऽंशान् पितुर् धनात् ॥<br>
युद्धौपचारिकं यत् तु पितुर् आसीद् धरेच् च तत् ।<br>
वैश्यापुत्रस् तु भागांस् त्रीन् शूद्रापुत्रस् तथाष्टमम् ॥<br>
सो ऽपि वित्तं हरेत् पित्रोर् नादत्तं हर्तुम् अर्हति ।<br>
एकैव हि भवेद् भार्या वैश्यस्य कुरुनन्दन ॥<br>
द्वितीया वा भवेच् छूद्रा न तु दृष्टान्ततः स्मृता ।<br>
पञ्चधा वा भवेत् कार्यं वैश्यस्वं भरतर्षभ ॥<br>
तयोर् अपत्ययोर् वक्ष्ये विभागं च नराधिप ।<br>
वैश्यापुत्रेण हर्तव्यास् चत्वारो ऽंशाः पितुर् धनात् ॥<br>
पञ्चमस् तु भवेद् भागः शूद्रापुत्राय भारत ।<br>
सो ऽपि दत्तं हरेत् पित्रा नादत्तं हर्तुम् अर्हति ॥</p></blockquote>
<p><strong>[६९९]</strong> &ldquo;<strong>दृष्टान्तो’</strong> अत्र वेदः । &ldquo;<strong>युद्धौपचारिकम्’</strong> युद्धोपकरणम् ।</p>
<p>विष्णुः [१८.१–२७]- “ब्राह्मणस्य चतुर्षु वर्णेषु [चेत्] पुत्रा भवेयुस् ते पैतृकम् ऋक्थं दशधा विभजेयुः । तत्र च ब्राह्मणीसुतश् चतुरो ऽंशान् आदद्यात् । क्षत्रियापुत्रस् त्रीन् । द्वाव् अंशौ वैश्यासुतः । सूद्रापुत्रस् त्व् एकम् । अथ चेच् छूद्रापुत्रवर्जं ब्राह्मणस्य पुत्रत्रयं भवेत् तदा नवधा धनं विभजेयुः । वर्णक्रमेण चतुस्त्रिद्विभागीकृतान् अंशान् दद्युः । वैश्यवर्जम् अष्टधा कृत्वा चतुरस् त्रीन् एकं च समादद्युः । क्षत्रियवर्जं सप्तधा कृत्वा चतुरो द्वाव् एकं च । ब्राह्मणवर्जं षड्धा कृत्वा त्रीन् द्वाव् एकं च । क्षत्रियस्य क्षत्रियावैश्याशुद्रापुत्रेष्व् अयम् एव विभागः । अथ ब्राह्मणस्य ब्राह्मणक्षत्रियौ पुत्रौ स्याताम्, तदा सप्तधा कृताद् धनात् ब्राह्मणश् चतुरो ऽंशान् दद्यात् । त्रीन् राजन्यः । अथ ब्राह्मणस्य ब्राह्मणवैश्यौ चेत् पुत्रो स्यातां तदा तद्धनात् षड्धविभक्तान् चतुरो ऽंशान् ब्राह्मणस् एव् आदद्यात् । द्वौ वैश्यः । अथ ब्रह्मणस्य ब्राह्मणशूद्रौ पुत्रौ स्यातां तदा तधनं पञ्चधा <strong>[७००]</strong> विभजेयाताम् । चतुरो ऽंशान् ब्राह्मणस् त्व् आदद्यात् । एकं शूद्रः । अथ ब्राह्मणस्य क्षत्रियस्य वा क्षत्रियवैश्यौ द्वौ पुत्रौ स्यातां तदा तद्धनं पञ्चधा विभजेयाताम् । त्रीन् अंशान् क्षत्रियस् त्व् आदद्यात् । द्वाव् अंशौ वैश्यः । अथ ब्राह्मणस्य क्षत्रियस्य वा क्षत्रियशूद्रौ पुत्रौ स्यातां तदा तद्धनं चतुर्धा विभजेयाताम् । त्रीन् अंशान् क्षत्रियस् त्व् आदद्यात् । एकं शूद्रः । अथ ब्राह्मणस्य क्षत्रियवैश्ययोर् वा [वैश्यशूद्रौ] पुत्रौ स्यातां तदा तद्धनं त्रिध् विभजेयाताम् । द्वाव् अंशौ वैश्यस् त्व् आदद्यात् । एकं शूद्रः” ।</p>
<p>अथ शङ्खलिखितौ- “अन्यवर्णस्त्रीजातानां दायाद् अर्धार्धहानिर् वर्णक्रमेण” ।</p>
<p>विष्णुः [१८.३८–४०]- “यदि द्वौ ब्राह्मणीपुत्रओ स्याताम् एकः शूद्रापुत्रस् तदा नवधा विभक्तस्यार्थस्य ब्राह्मणीपुत्राव् अष्टौ भागान् आदद्याताम् एकं शूद्रापुत्रः । अथ शूद्रापुत्राव् उभौ स्याताम् एको ब्राःमणीपुत्रस् तदा षड्धा विभक्तस्य धनस्य चतुरो ऽंशान् ब्राह्मणस् त्व् आदद्याद् द्वाव् अंशौ शूद्रापुत्रौ । अनेन क्रमेनान्यत्राप्य् अंशकल्पना भवति” ।</p>
<p>पुनर् विष्णुः [१८.२८–३१]- “अथैकपुत्रा ब्राह्मणस्य [ब्राह्मण]क्षत्रियविश्याः सर्वहराः । क्षत्रियवैश्यौ राजन्यस्य । वैश्यस्य वैश्यः । शूद्रस्य शूद्रः” ।</p>
<p>वसिष्ठः [१७.४७, ५०]- “यदि ब्राह्मणस्य ब्राह्मणीक्षत्रियावैशासु पुत्राः स्युस् तदा त्र्यंशं ब्राह्मण्याः पुत्रो हरेत् । द्वाव् अंशौ राजन्यायाः पुत्रः । समम् इतरे विभजेरन्” ।</p>
<p><strong>[७०१]</strong> मनुः [९.१५६–५७] ।</p>
<blockquote>
<p>समवर्णासु वा जाताः सर्वे पुत्रा द्विजन्मनाम् ।<br>
उद्धारं ज्यायसे दत्वा भजेरन्न् इतरे समम् ॥<br>
शूद्रस्य तु सवर्णैव नान्या भार्या विधीयते ।<br>
तत्र जाताः समांशाः स्युर् यदि पुत्रशतं भवेत् ॥</p></blockquote>
<p>बौधायनः [२.३.१२–१३]- “सवर्णापुत्रानन्तरापुत्रयोर् अनन्तरापुत्रश् चेद् गुणवान् स ज्येष्ठांशं हरेत् । गुणवान् अशेषाणां भर्ता भवेत्” ।</p>
<p>बृहस्पतिः [व्य्। २६.१२०] ।</p>
<blockquote>
<p>विप्रेण क्षत्रियाजातो जन्मज्येष्ठो गुणान्वितः ।<br>
भवेत् समांशो विप्रेण वैश्याजातस् तथैव च ॥</p></blockquote>
<p>गौतमः [२८.३६–३९]- “ब्राह्मणस्य राजन्यापुत्रो ज्येष्ठो गुणसम्पन्नस् तुल्यभाक् । ज्येष्ट्ःआंशहीनम् अन्यत् । राजन्यावैश्यापुत्रसमवाये यथा स ब्राह्मणीपुत्रेण । क्षत्रियाच् चेत् तुल्यभाक्” ।</p>
<p>&ldquo;<strong>ब्राह्मणीपुत्रेण’</strong> कनीयसेति शेषः । &ldquo;<strong>ज्येष्ठांशहीनम् अन्यत्’</strong> ज्येष्ठस्य उद्धाररूपो विंशतितमो यो ऽंशस् तद्रहितं &ldquo;<strong>अन्यत्’</strong> द्रव्यं समं विभक्तव्यम् इत्य् अर्थः । &ldquo;<strong>यथा स ब्राह्मणीपुत्रेण’</strong> इति — यथा स क्षत्रियापुत्रो ज्येष्ठो ब्राह्मणीपुत्रेण कनीयसा तुल्यांशः । एवं वैश्यापुत्रो ऽपि ब्राह्मणज एव <strong>[७०२]</strong> क्षत्रियापुत्रेण कनीयसा तुल्यांशः । &ldquo;<strong>क्षत्रियाच् चेत्’</strong> इति, क्षत्रियाच् चेद् राजन्यावैश्यापुत्रौ भवतः, तदापि वैश्यापुत्रो ज्येष्ठः क्षत्रियापुत्रेण कनीयसा तुल्यांश इत्य् अर्थः ।</p>
<p>बृहस्पतिः [व्य। २६.१२१] ।</p>
<blockquote>
<p>न प्रतिग्रहभूर् देया क्षत्रियाय सुताय वै ।<br>
यद्य् अप्य् अस्य पिता दद्यान् मृते विप्रासुतो हरेत् ॥</p></blockquote>
<p>वृद्धमनुः ।</p>
<blockquote>
<p>ब्रह्मदायागतां भूमिं हरेयुर् ब्राह्मणीसुताः ।<br>
गृहं द्विजातयः सर्वे यथा क्षेत्रं क्रमागतम् ॥</p></blockquote>
<p>&ldquo;<strong>ब्रह्मदायागताम्’</strong> प्रतिग्रहयाजनादिना लब्धाम् ।</p>
<p>बृहस्पतिः [व्य। २६.१२२] ।</p>
<blockquote>
<p>शूद्र्यां द्विजातिभिर् जातो न भूमेर् भागम् अर्हति ।</p></blockquote>
<p>देवलः [बृ। व्य्। २६.१२३–२४] ।</p>
<blockquote>
<p>सजाताव् आप्नुयात् सर्वम् इति धर्मो व्यवस्थितः ॥<br>
निषाद एकपुत्रस् तु विप्रस्वस्य तृतीयभाक् ।<br>
द्वौ सपिण्डः सकुल्यो वा स्वधादाताथ संहरेत् ॥</p></blockquote>
<p><strong>[७०३]</strong></p>
<blockquote>
<p>कुल्याभावे स्वधादाता आचार्यः शिष्य एव वा ।<br>
सर्वास्व् आपत्सु तान् वर्णान् स्वगोत्रान् प्रतिपादयेत् ॥</p></blockquote>
<p>&ldquo;<strong>निषादः’</strong> शूद्रायां ब्राह्मणाज् जातः । &ldquo;<strong>द्वौ’</strong> अंशाव् इति शेषः । &ldquo;<strong>स्वधादाता’</strong> पिण्डदः । &ldquo;<strong>सर्वास्व् आपत्सु’</strong> सर्वेषां सपिण्डादीनाम् अभावे । &ldquo;<strong>तान् वर्णान्’</strong> निषादपितृसवर्णान् ।</p>
<p>विष्णुः [१८.३२–३३]- “द्विजातीनां शूद्रस् त्व् एकः पुत्रो ऽर्धहरः । अपुत्ररिक्थस्य या गतिः सात्रार्धस्य द्वितीयस्य” ।</p>
<p>&ldquo;<strong>द्विजातीनां’</strong> ब्राह्मणव्यतिरिक्तानां क्षत्रियवैश्यानां ब्राह्मणजाते शूद्रापुत्रे देवलेन तृतीयांशभागित्वस्योक्तत्वात् ।</p>
<p>[मनुः] [९.१५४–५५] ।</p>
<blockquote>
<p>यद्य् अपि स्यात् तु सत्पुत्रो ऽप्य् असत्पुत्रो ऽपि वा भवेत् ।<br>
नाधिकं दशमाद् दद्याच् छूद्रापुत्राय धर्मतः ॥</p></blockquote>
<p><strong>[७०४]</strong></p>
<blockquote>
<p>ब्राह्मणक्षत्रियविशां शूद्रापुत्रो न रिक्थभाक् ।<br>
यद् एवास्य पिता दद्यात् तद् एवास्य धनं भवेत् ॥</p></blockquote>
<p>यदा पिता प्रसन्नः शूद्रापुत्राय ददाति, तदा दशमम् एवांशं दद्याद् इत्यर्थः ।</p>
<p>बृहस्पतिः [व्य। २६.१२५] ।</p>
<blockquote>
<p>अनपत्यस्य शुश्रूषुर् गुणवान् शूद्रयोनिजः ।<br>
लभेताजीवनं शेषं सपिण्डाः समवाप्नुयुः ॥</p></blockquote>
<p>गौतमः [२८.४०]- “शूद्रापुत्रो ऽप्य् अनपत्यस्य सुश्रूषुश् चेल् लभेत वृत्तिमूलम् अन्तेवासिविधिना” ।</p>
<p>अनूढापुत्रविषयम् एतत्, अपरिगृहीतासु इत्य् अधिकारात् ।</p>
<p>शङ्खलिखितौ- “न शूद्रापुत्रो ऽर्थभागी । यद् एवास्य पिता दद्यात् तद् एवास्य भागः । तस्य गोमिथुनं चापरं वा दद्यात् । कृष्णायसं कृष्णधान्यं तिलवर्जम्” ।</p>
<p>गौतमः [२८.४६]- “शूद्रापुत्रवत् प्रतिलोमासु” ।</p>
<p>मनुः [९.१७९] ।</p>
<blockquote>
<p>दास्यां वा दासदास्यां वा यः शूद्रस्य सुतो भवेत् ।<br>
सो ऽनुज्ञातो हरेद् अंशम् इति धर्मो व्यवस्थितः ॥</p></blockquote>
<p>&ldquo;<strong>दासदासी’</strong> परिचारकदासी ।</p>
<p><strong>[७०५]</strong> याज्ञवल्क्यः [२.१३३–३४] ।</p>
<blockquote>
<p>जातो ऽपि दास्यां शूद्रेण कामतो ऽंशहरो भवेत् ।<br>
मृते पितरि कुर्युस् तं भ्रातरस् त्व् अर्धभागिकम् ॥</p></blockquote>
<p><strong>अथ विभक्तजविभागः</strong></p>
<p>तत्र मनु-नारदौ [म। ९.२१६; ना। १६.४४] ।</p>
<blockquote>
<p>ऊर्ध्वं विभागाज् जातस् तु पित्र्यम् एव धनं हरेत् ।<br>
संसृष्टास् तेन वा ये स्युर् विभजेत स तैः सह ॥</p></blockquote>
<p>बृहस्पतिः [व्य। १६.५४–५५] ।</p>
<blockquote>
<p>पित्रा सह विभक्ता ये सापत्ना वा सहोदराः ।<br>
जघन्यजाश् च ये तेषां पितृभागहरास् तु ते ॥<br>
अनीशः पूर्वजः पित्र्ये भ्रातृभागे विभक्तजः ।</p></blockquote>
<p>तथा [व्य। २६.५६–५७] ।</p>
<blockquote>
<p>पुत्रैः सह विभक्तेन पित्रा यत् स्वयम् अर्जितम् ।<br>
विभक्तजस्य तत् सर्वम् अनीशाः पूर्वजाः स्मृताः ॥</p></blockquote>
<p><strong>[७०६]</strong></p>
<blockquote>
<p>यथा धने तथर्णे ऽपि दानाधानक्रयेषु च ।<br>
परस्परम् अनीशास् ते मुक्त्वा शौचोदकक्रियाः ॥</p></blockquote>
<p>याज्ञवल्क्यः [२.१२२] ।</p>
<blockquote>
<p>विभक्तेषु सुतो जातः सवर्णायां विभागभाक् ।<br>
दृश्याद् वा तद्विभागः स्याद् आयव्ययविशोधितात् ॥</p></blockquote>
<p>अस्यायम् अर्थः — यो विभागकाले गर्भस्थो न ज्ञातः पश्चाज् जातः स सर्वेभ्यो ऽंशहरेभ्यः सकाशात् स्वांशं तदंशसमं लभेत ।</p>
<p>यद् आह विष्णुः [१७.३]- “पितृविभक्ता विभागानन्तरोत्पन्नस्य भागं दद्युः” इति ।</p>
<p>विभागानन्तरकालं च यस्य गर्भाधानं स पित्र्यम् एवांशं लभते न तु पूर्वजाद् अंशाद् अपि । “अनीशः पूर्वजः पित्र्ये भ्रातृभागे विभक्तजः” इति बृहस्पतिवचनात् [व्य। २६.५५] । पितृविभागकालप्राप्तम् आयव्ययशोधितं यावद् विद्यमानं धनम् उपलभ्यते ततो वा धनात् स्वांशं लभत इति ।</p>
<p><strong>[७०७]</strong></p>
<p><strong>अथ विभक्तागतविभागः</strong></p>
<p>तत्र बृहस्पतिः [व्य।२६.६३–६७, ३९] ।</p>
<blockquote>
<p>कृते ऽकृते विभागे वा ऋक्थी यत्र प्रवर्तते ।<br>
सामान्यं चेद् भावयति तत्र भागहरस् तु सः ॥<br>
ऋणं लेख्यं गृहं क्षेत्रं यस्य पैतामहं भवेत् ।<br>
चिरकालप्रोषितो ऽपि भागभागागतस् तु सः ॥<br>
गोत्रसाधारनं त्यक्त्वा यो ऽन्यदेशं समाशारितः ।<br>
तद्वंशस्यागतस्यांशः प्रदातव्यो न संशयः ॥<br>
तृतीयः पञ्चमश् चैव सप्तमो वापि यो भवेत् ।<br>
जन्मनामपरिज्ञाने लभेतांशं क्रमागतम् ॥<br>
यं परम्परया मौलाः सामन्ताः स्वामिनं विदुः ।<br>
तदन्वयस्यागतस्य दातव्या गोत्रजैर् मही ॥<br>
जाता जनिष्यमाणाश् च गर्भस्था ये च मानवाः ।<br>
सर्वे काङ्क्षन्ति तां वृत्तिम् अनाच्छेद्या ततस् तु सा ॥</p></blockquote>
<p><strong>[७०८]</strong></p>
<p><strong>अथ पुत्रान्तरविभागः</strong></p>
<p>तत्र मनुः [९.१३०] ।</p>
<blockquote>
<p>पित्रिकायां कृतायां तु यदि पुत्रो ऽनुजायते ।<br>
समस् तत्र विभागः स्याज् ज्येष्ठता नास्ति हि स्त्रियाः ॥</p></blockquote>
<p>&ldquo;<strong>अनुजायते’</strong> पश्चाद् उत्पद्यते ।</p>
<p>बृहस्पतिः [व्य। २६.७०] ।</p>
<blockquote>
<p>एक एवौरसः पुत्रः पित्र्ये स्वामी प्रकीर्तितः ।<br>
तत्तुल्या पुत्रिका प्रोक्ता भर्तव्यास् त्व् अपरे स्मृताः ॥</p></blockquote>
<p>मनुः [९.१६३] ।</p>
<blockquote>
<p>एक एवौरसः पुत्रो पित्र्यस्य वसुनः प्रभुः ।<br>
शेषाणाम् आनृशंस्यार्थं प्रदद्यात् तु प्रजीवनम् ॥</p></blockquote>
<p>[तथा] [९.१२०–२१] ।</p>
<blockquote>
<p>यवीयाञ् ज्येष्ठभार्यायां पुत्रम् उत्पादयेद् यदि ।<br>
समस् तत्र विभागः स्याद् इति धर्मो व्यवस्थितः ॥</p></blockquote>
<p><strong>[७०९]</strong></p>
<blockquote>
<p>उपसर्जनं प्रधानस्य धर्मतो नोपपद्यते ।<br>
पिता प्रधानं प्रजने तस्माद् धर्मेण तं भजेत् ॥</p></blockquote>
<p>[तथा] [९.१४६] ।</p>
<blockquote>
<p>धनं यो बिभृयाद् भ्रातुर् मृतस्य स्त्रियम् एव च ।<br>
सो ऽपत्यं भ्रातुर् उत्पाद्य दद्यात् तस्यैव तद् धनम् ॥</p></blockquote>
<p>[तथा] [९.१६२] ।</p>
<blockquote>
<p>यद्य् एकरिक्थिनौ स्याताम् औरसक्षेत्रजौ सुतौ ।<br>
यद्य् अस्य पैतृकं रिक्थं स तद् गृह्णीत नेतरः ॥</p></blockquote>
<p>&ldquo;<strong>वसुनः’</strong> वित्तस्य । &ldquo;<strong>शेषाणाम्’</strong> क्षेत्रजव्यतिरिक्तानाम् । &ldquo;<strong>उपसर्जनम्’</strong> अत्र उपसर्जनत्वम् । &ldquo;<strong>क्षेत्रजः’</strong> अत्रानियुक्तायाम् उत्पन्नः ।</p>
<p>विष्णुः [१७.२३] ।</p>
<blockquote>
<p>अनेकपितृकाणां तु पितृतो ऽंशप्रकल्पना ।<br>
यस्य यत् पैतृकं रिक्थं स तद् गृह्णीत नेतरः ॥</p></blockquote>
<p>&ldquo;<strong>अनेकपितृकाणाम्’</strong> [एकस्यां योषिति] बहुभिः संगतायां जातानाम् ।</p>
<p><strong>[७१०]</strong> मनुः [९.१६४–६५] ।</p>
<blockquote>
<p>षष्ठं तु क्षेत्रजस्यांशं प्रदद्यात् पितृकाद् धनात् ।<br>
औरसो विभजन् दायं पित्र्यं पञ्चमम् एव वा ॥<br>
औरसक्षेत्रजौ पुत्रौ पितृरिक्थस्य भागिनौ ।<br>
दशापरे तु क्रमशो गोत्ररिक्थांशभागिनः ॥</p></blockquote>
<p>षष्ठपञ्चमविभागविकल्पो गुणवत्वागुणवत्वेन व्यवस्थितः । &ldquo;<strong>दशापरे’</strong> दत्तकादयः । &ldquo;<strong>क्रमशः’</strong> पूर्वपूर्वाभावे परः परः इत्य् अनेन क्रमेण । &ldquo;<strong>गोत्रविक्थांशभागिनः’</strong> गोत्रभाजः त्रिक्थभाजश् च भवन्तीत्य् अर्थः ।</p>
<p>ऽपुत्रं प्रतिगृहीष्यम्’ इत्य् अनुवृत्तौ वसिष्ठः [१५.९–१०]- “तस्मिंश् चेत् प्रतिगृहीत औरसः पुत्र उत्पद्यते स चतुर्थभागगामी स्यात् । यदि नाभ्युदयिकेषु प्रयुक्तं स्यात्” ।</p>
<p>कात्यायनः [८५७] ।</p>
<blockquote>
<p>उत्पन्ने त्व् औरसे पुत्रे तृतीयांशहराः स्मृताः ।<br>
स्वर्णास् त्व् असवर्णास् तु ग्रासाच्छादनभागिनः ॥</p></blockquote>
<p><strong>[७११]</strong> बृहस्पतिः [व्य। २६.७१] ।</p>
<blockquote>
<p>क्षेत्रजाद्या सुताश् चान्ये पञ्चषट्सप्तभागिनः ।</p></blockquote>
<p>हारीतः- “विभजिष्यमाणम् एकविंशं कानीयाय दद्यात् । विंशं पौनर्भवाय । एकोनविंशं द्व्यामुष्यायणाय । अष्टादशं क्षेत्रजाय । सप्तदशं पुत्रिकापुत्राय । इतरान् औरसाय पुत्राय दद्युः” ।</p>
<p>ब्रह्मपुराणे ।</p>
<blockquote>
<p>समग्रधनभोक्ता स्याद् औरसो ऽपि जघन्यजः ।<br>
त्रिभागं क्षेत्रजो भुङ्क्ते चतुर्थं पुत्रिकासुतः ॥<br>
कृत्रिमः पञ्चभागं तु षड्भागं गूढसंभवः ।<br>
सप्तांशं चापविद्धस् तु कानीनश् चाष्टमांशकम् ॥<br>
नवभागं सहोढश् च क्रीतो दशमम् अश्नुते ।<br>
पौनर्भवस् तु परतो द्वादशं स्वयम् आगतः ॥<br>
त्रयोदशं स्वभागं तु शूद्रो भुङ्क्ते पितुर् धनात् ।<br>
तद्गोत्रजो वा धर्मिष्ठो ब्रह्मचार्य् अथ वा पुनः ॥</p></blockquote>
<p>&ldquo;<strong>परतः’</strong> दशमात् परम् एकादशमं समश्नुत इत्य् अर्थः ।</p>
<p><strong>[७१२]</strong> शङ्खलिखितौ- “षड्दायादेषु विकल्पः । औरसः क्षेत्रजः पित्रिकासुतः पौनर्भवः कानीनो गूढोत्पन्नश् चेति । षड्विधा बन्धुदायादाः । पितृपितामहानाम् एकगोत्रा रिक्थपिण्डोदकसामान्यात् । तेषाम् अर्थं दशभागान् कुर्यात् । द्वौ भागौ पितुर् द्वाव् औरसस्य । त्रीन् क्षेत्रजपुत्रिकासुतयोः । एकैकम् इतरेषाम्” ।</p>
<p>पुनः शङ्खलिखितौ- “ऋषभो ऽधिको ज्येष्ठस्य । तस्याभावे क्षेत्रजपुत्रिकापुत्रसुतयोः । तयोर् अप्य् अभावे त्रयाणाम् इतरेषाम् । तेषाम् अप्य् अभावे षण्णाम् अदायादानाम् । अपविद्धः सहोष्हो दत्तः क्रीतकः शूद्रापुत्रः उपनतश् च स्वयम् इत्य् अदायादाः षड् एव पुत्राः । तेषां सारानुसारतो ऽर्थम् अपेक्ष्य देयम् एतेभ्यः प्रजीवनम्” ।</p>
<p>गौतमः [२५.३३]- “पुत्रा औरस-क्षेत्रज-दत्त-कृत्रिम-गूढोत्पन्नापविद्धा रिक्थभाजः । कानीन-सहोढ-पौनर्भव-पुत्रिकापुत्र-स्वयंदत्त-क्रीता गोत्रभाजश् चतुर्थांशिन औरसाभावे” ।</p>
<p><strong>[७१३]</strong> &ldquo;<strong>गोत्रभाजः’</strong> गोत्रं भजन्ते पिण्डोदकदानादिक्रियाभिः पुत्रकार्यं कुर्वन्तीति तथोच्यन्ते । एतच् च कानीनादीनां गोत्रभाक्त्ववचनम् औरसादीनाम् ऋक्थभाजाम् एकतरस्यापि सद्भावे ऽंशहरत्वनिषेधार्थम्” ।</p>
<p>औरस-क्षेत्रज-पुत्रिकापुत्र-पौनर्भव-कानीन-गूढोत्पन्नान् अभिधाय वसिष्ठः [१७.२५–२६]- “इत्य् एते दायादा बन्धवास् त्रातारो महतो भयाद् इत्य् आहुः । अथादायादबन्धूनां सहोढ एव प्रथमः” ।</p>
<p>इदं च पौनर्भव-कानीनयोर् अंशहरत्वाभिधानं पितृवर्णपौनर्भवकानीनविषयम् । गौतमीयं चैतयोर् अंशहरत्वनिषेधनम् असवर्णविषयम् ।</p>
<blockquote>
<p>उत्पन्ने त्व् औरसे पुत्रे तृतीयांशहराः सुताः ।<br>
सवर्णास्त्व् असवर्णास् तु ग्रासाच्छादनभागिनः ॥</p></blockquote>
<p>इति कात्यायनवचनात् [८५७] । सहोढ-दत्त-क्रीत-स्वयमुपगतापविद्ध-शूद्रापुत्रान् अभिधाय, औरसादीन् परामृश्य — पुनर् वसिष्ठः [१७.३९]- “यस्य पूर्वेषां षण्णां न कश्चिद् दायादः स्याद् एते तस्य दायं हरेयुः” ।</p>
<p>हारीतः- “षड्बन्धुदायादाः षडबन्धुदायादाः । साध्व्यां स्वयम् उत्पादितः क्षेत्रजः पौनर्भवः कानीनः पुत्रिकापुत्रो गृहे गूढोत्पन्न इति बन्धुदायादाः । दत्तः क्रीतो ऽपविद्धः सहोढः स्वयमुपागतः सहसा दृष्टश् चेत्य् अबन्धुदायादाः” ।</p>
<p><strong>[७१४]</strong> &ldquo;<strong>साध्व्याम्’</strong> विवाहसंस्कृतायां ऽस्वयमुत्पादितः’ पुत्र औरस इत्य् अर्थः । &ldquo;<strong>सहसा दृष्टः’</strong> यो मातापित्रादिहीनो ऽकस्माद् दृष्टः केनचिद् अप्रेरितेन &ldquo;<strong>मम त्वं पुत्र’</strong> इत्य् उक्तः &ldquo;<strong>तथा’</strong> इति प्रतिपद्यते । &ldquo;<strong>अबन्धुदायादाः’</strong> बन्धुदायान् नाददते ये तथोक्ताः ।</p>
<p>यमः ।</p>
<blockquote>
<p>पुत्रास् तु द्वादश् प्रोक्ता मुनिभिस् तत्त्वदर्शिभिः ।<br>
तेषां षड् बन्धुदायादाः षड् अदादादबान्धवाः ॥<br>
द्वयमुत्पादितश् चैको द्वितीयः क्षेत्रजः स्मृतः ।<br>
तृतीयः पुत्रिकापुत्र इति धर्मविदो विदुः ॥<br>
पौनर्भवश् चतुर्थस् तु कानीनश् चैव पञ्चमः ।<br>
गृहे च गूढ उत्पन्नः षड् एते पिण्डदाः सुताः ॥<br>
अपविद्धः सहोडश् च दत्तः कृत्रिम एव च ।<br>
पञ्चमः क्रीतकः पुत्रो यश् चोपनयते स्वयम् ॥<br>
इत्य् एते संकरोत्पन्नः षड् अदायादबान्धवाः ।</p></blockquote>
<p><strong>[७१५]</strong> मनुः [९.१५८–६०] ।</p>
<blockquote>
<p>पुत्रान् द्वादश यान् आह मनुः स्वायंभुवो नृणाम् ।<br>
तेषां षड् बन्धुदायादाः षड् अदायादबान्धवाः ॥<br>
औरसः क्षेत्रजश् चैव दत्तः कृत्त्रिम एव च ।<br>
गूढोत्पन्नो ऽपविद्धश् च दायादा बान्धवाश् च षट् ॥<br>
कानीनश् च सहोढश् च क्रीतः पौनर्भवस् तथा ।<br>
स्वयंदत्तश् च शौद्रश् च षड् अदायादबान्धवाः ॥</p></blockquote>
<p>बौधायनः [२.३.३१–३२] ।</p>
<blockquote>
<p>औरसं पुत्रिकापुत्रं क्षेत्रजं दत्तकृत्त्रिमौ ।<br>
गूढजं चापविद्धं च रिक्थभाजः प्रचक्षते ॥<br>
कानीनं च सहोढं च क्रीतं पौनर्भवं तथा ।<br>
स्वयंदत्तं निषादं च गोत्रभाजः प्रचक्षते ॥</p></blockquote>
<p>औरस-पुत्रिकापुत्र-क्षेत्रज-कानीन-गूढोत्पन्नापविद्ध-सहोढ-पौनर्भव-दत्तक-द्वयमुपागत-कृत्त्रिम-क्रीतान् अभिधाय, देवलः ।</p>
<blockquote>
<p>एते द्वादशपुत्रास् तु सन्तत्यर्थम् उदाहृताः ।<br>
आत्मजाः परजाश् चैव लब्धा यादृच्छिकास् तथा ॥<br>
तेषां षड् बन्धुदायादाः पूर्वे ऽन्ये पितुर् एव षट् ।<br>
विशेषश् चापि पुत्राणाम् आनुपूर्व्याद् विशिष्यते ॥ <br>
<strong>[७१६]</strong><br>
सर्वे ह्य् अनौरसस्यैते पुत्रा दायहराः स्मृताः ।<br>
औरसे पुनर् उत्पन्ने तेषु ज्यैष्ठ्यं न तिष्ठति ॥<br>
तेषां सवर्णा ये पुत्रास् ते तृतीयांशभागिनः ।<br>
हीनास् तम् उपजीवेयुर् ग्रासाच्छादनसंभृताः ॥</p></blockquote>
<p>औरस-क्षेत्रज-पुत्रिकापुत्र-पौनर्भव-कानीन-गूढोत्पन्न-सहोढ-दत्त-क्रीत-स्वयमुपागतापविद्ध-यत्रक्वचनोत्पादितान् अभिधाय, विष्णुः [१५.२८–३०]- “एतेषां पूर्वः पूर्वः श्रेयान् । स एव दायहरः । स चान्यान् बिभृयात्” ।</p>
<p>औरस-पुत्रिकासुत-क्षेत्रज-कानीन-पौनर्भव-दत्तक-क्रीत-स्वयंदत्त-सहोढापविद्धान् अभिधाय, याज्ञवल्क्यः [२.१३२] ।</p>
<blockquote>
<p>पिण्डदो ऽंशहरश् चैषां पूर्वाभावे परः परः ।</p></blockquote>
<p>नारदः [१६.४५–४७, ४९] ।</p>
<blockquote>
<p>औरसः क्षेत्रजश् चैव पुत्रिकापुत्र एव च ।<br>
कानीनश् च सहोढश् च गूढोत्पन्नस् तथैव च ॥<br>
पौनर्भवो ऽपविद्धश् च दत्तः क्रीतः कृतस् तथा ।<br>
स्वयं चोपागतः पुत्रा द्वादशैते प्रकीर्तिताः ॥</p></blockquote>
<p><strong>[७१७]</strong></p>
<blockquote>
<p>तेषां षड् बन्धुदायादाः षड् अदायादबान्धवाः ।<br>
पूर्वः पूर्वः स्मृतः श्रेष्ठो जघन्यो यो य उत्तरः ॥<br>
क्रमाद् एते प्रवर्तन्ते मृते पितरि तद्धने ।<br>
ज्यायसो ज्यायसो ऽभावे जघन्यो यस् तद् आप्नुयात् ॥</p></blockquote>
<p>मनुः [९.१८५] ।</p>
<blockquote>
<p>न भ्रातरो न पितरः पुत्रा ऋक्थहराः स्मृताः ।</p></blockquote>
<p>तथा [९.१८४] ।</p>
<blockquote>
<p>श्रेयसः श्रेयसो ऽलाभे पापीयान् ऋक्थम् अर्हति ।<br>
बहवश् चेत् तु सदृशाः सर्वे ऋक्थस्य भागिनः ॥</p></blockquote>
<p>शङ्खलिखितौ ।</p>
<blockquote>
<p>श्रेयसः श्रेयसो ऽलाभे पापीयान् ऋक्थम् अर्हति ।</p></blockquote>
<p>बृहस्पतिः [व्य। २६.७२–७३] ।</p>
<blockquote>
<p>दत्तो ऽपविद्धः क्रीतश् च कृतः शौद्रस् तथैव च ।<br>
जातिशुद्धाः कर्मशुद्धा मध्यमास् ते सुता मताः ॥<br>
क्षेत्रजो गर्हितः सद्भिस् तथा पौनर्भवः सुतः ।<br>
कानीनश् च सहोढश् च गूढोत्पन्नस् तथैव च ॥</p></blockquote>
<p><strong>[७१८]</strong> हारीतः [बृहस्पति, व्य्। २६.७४–७५] ।</p>
<blockquote>
<p>शूद्रापुत्राः स्वयंदत्ता ये चैते क्रीतकाः स्मृताः ।<br>
सर्वे ते गोत्रिणः प्रोक्ताः काण्डपृष्ठा न संशयः ॥<br>
स्वकुलं पृष्ठतः कृत्वा यो वै परकुलं व्रजेत् ।<br>
तेन दुश्चरितेनासौ काण्डपृष्ठो न संशयः ॥</p></blockquote>
<p>यमः ।</p>
<blockquote>
<p>आपद्गतो ऽभ्युपगतो यश् च स्याद् वैष्णवीसुतः ।<br>
सर्वे ते मनुना प्रोक्ता काण्डपृष्ठास् त्रयस् तथा ॥<br>
कुलं काण्डम् इत् ख्यातं यस्मात् पूर्वाणि ते जहुः ।<br>
तत्र ज्येष्थतरो यः स्यात् तं वै काण्डेति निर्दिशेत् ॥<br>
स्वकुलं पृष्ठतः कृत्वा यो वै परकुलं व्रजेत् ।<br>
तेन दुश्चरितेनासौ काण्डपृष्ठ इति स्मृतः ॥</p></blockquote>
<p>ऽवैष्णवी’ शूद्रा ।</p>
<p><strong>अथ पुत्रलक्षणम्</strong></p>
<p><strong>औरसः</strong></p>
<p>तत्र वसिष्ठः [१७.१२–१३]- “द्वादश इत्य् एव पुत्राः पुत्राणदृष्टाः । स्वयम् उत्पादितः स्वक्षेत्रे संस्कृतायाम् औरसः” ॥।</p>
<p><strong>[७१९]</strong> विष्णुः [१५.१–२]- “अथ द्वादश पुत्रा भवन्ति । स्वे क्षेत्रे संस्कृतायाम् उत्पादितः स्वयम् औरसः प्रथमः” ।</p>
<p>मनुः [९.१६६] ।</p>
<blockquote>
<p>स्वे क्षेत्रे संस्कृतायां तु स्वयम् उत्पदयेद् धि यम् ।<br>
तम् औरसं विजानीयात् पुत्रं प्राथमकल्पिकम् ॥</p></blockquote>
<p>देवलः ।</p>
<blockquote>
<p>संस्कृतायां च भार्यायां स्वयम् उत्पादितो हि यः ।<br>
औरसो नाम पुत्रः स प्रधानः पितृवंशधृक् ॥</p></blockquote>
<p>याज्ञवल्क्यः [२.१२८]- “औरसो धर्मपत्नीजः”</p>
<p>आपस्तम्बः [२.१३.१–२]- “सवर्णाम् अपूर्वां शास्त्रविहितां यथर्तु गच्छतः पुत्रास् तेषां कर्मभिः संबन्धः । दायेनाव्यतिक्रमश् चोभयोः” ।</p>
<p><strong>[७२०]</strong> बौधायनः [२.३.१४, १६]- “सवर्णायां संस्कृतायां स्वयम् उत्पादितम् औरसं पुत्रम् विद्यात् । अथाप्य् उदाहरन्ति —</p>
<blockquote>
<p>अङ्गाद् अङ्गात् संभवति हृदयाद् अभिजायसे ।<br>
आत्मा वै पुत्रनामासि संजीव शरदः शतम्” ॥</p></blockquote>
<p>शङ्खलिखितौ- “ब्राह्मणस् तु सवर्णायाः पाणिं गृह्णीयात् । तस्यां हि पितामहानां तनवो ऽनुसूयन्ते । पुत्रोपचारेणात्मानम् अनुमन्त्रयते । एवं ह्य् आह —</p>
<blockquote>
<p>अङ्गाद् अङ्गात् संभवति हृदयाद् अभिजायसे ।<br>
आत्मा वै पुत्रनामासि संजीव शरदः शतम्” ॥<br>
आधत्त पितरो गर्भं कुमारं पुष्करस्रजम् ।<br>
तथेह पुरुषस्यात्मा तस्मात् त्वम् इह जायसे ।<br>
आत्मा पुत्र इति प्रोक्तः पितुर् मातुर् अनुग्रहात् ।<br>
पुन्नाम्नस् त्रायते यस् तत्पुत्रस् तेनासि संज्ञितः ॥</p></blockquote>
<p><strong>अथ क्षेत्रजः</strong></p>
<p>तत्रौरसानन्तरं वसिष्ठः [१७.१८]- “तदलाभे नियुक्तायां क्षेत्रजो द्वितीयः” ।</p>
<p><strong>[७२१]</strong> विष्णुः [१५.२]- “नियुक्तायां सपिण्डेनोत्तमवर्णेन वोत्पादितः क्षेत्रजो द्वितीयः” ।</p>
<p>मनुः [९.१६७] ।</p>
<blockquote>
<p>यस् तल्पजः प्रमीतस्य क्लीबस्य व्याधितस्य वा ।<br>
स्वधर्मेण नियुक्तायां स पुत्रः क्षेत्रजः स्मृतः ॥</p></blockquote>
<p>याज्ञवल्क्यः [२.१२८] ।</p>
<blockquote>
<p>क्षेत्रजः क्षेत्रजातस् तु सगोत्रेणेतरेण वा ।</p></blockquote>
<p>बौधायनः [२.३.१७–१८]- “मृतस्य प्रसूतो यः क्लीबस्य व्याधितस्य वान्येनानुमतः स्वक्षेत्रे स क्षेत्रजः । स एष द्विपिता द्विगोत्रश् च द्वयोर् अपि स्वधारिक्थभाग् भवति” ।</p>
<p>याज्ञवल्क्यः [२.१२७] ।</p>
<blockquote>
<p>अपुत्रेण परक्षेत्रे नियोगोत्पादितः सुतः ।<br>
उभयोर् अप्य् असौ रिक्थी पिण्डदाता च धर्मतः ॥</p></blockquote>
<p><strong>[७२२]</strong> मनुः [९.५३] ।</p>
<blockquote>
<p>क्रियाभ्युपगमाद् एतद् बीजार्थं यत्र दीयते ।<br>
तस्येह भागिनौ दृष्टौ बीजी क्षेत्रिक एव च ॥</p></blockquote>
<p>नारदः [१५.५८] ।</p>
<blockquote>
<p>क्षेत्रिकानुमते बीजं यस्य क्षेत्रे प्रसिच्यते ।<br>
तदपत्यं द्वयोर् एव बीजिक्षेत्रिकयोर् मतम् ॥</p></blockquote>
<p>शङ्खलिखितौ- “मत्रसंस्कारकर्तुर् अपत्यम् इत्य् आङ्गिरसः । बीजक्षेत्रयोर् अनुमते यद् बीकं प्रकीर्यते तद् द्विधा शस्यम् इत्य् उशना” ।</p>
<p>कात्यायनः [८५९] ।</p>
<blockquote>
<p>क्षेत्रिकस्य मतेनापि फलम् उत्पादयेत् तु यः ।<br>
तस्येह भागिनौ तौ तु न फलं हि विनैकतः ॥</p></blockquote>
<p><strong>[७२३]</strong> हारीतः- “जीवति क्षेत्रजम् आहुर् अस्वातन्त्र्यात् । मृते द्व्यामुष्यायणम् अनूप्तबिजत्वात् । नाबीजं क्षेत्रं फलति, नाक्षेत्रं बीजं प्ररोहति, इत्य् उभयदर्शनाद् उभयोर् अपत्यम् इत्य् एके । तेषाम् उत्पादयितुः प्रथमपिण्डो भवति द्वौ पिण्डौ निर्वपेन् निर्वापे । अथ वैकपिण्डे द्वा अनुकीर्तयेत् । द्वितीये पुत्रं तृतीये पौत्रं लेपिनश् च त्रीन् वाचक्षाण आ सप्तमाद् इत्य् अपरे” ।</p>
<p>&ldquo;<strong>जीवति’</strong> क्षेतपतौ । तस्यैव पुत्रम् &ldquo;<strong>क्षेत्रजम् आहुः’</strong> । अत्र हेतुः — &ldquo;<strong>अस्वातन्त्र्यात्’</strong> स्त्रियाः । &ldquo;<strong>मृते’</strong> तु क्षेत्रपतौ, ऽअपुत्रा शयनं भर्तुः पालयन्ती व्रते स्थिता’ इति मनुवचनात् । यद्य् अपि स्त्रिया अस्वातन्त्र्यं तदवस्थं तथापि न क्षेत्रिण एवेति । अत्र हेतुम् आह — &ldquo;<strong>अनूप्तबीजत्वात्’</strong> क्षेत्रिणा । &ldquo;<strong>निर्वापे’</strong> निरुप्यते ऽस्मिन्न् इति &ldquo;<strong>निर्वापः’</strong> पितृयज्ञः । &ldquo;<strong>एकपिण्डे द्वौ’</strong> इति — एकैकस्मिन् पिण्डे द्वौ द्वाव् इति वीप्सावगन्तव्या । यदि द्विपिता स्याद् एकैकस्मिन् पिण्डे द्वौ द्वाव् उपलक्षयेद् इति आपस्तम्बवचनानुसारात् [आप्। श्रौ। १.९.७] । &ldquo;<strong>द्वितीये पुत्रम्’</strong> इत्यादि — द्वितीये पुत्रम् आरभ्येद् इत्य् अर्थः । &ldquo;<strong>लेपिनश् च त्रीन् वाचक्षाणो’</strong> द्वौ द्वाव् अनुकीर्तयेद् इत्य् अर्थः ।</p>
<p>नारदः [१६.२३] ।</p>
<blockquote>
<p>द्व्यामुष्यायणका दद्युर् द्वाभ्यां पिण्डोदके पृथक् ।<br>
रिक्थाद् अर्धं समादद्युर् बीजिक्षेत्रिकयोस् तथा ॥</p></blockquote>
<p><strong>[७२४]</strong> बौधायनः [२.३.१९- “अथाप्य् उदाहरन्ति —</p>
<blockquote>
<p>द्विपितुः पिण्डदानं स्यात् पिण्डे पिण्डे च नामनी ।<br>
त्रयश् च पिण्डाः षण्णां स्युर् एवं कुर्वन् न मुह्यति ॥ इति”</p></blockquote>
<p><strong>अथ पुत्रिकापुत्रः</strong></p>
<p>तत्र वसिष्ठः [१७.१५]- “तृतीयः पुत्रिका विज्ञायते । अभ्रातृका [हि] पुंसः पितॄन् अभ्येति प्रतीचीनं गच्छति पुत्रत्वम्” ।</p>
<p>&ldquo;<strong>पुंसः’</strong> पत्युः सकाशात् । &ldquo;<strong>प्रतीचीनम्’</strong> प्रत्यावृत्तिम्, पितृकुलाभिमुख्यम् इत्य् अर्थः ।</p>
<p>शङ्खलिखितौ- “पुत्रिका पुत्रवद् इति प्रचेतसः । तस्यापत्यं पुत्रिकासुता मातामहपितामहाभ्यां पिण्डदः ।</p>
<blockquote>
<p>पुत्रदौहित्रयोर् लोके न विशेषो ऽस्त्य् अनुग्रहे ।<br>
तस्मात् तु संशयान् नेहोपेयाद् अभ्रातृकां स्त्रियम् ॥</p></blockquote>
<p><strong>[७२५]</strong> याज्ञवल्क्यः [२.१२८] ।</p>
<blockquote>
<p>औरसो धर्मपत्नीजस् तत्समः पुत्रिकासुतः ।</p></blockquote>
<p>विद्याद् इत्य् अनुवृत्तौ बौधायनः [२.३.१५]- “अभ्युपगम्य दुहितरि जातं पुत्रिकापुत्रम् अस्यां दौहित्रम्” ।</p>
<p>अत्रानौरसाभिप्रायेण मनुः [९.१३१–३२] ।</p>
<blockquote>
<p>दौहित्र एव तु हरेद् अपुत्रस्याखिलं धनम् ।<br>
दौहित्रो ह्य् अखिलं रिक्थम् अपुत्रस्य पितुर् हरेत् ॥</p></blockquote>
<p>औरसानुवृत्तौ देवलः ।</p>
<blockquote>
<p>तत्तुल्यः पुत्रिकापुत्रो दायदः सो ऽथ वा भवेत् ।<br>
स एव दद्यात् पिण्डं तु पित्रे मातामहाय च ॥<br>
पौत्रदौहित्रयोर् लोके न विशेषो ऽस्तु धर्मतः ।<br>
तयोर् ऽहि मातापितरौ संभूतौ तस्य देहतः ॥<br>
अकृता वा कृता वापि यं विन्देत् सदृशं सुतम् ।<br>
पौत्री मातामहस् तेन दद्यात् पिण्डं हरेद् धनम् ॥</p></blockquote>
<p>कृताकृतदुहित्रधिकारे बृहस्पतिः [व्य। २६.१३३] ।</p>
<blockquote>
<p>यथा पितृधने स्वाम्यं तस्याः सत्स्व् अपि बन्धुषु ।<br>
तथैव तत्सुतो ऽपीष्टे मातृमातामहे धने ॥</p></blockquote>
<p><strong>[७२६]</strong> शङ्खलिखितौ- “स्त्रीधनं च कन्या लभते । तदपत्यस्य धनं कन्याभाग एव” ।</p>
<p>&ldquo;<strong>तदपत्यस्य’</strong> तच्छब्देन पुत्रिकामातुः परिग्रहः । तत्सुतस्योत्तरकालं जातस्य अपुत्रकस्यातीतस्य धनम् &ldquo;<strong>कन्याभाग एव’</strong> पुत्रिकाभाग एव । तस्याः सोदरभ्रातृरूपत्वाद् इत्य् अभिप्रायः ।</p>
<p>अथ मनुः [९.१२७–२९] ।</p>
<blockquote>
<p>अपुत्रो ऽनेन विधिना सुतां कुर्वीत पुत्रिकाम् ।<br>
यदपत्यं भवेद् अस्यां तन् मम स्यात् स्वधाकरम् ॥<br>
अनेन तु विधानेन पुरा चक्रे ऽथ पुत्रिकाम् ।<br>
विवृद्ध्यर्थं स्ववंशस्य स्वयं दक्षप्रजापतिः ॥<br>
ददौ स दश धर्माय काश्यपाय त्रयोदश ।<br>
सोमाय राज्ञे सत्कृत्य प्रीतात्मा सप्तविंशतिम् ॥</p></blockquote>
<p>वसिष्ठः [१८.१७] ।</p>
<blockquote>
<p>अभ्रातृकां प्रदास्यामि तुभ्यं कन्याम् अलङ्कृताम् ।<br>
अस्यां यो जायते पुत्रः स मे पुत्रो भवेद् इति ॥</p></blockquote>
<p><strong>[७२७]</strong> गौतमः [२८.१८–२०]- “पितोत्सृजेत् पुत्रिकाम् अनपत्यो ऽग्निं प्रजापतिं चेष्ट्वास्मदर्थम् अपत्यम् इति संवाद्य । अभिसन्धिमात्रात् पुत्रिकेत्य् एकेषाम् । तत्संशयान् नोपयच्छेद् अभ्रातृकाम्” ।</p>
<p>जाबालिः ।</p>
<blockquote>
<p>पित्रिकायाः प्रदाने तु स्थालीपाकेन धर्मवित् ।<br>
अग्निं प्रजापतिं चेष्ट्वा पुत्रदाने तथैव च ॥</p></blockquote>
<p>ब्रह्मपुराणे ।</p>
<blockquote>
<p>अपुत्रेण च या कन्या मनसा पुत्रवत् कृता ।<br>
राजाग्निबान्धवेभ्यश् च समक्षं वाथ कुत्रचित् ॥<br>
प्राग्गर्भम् अथ वा शुल्कम् उक्त्वा पित्रा वराय वै ।<br>
मृते पितरि वा दत्ता सा विज्ञेया तु पुत्रिका ॥<br>
पित्र्याद् ऋक्थात् समं भागं लभते तादृशी तु सा ।</p></blockquote>
<p><strong>[७२८]</strong> मनुः [९.१४०] ।</p>
<blockquote>
<p>मातुः प्रथमतः पिण्डं निर्वपेत् पुत्रिकासुतः ।<br>
द्वितीयं तु पितुस् तस्यास् तृतीयं तु पितुः पितुः ॥</p></blockquote>
<p><strong>अथ पौनर्भवः</strong></p>
<p>तत्र वसिष्ठ-विष्णू [व। १७.१८; वि। १४.७] । “पौनर्भवश् चतुर्थः” ।</p>
<p>मनुः [९.१७५] ।</p>
<blockquote>
<p>या तु पत्या परित्यक्ता विधवा वा स्वेच्छया ।<br>
उत्पादयेत् पुनर् भूत्वा स पौनर्भव उच्यते ॥</p></blockquote>
<p>याज्ञवल्क्यः [२.१३०] ।</p>
<blockquote>
<p>अक्षतायां क्षतायां वा जातः पौनर्भवः सुतः ।</p></blockquote>
<p>कात्यायनः [८६०] ।</p>
<blockquote>
<p>क्लीबं विहाय पतितं या पुनर् लभते पतिम् ।<br>
तस्यां पौनर्भवो जातो व्यक्तम् उत्पादकस्य सः ॥</p></blockquote>
<p><strong>[७२९]</strong></p>
<p><strong>अथ कानीनः</strong></p>
<p>तत्र वसिष्ठः [१७.२१–२३]- “कानीनः पञ्चमः । या पितृगृहे ऽसंस्कृता कामाद् उत्पादयेत् स कानीनो मातामहस्य पुत्रो भवतीत्य् आहुः । अथाप्य् उदाहरन्ति —</p>
<blockquote>
<p>अप्रत्ता दुहिता यस्य सुतं विन्देत तुल्यतः ।<br>
पौत्री मातामहस् तेन दद्यात् पिण्डं हरेद् धनम् ॥ इति ।</p></blockquote>
<p>नारदः [१६.१८] ।</p>
<blockquote>
<p>अज्ञातपितृको यस् तु कानीनो गूढमातृकः ।<br>
मातामहाय दद्यात् स पिण्डं रिक्थं हरेत् ततः ॥</p></blockquote>
<p>बौधयनः [२.३.२४]- “असंस्कृताम् अनतिसृष्टां याम् उपगच्छेत् तस्यां यो जातः स कानीनः” ।</p>
<p>ब्रह्मपुराणे ।</p>
<blockquote>
<p>अदत्तायां तु यो जातः सवर्णेन पितुर् गृहे ।<br>
स कानीनः सुतस् तस्य यस्मै सा दीयते पुनः ॥</p></blockquote>
<p><strong>[७३०]</strong> नारदः [१६.१७] ।</p>
<blockquote>
<p>कानीनश् च सहोढश् च गूढायां यश् च जायते ।<br>
तेषां वोढा पिता ज्ञेयस् ते [च भागहरा स्मृताः] ॥</p></blockquote>
<p><strong>अथ गूढोत्पन्नः</strong></p>
<p>तत्र मनुः [९.१७०] ।</p>
<blockquote>
<p>उत्पद्यते गृहे यस्य न च ज्ञायेत कस्य सः ।<br>
स गृहे गूढ उत्पन्नस् तस्य स्याद् यस्य तल्पजः ॥</p></blockquote>
<p><strong>अथ सहोढः</strong></p>
<p>तत्र विष्णुः [१४.१५–१७]- “सहोढः सप्तमः । गर्भिणी या संस्क्रियते तस्याः पुत्रः । स तु पाणिग्राहस्य” ।</p>
<p>मनुः [९.१७३] ।</p>
<blockquote>
<p>या गर्भिणी संस्क्रियते ज्ञाताज्ञातापि वा सती ।<br>
वोढुः स गर्भो भवति सहोढ इति चोच्यते ॥</p></blockquote>
<p><strong>[७३१]</strong></p>
<p><strong>अथ दत्तकः</strong></p>
<p>तत्र मनुः [९.१६८, १४१–४२] ।</p>
<blockquote>
<p>माता पिता वा दद्यातां यम् अद्भिः पुत्रम् आपदि ।<br>
सदृशं प्रीतिसंयुक्तं स ज्ञेयो दत्त्रिमः सुत्रः ॥<br>
उपपन्नो गुणैः सर्वैः पुत्रो यस्य तु दत्त्रिमः ।<br>
स हरेतैव तद् रिक्थं संप्राप्तो ऽप्य् अन्यगोत्रतः ॥<br>
गोत्ररिक्थे जनयितुर् न हरेद् दत्त्रिमः सुतः ।<br>
गोत्ररिक्थानुगः पिण्डो व्यपैति ददतः स्वधा ॥</p></blockquote>
<p>वसिष्ठः [१५.१–८]- “शोणितशुक्रसंभवः पुरुषो मातापितृनिमित्तकः । तस्य प्रदानविक्रयपरित्यागेषु मातापितरौ प्रभवतः । न त्व् एकं पुत्रं दद्यात् प्रतिगृह्णीयाद् वा । स हि सन्तानाय पूर्वेषाम् । न तु स्त्री पुत्रं दद्यात् प्रतिगृह्णीयाद् वा । अन्यत्रानुज्ञानाद् भर्तुः । पुत्रं प्रतिग्रहीष्यन् बन्धून् आहूय राजनि च निवेद्य निवेशनस्य <strong>[७३१]</strong> मध्ये व्याहृतीः हुत्वादूरेबान्धवम् असन्निकृष्टम् एव प्रतिगृह्णीयात् । संदेहे चोत्पन्ने दूरेबान्धवं शूद्रम् इव अस्थापयेत् । विज्ञायते ह्य् एकेन बहूंस् त्रायत इति” ।</p>
<p>&ldquo;<strong>अदूरेबान्धवम्’</strong> सन्निहितमातुलादिकम् । &ldquo;<strong>असन्निकृष्टम् एव’</strong> अविज्ञातगुणदोषम् अपि । अप्यर्थः एवकारः । &ldquo;<strong>संदेहे’</strong> इत्यादि — बान्धवानाम् असन्निधानाज् जातिसंदेहे शूद्रत्वेनाध्यवस्य संस्कारहीनम् एव &ldquo;<strong>स्थापयेत्’</strong> । शूद्रो ऽपि हि किल पुत्रो भवतीत्य् अभिप्रायः ।</p>
<p><strong>अथ क्रीतः</strong></p>
<p>तत्र मनुः [९.१७४] ।</p>
<blockquote>
<p>क्रीणीयाद् यस् त्व् अपत्यार्थे मातापित्रोर् यम् अन्तिकात् ।<br>
स क्रीतकः सुतस् तस्य सदृशो ऽसदृशो ऽपि वा ॥</p></blockquote>
<p><strong>[७३३]</strong> बौधायनः [२.३.२६]- “मातापित्रोर् हस्तात् क्रीतो ऽन्यतरस्य वा यो ऽपत्यार्थे गृह्यते स क्रीतकः” ।</p>
<p><strong>अथ स्वयमुपागतः</strong></p>
<p>तत्र मनुः [९.१७७] ।</p>
<blockquote>
<p>मातापितृविहीनो यस् त्यक्तो वा स्याद् अकारणात् ।<br>
आत्मानं दर्शयेद् यस्मै स्वयंदत्तस् तु स स्मृतः ॥</p></blockquote>
<p><strong>अथापविद्धः</strong></p>
<p>तत्र विष्णुः [१५.२४–२६]- “अपविद्धस् त्व् एकादशः । पित्रा मात्रा च परित्यक्तः । स च येन गृहीतः” ।</p>
<p>वसिष्ठः [१७.३६–३७]- “अपविद्धः पञ्चमः । यं मातापितृभ्याम् अपास्तं गृह्णीयात्” ।</p>
<p><strong>[७३४]</strong></p>
<p><strong>अथ कृत्त्रिमः</strong></p>
<p>तत्र मनुः [९.१६९] ।</p>
<blockquote>
<p>सदृशं यं प्रकुर्यातां गुणदोषविचक्षणम् ।<br>
पुत्रं पुत्रगुणैर् युक्तं स विज्ञेयस् तु कृत्त्रिमः ॥</p></blockquote>
<p><strong>अथ शूद्रापुत्रः</strong></p>
<p>[तत्र] विष्णुः [१५.२७]- “यत्र क्वचनोत्पादितश् च द्वादशः” ।</p>
<p>वसिष्ठः [१७.३८]- “शूद्रापुत्र एव [षष्ठो] भवतीत्य् आहुः” ।</p>
<p>मनुः [९.१७७] ।</p>
<blockquote>
<p>यं ब्राह्मणस् तु शूद्रायां कामाद् उत्पदेयेत् सुतम् ।<br>
स पारयन्न् एव शवस् तस्मात् पारशवः स्मृतः ॥</p></blockquote>
<p>बौधायनः [२.३.२९–३०]- “द्विजातिप्रवराच् छूद्रायां जातः कामात् पारशव इति” ।</p>
<p><strong>[७३५]</strong> अथ मनुः [९.१८०–८१] ।</p>
<blockquote>
<p>क्षेत्रजादीन् सुतान् एतान् एकादश यथोदितान् ।<br>
पुत्रप्रतिनिधीन् आहुः क्रियालोपान् मनीषिभिः ॥<br>
य एते विहिताः पुत्राः प्रसङ्गाद् अन्यबीजजाः ।<br>
यस्य ते बीजतो जातास् तस्य ते नेतरस्य तु ॥</p></blockquote>
<p>बृहस्पतिः [व्य। २६.७७–७८] ।</p>
<blockquote>
<p>पुत्रास् त्रयोदश प्रोक्ता मनुना ये ऽनुपूर्वशः ।<br>
सन्तानकारणं तेषाम् औरसः पुत्रिकासुतः ॥<br>
आज्यं विना यथा तैलं सद्भिः प्रतिनिधिः स्मृतम् ।<br>
तथैकादशपुत्रास् तु पुत्रिकौरसयोर् विना ॥</p></blockquote>
<p><strong>[७३६]</strong> ब्रह्मपुराणे ।</p>
<blockquote>
<p>दत्तकश् च स्वयंदत्तः कृत्त्रिमः क्रीत एव च ।<br>
अपविद्धश् च ये पुत्रा भरणीयाः सदैव हि ॥<br>
भिन्नगोत्राः पृथक् पिण्डाः भिन्नवंशकरास् तथा ।<br>
सूतके मृतके वापि त्र्यहाशौचस्य भागिनः ॥<br>
अपि वस्त्रान्नदारॄणां क्षेत्रबीजवतां तथा ।<br>
शूद्रो दासः पारशवो विप्राणां विद्यते क्वचित् ॥<br>
राज्ञां तु शापदग्धानां नित्यं क्षयवतां तथा ।<br>
अथ संग्रामशीलानां कदाचिद् वा भवन्ति ते ॥<br>
औरसो यदि वा पुत्रस् त्व् अथ वा पुत्रिकासुतः ।<br>
विद्यते तत्र तेषां तु विज्ञेयाः क्षेत्रजादयः ॥<br>
एकादश पृथग्गोत्रा वंशमात्रकरास् तु ते ।<br>
श्राद्धादि दासवत् सर्वे तेषां कुर्वन्ति नित्यशः ॥<br>
गूढोत्पन्नश् च कानीनः सहोढः क्षेत्रजस् तथा ।<br>
पौनर्भवश् च वैश्यानां राजदण्डभयाद् अपि ॥<br>
वर्जिताः पञ्च धनिनां शेषाः सर्वे भवन्त्य् अपि ।<br>
शूद्राणां दासवृत्तीनां परपिण्डोपजीविनाम् ॥<br>
परायत्तशरीराणां न क्वचित् पुत्र इत्य् अपि ।<br>
तस्माद् दासाच् च दास्याच् च जायते दास एव हि ॥</p></blockquote>
<p><strong>[७३६]</strong></p>
<p><strong>अथ पुत्रत्वविचारः</strong></p>
<p>तत्र वसिष्ठः [१८.६]- “क्षेत्रिणः पुत्रो जनयितुः पुत्र इति विवदन्ते” ।</p>
<p>आपस्तम्बः [२.१३.६] ।</p>
<blockquote>
<p>अप्रमत्ता रक्षथ तन्तुम् एतं मा वः क्षेत्रे परबीजानि वाप्सुः ।<br>
जनयितुः पुत्रो भवति सांपराये मोधं पिता कुरुते तन्तुम् एनम् ॥ इति ।</p></blockquote>
<p>मनुः [९.३५–३६] ।</p>
<blockquote>
<p>बीजस्य चैव योन्याश् च बीजम् उत्कृष्टम् उच्यते ।<br>
सर्वभूतप्रसूतिर् हि बीजलक्षणलक्षिता ॥<br>
यादृशं तूप्यते बीजं क्षेत्रे कालोपपादितम् ।<br>
तादृग् रोहति तत् तस्मिन् बीजं स्वैर् व्यञ्जनं गुणैः ॥</p></blockquote>
<p>तथा [९.४१, ४५–४६, ४८–५२, ५४–५५] ।</p>
<blockquote>
<p>तत् प्राज्ञेन विनीतेन ज्ञानविज्ञानवेदिना ।<br>
आयुष्कामेन वप्तव्यं न जातु परयोषिति ॥</p></blockquote>
<p><strong>[७३८]</strong></p>
<blockquote>
<p>एतावान् एव पुरुषो यज् जायात्मा प्रजेति च ।<br>
विप्राः प्राहुस् तथा चैव यो भर्ता सा स्मृताङ्गना ॥<br>
न निष्क्रयविसर्गाभ्यां भर्तुर् भार्या विमुच्यते ।<br>
एवं धर्मं विजानीमः प्राक् प्रजापतिनिर्मितम् ॥<br>
यथा यो’श्वोष्ट्रदासीषु त्व् अजाविमहिषीषु च ।<br>
नोत्पादकः प्रजाभागी तथैवान्याङ्गनास्व् अपि ॥<br>
ये ऽक्षेत्रिणो बीजवन्तः परक्षेत्रप्रवापिणः ।<br>
ते वै सस्यस्य जातस्य न लभन्ते फलं क्वचित् ॥<br>
यद्य् अन्यगोषु वृषभो वत्सानां जनयेच् छतम् ।<br>
गोमिनाम् एव ते वत्सा मोघं स्कन्दितम् आर्षभम् ॥<br>
तथैवाक्षेत्रिणो बीजं परक्षेत्रप्रवापिणः ।<br>
कुर्वन्ति क्षेत्रिणाम् अर्थं न बीजी लभते फलम् ॥<br>
फलं त्व् अनभिसंधाय क्षेत्रिणां बीजिनां तथा ।<br>
प्रत्यक्षं क्षेत्रिणाम् अर्थो बीजाद् योनिर् गरीयसी ॥</p></blockquote>
<p><strong>[७३९]</strong></p>
<blockquote>
<p>मोघवाताहृतं बीजं यस्य क्षेत्रे प्ररोहति ।<br>
तज् ज्ञेयं क्षेत्रिकस्यैव न बीजी लभते फलम् ॥<br>
एष धर्मो गवाश्वस्य दास्युष्ट्राजाविकस्य च ।<br>
विहङ्गमहिषीणां च विज्ञेयः प्रसवं प्रति ॥</p></blockquote>
<p>शङ्खलिखितौ- “क्षेत्रिकस्याविज्ञानेन यद् बीजं प्रकीर्यते तत् क्षेत्रिकस्यैव । न तत्र बीजी भागम् अर्हति” ।</p>
<p>गौतमः [१८.९–१४]- “क्षेत्रियः पारदारिको न विभागम् अर्हति । नातिद्वितीयं जनयितुर् अपत्व्यम् । समयाद् अन्यस्य । जीवतश् च क्षेत्रे । परस्मात् तस्य । द्वयोर् वा । रक्षणात् तु भर्तुर् एव” ।</p>
<p><strong>[७४०]</strong> &ldquo;<strong>नातिद्वितीयं जनयितुर् अपत्यम्’</strong> इति — &ldquo;<strong>द्वितीयं’</strong> नियोगेन &ldquo;<strong>जनयितुः’</strong> द्वितीयम् अतिक्रम्य तृतीयम् अपत्यं न भवतीत्य् अर्थः । &ldquo;<strong>समयाद् अन्यस्य’</strong> ऽममेदम् अपत्यं भवतु’ इत् सङ्केतात्, &ldquo;<strong>अन्यस्य’</strong> बीजिनो भवति । &ldquo;<strong>जीवतश् च क्षेत्रे</strong> — जीवतः प्रजननासमर्थस्य [पत्युः] &ldquo;<strong>क्षेत्रे’</strong> भार्यायाम्, यद् अपत्यं जायते तत् क्षेत्रिण एव ।</p>
<p>शङ्खलिखितौ- “नियतं क्षेत्रिणाम् अपत्यम् इति वेदवादो मातुर् अपत्यम् इत्य् एके” ।</p>
<p>तथा- “वसिष्ठकश्यपयोर् जलगतयोर् उदवासाद् उत्तीर्यैकः प्रजाम् उत्पादयत्य् अविज्ञातो लोकानाम् । एवं तयोर् द्विधा सन्तानः । यस्मात् कुलधर्मपरिग्रहरिक्थपिण्डोदकानि चैकतः कृत्वा परक्षेत्रोत्पन्ना अपि प्रयच्छन्ति” ।</p>
<p><strong>अथ पुत्रादिदेशः</strong></p>
<p>तत्र मनुः [९.१८२–८३] ।</p>
<blockquote>
<p>भ्रातॄणाम् एकजातानाम् एकश् चेत् पुत्रवान् भवेत् ।<br>
सर्वे ते तेन पुत्रेण पुत्रिणो मनुर् अब्रवीत् ।<br>
सर्वासाम् एकपत्नीनाम् एका चेत् पुत्रिणी भवेत् ।<br>
सर्वास् तास् तेन पुत्रेण प्राह पुत्रवतीर् मनुः ॥</p></blockquote>
<p>बृहस्पतिः [व्य। २६.७९–८०] ।</p>
<blockquote>
<p>यद्य् एकजाता बहवो भ्रातरस् ते सहोदराः ।<br>
एकस्यापि सुते जाते सर्वे ते पुत्रिणः स्मृताः ॥</p></blockquote>
<p><strong>[७४१]</strong></p>
<blockquote>
<p>बह्वीनाम् एकपत्नीनाम् एष एव विधिः स्मृतः ।<br>
एका चेत् पुत्रिणी तासां सर्वासां पिण्डदस् तु सः ॥</p></blockquote>
<p><strong>अथ पुत्रनिरुक्तादिः</strong></p>
<p>तत्र मनु-विष्णू [म। ९.१३८; वि। १५.४४] ।</p>
<blockquote>
<p>पुन्नाम्नो नरकाद् यस्मात् पितरं त्रायते सुतः ।<br>
तस्मात् पुत्र इति प्रोक्तः स्वयम् एव स्वयंभुवा ॥</p></blockquote>
<p>हारीतः ।</p>
<blockquote>
<p>पुन्नामा निरयः प्रोक्तश् छिन्नतन्तुश् च नैरयः ।<br>
तत्र वै त्रायते यस्मात् तस्मात् पुत्र इति स्मृतः ॥</p></blockquote>
<p>बृहस्पतिः [व्य। २६.८१–८२] ।</p>
<blockquote>
<p>पुंनाम्नो नरकाद् यस्मात् पितरं त्रायते यतः ।<br>
मुखसंदर्शनेनापि तदुत्पत्तौ यतेत सः ॥<br>
पौत्रो ऽथ पुत्रिकापुत्रः स्वर्गप्राप्तिकराव् उभौ ।<br>
रिक्थपिण्डप्रदानेन समौ संपरिकल्पितौ ॥</p></blockquote>
<p><strong>[७४२]</strong> विष्णु-वसिष्ठौ [वि। १५.४५; वस्। १७.१] ।</p>
<blockquote>
<p>ऋणम् अस्मिन् सन्नयति अमृतत्वं च विन्दति ।<br>
पिता पुत्रस्य जातस्य पश्येच् चेज् जीवितो मुखम् ॥</p></blockquote>
<p>शङ्खलिखित-पौठीनसयः ।</p>
<blockquote>
<p>यत्र क्वचन जातेन पिता पुत्रेण नन्दति ।<br>
तेन चानृणतां याति पितॄणां पिण्डदेन वै ॥</p></blockquote>
<p>हारीतः ।</p>
<blockquote>
<p>यस्य पुत्रः शुचिर् दक्षः पूर्वे वयसि धार्मिकः ।<br>
नियन्ता चात्मदोषाणां स तारयति पूर्वजान् ॥</p></blockquote>
<p>शङ्खलिखितौ ।</p>
<blockquote>
<p>अग्निहोत्रं त्रयो वेदा यज्ञाश् च शतदक्षिणाः ।<br>
ज्येष्ठपुत्रप्रसूतस्य कलां नार्हन्ति षोडशीम् ॥<br>
पुत्रपौत्रप्रतिष्थस्य बहुपुत्रस्य जीवतः ।<br>
अस्कन्नवेदयज्ञस्य हन्तप्राप्तं त्रिविष्टपम् ॥</p></blockquote>
<p>शङ्खलिखित-विष्णु-वसिष्ठ-हारीताः ।</p>
<blockquote>
<p>पुत्रेण लोकञ् जयति पौत्रेणानन्त्यम् अश्नुते ।<br>
अथ पुत्रस्य पौत्रेण ब्रध्नस्याप्नोति विष्टपम् ॥</p></blockquote>
<p><strong>[७४३]</strong> याज्ञवल्क्यः [१.७८] ।</p>
<blockquote>
<p>लोकानन्त्यं दिवः प्राप्तिः पुत्रपौत्रप्रपौत्रकैः ।</p></blockquote>
<p>वसिष्ठः [१७.२–४]- “अनन्ता पुत्रिणो लोका नापुत्रस्य लोको ऽस्तीति श्रूयते । ऽप्रजाः सन्त्व् अपुत्रिणः’ इत्य् अभिशापः । ऽप्रजाभिर् अग्ने अमृतत्वम् अश्याम्’ इत्य् अपि निगमो भवति” ।</p>
<p>बृहस्पतिः [व्य। २६.८८–९०] ।</p>
<blockquote>
<p>अपुत्रेण सुतः कार्यो यादृक् तादृक् प्रयत्नतः ।<br>
पिण्डोदकक्रियाहेतोर् नामसंकीर्तनस्य च ॥<br>
कङ्क्षन्ति पितरः पुत्रान् नरकापातभीरवः ।<br>
गयां यास्यति यः काश्चित् सो ऽस्मान् सन्तारयिष्यति ॥<br>
यथा जलं कुप्लवेन तरन् मज्जति मानवः ।<br>
तथा पिता कुपुत्रैस् तु तमस्य् अन्धे निमज्जति ॥</p></blockquote>
<p><strong>[७४४]</strong></p>
<p><strong>अथ निन्दितः</strong></p>
<p>तत्र मनुः [९.१४३–४४] ।</p>
<blockquote>
<p>अनियुक्तासुतश् चैव पुत्रिण्याप्तश् च देवरात् ।<br>
उभौ तौ नार्हतौ भागं जारजातककामजौ ॥<br>
नियुक्तायाम् अपि पुमान् नार्यां जातो ऽविधानतः ।<br>
नैवार्हः पैतृकं रिक्थं पतितोत्पादितो हि सः ॥</p></blockquote>
<p>गौतमः [२८.२४]- “देवरवत्याम् अन्यजातम् अभागम्” ।</p>
<p>नारदः [१६.१९–२०] ।</p>
<blockquote>
<p>जाता ये त्व् अनियुक्तायाम् एकेन बहुभिस् तथा ।<br>
अरिक्तभागस् ते सर्वे बीजिनाम् एव ते सुताः ॥<br>
दद्युस् ते बीजिनो पिण्डं माता चेच् छुल्कतो हृता ।<br>
अशुल्कोपनतायां च पिण्डदा वोढुर् एव ते ॥</p></blockquote>
<p><strong>[७४५]</strong> मनुः [९.१९१] ।</p>
<blockquote>
<p>द्वौ तु यौ विवदेयातां द्वाभ्यां जातौ स्त्रियां धने ।<br>
तयोर् यद्य् अस्य पित्र्यं स्यात् तत् स गृह्णीत नेतरः ॥</p></blockquote>
<p><strong>अथ अपुत्रधनविभागः</strong></p>
<p>तत्र मनुः [९.१९०] ।</p>
<blockquote>
<p>संस्थितस्यानपत्यस्य सगोत्रात् तन्तुम् आहरेत् ।<br>
तत्र यद् ऋक्थजातं स्यात् तत् तस्मै प्रतिपादयेत् ॥</p></blockquote>
<p>&ldquo;<strong>तन्तुम् आहरेत्’</strong> सगोत्रात् पुरुषात् सन्तानम् उत्पादयेद् इत्य् अर्थः ।</p>
<p>वृद्धमनुः ।</p>
<blockquote>
<p>अपुत्रा शयनं भर्तुः पालयन्ती व्रते स्थिता ।<br>
पत्न्य् एव दद्यात् तत् पिण्डं कृत्स्नम् अर्थं लभेत च ॥</p></blockquote>
<p><strong>[७४६]</strong> बृहस्पतिः [व्य। २६.९२–९५, ९७–९८, १०५] ।</p>
<blockquote>
<p>आम्नाये स्मृतितन्त्रे च लोकाचारे च सूरिभिः ।<br>
शरीरार्धं स्मृता जाया पुण्यापुण्यफले समा ॥<br>
यस्य नोपरता भार्या देहार्धं तस्य जीवति ।<br>
जीवत्य् अर्धशरीरे ऽर्थं कथम् अन्यः समाप्नुयात् ॥<br>
सकुल्यैर् विद्यमानैस् तु पितृभ्रातृसनाभिभिः ।<br>
असुतस्य प्रमीतस्य पत्नी तद्भागहारिणी ॥<br>
पूर्वप्रमीताग्निहोत्रं मृते भर्तरि तद्धनम् ।<br>
विन्देत् पतिव्रता नारी धर्म एष सनातनः ॥<br>
जङ्गमं स्थावरं हैमं कुप्यधान्यरसाम्बरम् ।<br>
आदाय दापयेच् छ्राद्धं मासषाण्मासिकादिकम् ॥<br>
पितृव्यगुरुदौहित्रान् भर्तुः स्वस्रीयमातुलान् ।<br>
पूजयेत् कव्यपूर्ताभ्यां वृद्धान्धान् अतिथीन् स्त्रियः ॥<br>
तत्सपिण्डा बान्धवाश् च ये ऽन्ये स्युः परिपन्थिनः ।<br>
हिंस्युर् धनानि तान् राजा चौरदण्डेन शासयेत् ॥</p></blockquote>
<p><strong>[७४७]</strong> अथ नारदः [१६.५०] ।</p>
<blockquote>
<p>पुत्राभावे तु दुहिता तुल्यसन्तानदर्शनात् ।<br>
पुत्रश् च दुहिता चोभौ पितुः सन्तानकारकौ ॥</p></blockquote>
<p>तथा (?) । [मनु ९.१३०]</p>
<blockquote>
<p>यथैवात्मा तथा पुत्रः पुत्रेण दुहिता समा ।<br>
तस्याम् आत्मनि तिष्ठन्त्यां कथम् अन्यो धनं हरेत् ॥</p></blockquote>
<p>बृहस्पतिः [व्य। २६.१३२] ।</p>
<blockquote>
<p>सदृशी सदृशेनोढा साध्वी शुश्रूषणे रता ।<br>
कृताकृता वापुत्रस्य पितुर् धनहरी तु सा ॥</p></blockquote>
<p>ऽकृता’ पुत्रिकात्वेन स्थापिता ।</p>
<p>तथा [व्य। २६.१३५] ।</p>
<blockquote>
<p>भार्यासुतविहीनस्य तनयस्य मृतस्य च ।<br>
माता ऋक्थहरी ज्ञेया भ्राता वा तदनुज्ञया ॥</p></blockquote>
<p><strong>[७४८]</strong> मनुः [९.२१७] ।</p>
<blockquote>
<p>अनपत्यस्य पुत्रस्य माता दायादम् आप्नुयात् ।<br>
मातर्य् अपि च वृत्तायां पितुर् माता हरेद् धनम् ॥</p></blockquote>
<p>गौतमः [२७.२८]- “असंसृष्टिविभागः । प्रेतानां ज्येष्ठस्य” ।</p>
<p>मनुः [९.१८५–८७] ।</p>
<blockquote>
<p>पिता हरेद् अपुत्रस्य रिक्थं भ्रातर एव वा ।<br>
त्रयाणाम् उदकं कार्यं त्रिषु पिण्डः प्रवर्तते ॥<br>
चतुर्थः संप्रदातैषां पञ्चमो नोपपद्यते ।<br>
अत ऊर्ध्वं सकुल्यः स्याद् आचार्यः शिष्य एव वा ॥</p></blockquote>
<p>पैठीनसिः- “अपुत्रस्य स्वर्यातस्य भ्रातृगामि द्रव्यम् । तदभावे मातापितरौ लभेताम् । पत्नी वाज्येष्ठा सगोत्रशिष्यसब्रह्मचारिणः” ।</p>
<p>यच् च ऽअपुत्रधनं पत्न्यभिगामि’ इत्यादि विष्णुवचनेन [१७.४] भ्रातृसद्भावे ऽप्य् अपुत्रधनस्य पत्न्यभिगामित्वं प्रतिपादितम्, तत् ऽअपुत्रा <strong>[७४९]</strong> शयनं भर्तुः’ इत्यादि वृद्धमनुवाक्यपर्यालोचनया भर्तृशयनपरिपालनश्राद्धकरणादिगुणोपेता या पत्नी तद्विषयम् । या चैवंविधा न भवति तस्यां विद्यमानायाम् अप् भ्रातृगाम्य् एव तद् धनम् । यच् च —</p>
<blockquote>
<p>भरणं चास्य कुर्वीरन् स्त्रीणाम् आजीवनक्षयात् ।<br>
रक्षन्ति शय्यां भर्तुश् चेद् आच्छिद्युर् इतरासु तत् ॥</p></blockquote>
<p>इति भरणमात्रं शङ्खेनोक्तम् । तद्वैधव्यव्ररहिताव्यभिचारिणीमात्रविषयम् । यश् च याज्ञवल्क्येन (२.१३५) ऽपितरौ भ्रातरस् तथा’ इति भ्रातृसद्भावे पित्रोर् एवाधिकार उक्तः; सः पितृपितामहाद्युपार्जितधनविषयः । यच् च पितृद्र्व्याविरोधेनोपार्जितं तत् पित्रोः सद्भावे ऽपि भ्रातॄणाम् एव ।</p>
<p>देवलः ।</p>
<blockquote>
<p>ततो दायम् अपुत्रस्य विभजेरन् सहोदराः ।<br>
कुल्या दुहितरो वापि ध्रियमाणः पितापि वा ॥<br>
सवर्णा भ्रातरो माता भार्या वेति यथाक्रमम् ।<br>
तेषाम् अभावे गृह्णीयुः कुल्यानां सहवासिनः ॥</p></blockquote>
<p><strong>[७५०]</strong> याज्ञवल्क्यः [२.१३५–३६] ।</p>
<blockquote>
<p>पत्नी दुहितरश् चैव पितरौ भ्रातरस् तथा ।<br>
तत्सुतो गोत्रजो बन्धुः शिष्यः सब्रह्मचारिणः ॥<br>
एषाम् अभावे पूर्वस्य धनभाग् उत्तरोत्तरः ।<br>
स्वर्यातस्य ह्य् अपुत्रस्य सर्ववर्णेष्व् अयं विधिः ॥</p></blockquote>
<p>विष्णुः (१९.४–१३)- “अपुत्रस्य धनं पत्न्यभिगामि । तदभावे दुहितृगामि । तदभावे मातृगामि । तदभावे पितृगामि । तदभावे भ्रातृगामि । तदभावे भ्रातृपुत्रगामि । तदभावे बन्धुगामि । तदभावे सकुल्यगामि । तदभावे सहाध्यायिगामि । तदभावे ब्राह्मणधनवअर्जं राजगामि” ।</p>
<p>दुहितृदौहित्रानन्तरं बृहस्पतिः [व्य। २६.१३४] ।</p>
<blockquote>
<p>तदभावे भ्रातरस् तु भ्रातृपुत्राः सनाभयः ।<br>
सकुल्या बान्धवाः शिष्याः श्रोत्रियाश् च धनार्हकाः ॥<br>
मृत ऽनपत्यो ऽभार्यश् चेद् अभ्रातृपितृमातृकः ।<br>
सर्वे सपिण्डास् तद् दायं विभजेरन् यथांशतः ॥</p></blockquote>
<p><strong>[७५१]</strong></p>
<blockquote>
<p>समुत्पन्ना धनाद् अर्धं तदर्धं स्थापयेत् पृथक् ।<br>
मासषाण्मासिकश्राद्धे वार्षिकं च प्रयत्नतः ॥<br>
बहवो ज्ञातयो यत्र सकुल्या बान्धवास् तथा ।<br>
यो ह्य् आसन्नतरस् तेषां सो ऽनपत्यधनं हरेत् ॥</p></blockquote>
<p>बौधायनः [१.११.१५–१२]- “प्रपितामहः पितामहः पिता स्वयं सोदर्या भ्रातरः सवर्णायाः पुत्रपौत्राः प्रपौत्रास् तान् अविभक्तदायादान् सपिण्डान् आचक्षते । विभक्तादायादान् अपि सकुल्यान् आचक्षते । असत्स्व् अङ्गजेषु तद्गामी ह्य् अर्थो भवति । सपिण्डाभावे सकुल्यः । तदभावे पिताचार्यो ऽन्तेवासी ऋत्विग् वा हरेत् । तदभावे राजा” ।</p>
<p>नारदः [१६.५१–५२] ।</p>
<blockquote>
<p>अभावे दुहितॄणां च सकुल्या बान्धवास् तथा ।<br>
ततः सजात्याः सर्वेषाम् अभावे राजगामि तत् ॥<br>
अन्यत्र ब्राह्मणात् किं तु राजा धर्मपरायणः ।<br>
तत् स्त्रीणां जीवनं दद्याद् एष दायविधिः स्मृतः ॥</p></blockquote>
<p>देवलः ।</p>
<blockquote>
<p>सर्वत्र दायकं राजा हरेद् ब्रह्मस्ववर्जितम् ।<br>
अदापयं ब्रह्मस्वं श्रोत्रियभ्यः प्रदापयेत् ॥</p></blockquote>
<p><strong>[७५२]</strong> बौधायनः [१.११.१४] ।</p>
<blockquote>
<p>ब्रह्मस्वं पुत्रपौत्रघ्नं हन्याद् एकाकिनं विषम् ।<br>
[न विषं विषम् इत्य् आहुर् ब्रह्मस्वं विषम् उच्यते] ॥<br>
तस्माद् राजा ब्राह्मणस्वं नददीत कथंचन ।<br>
परमं ह्य् एतद् विषं यद् ब्राह्मणस्वम् इति ॥</p></blockquote>
<p>बृहस्पतिः [व्य। २६.११९] ।</p>
<blockquote>
<p>ये ऽपुत्राः क्षत्रविट्शूद्राः पत्नीभ्रातृविवर्जिताः ।<br>
तेषां धनं हरेद् राजा सर्वस्याधिपतिर् हि यः ॥</p></blockquote>
<p>शङ्खलिखितौ- “परिषद्गामि वा श्रोत्रियद्रव्यं न राजगामि । न हार्यं राज्ञा देवब्राह्मणसंस्थितम् । न निक्षेपोपनिधिक्रमागतम् । न बालस्त्रीधनानि । एवं ह्य् आह —</p>
<blockquote>
<p>न हार्यं स्त्रीधनं राज्ञा तथा बालधनानि च ।<br>
नार्याः षडागमं वित्तं बालानां पैतृकं धनम् ॥”</p></blockquote>
<p>मनुः [८.२७] ।</p>
<blockquote>
<p>बालदायागतं रिक्थं तावद् राजा तु पालयेत् ।<br>
यावत् स स्यात् समावृत्तो यावद् वातीतशैशवः ॥</p></blockquote>
<p><strong>[७५३]</strong> विष्णुः [३.६५]- “बालानाथस्त्रीधनानि च राजा परिपालयेत्” ।</p>
<p>शङ्खलिखितौ- “रक्षेद् राजा बालानां धनान्य् अप्राप्तव्यवहाराणां श्रोत्रियविईरपत्नीनाम् । प्रहीणस्वामिकानि राजगामीनि भवन्ति” ।</p>
<p>पुत्राधिकारे बौधायनः [२.३.३७]- “तेषाम् अप्राप्तव्यवहाराणाम् अंशान् सोपचयान् सुगुप्तान् निदध्याद् आ व्यवहारप्रापणात्” ।</p>
<p>कात्यायनः [८४५] ।</p>
<blockquote>
<p>प्रोषितस्य च यो भागो रक्षेयुः सर्व एव तम् ।<br>
बालपुत्रे मृते रिक्थं रक्ष्यं तत्स्वं तु बन्धुभिः ॥<br>
पोगन्डाः परतस् तं तु विभजेरन् यथांशतः ।</p></blockquote>
<p>&ldquo;<strong>बालपुत्रे’</strong> बालः पुत्रः यस्य तस्मिन् । &ldquo;<strong>पोगण्डो’</strong> अतिबालः व्यवहारानभिज्ञः ।</p>
<p>विष्णुः [१५.४०]- “यश् चार्थहरः स पिण्डदायी” ।</p>
<p>स्मृतिः- “यो धनम् आददीत स तस्मै श्राद्धं कुर्यात् । पिण्डं च त्रिपुरुषं दद्यात्” इति ।</p>
<p><strong>[७५४]</strong> बृद्धशातातपो बृहस्पतिश् च [व्य। २६.१३९] ।</p>
<blockquote>
<p>भ्राता वा भ्रातृपुत्रो वा सपिण्डः शिष्य एव वा ।<br>
सह पिण्डक्रियां कृत्वा कुर्याद् अभ्युदयं ततः ॥</p></blockquote>
<p>वसिष्ठः [विष्णु १५.३१]- “पुत्रः पितृवित्तालाभे ऽपि पिण्डं दद्यात्” ।</p>
<p>अथ विष्णुः [१७.१५]- “वानप्रस्थधनम् आचार्यो गृह्णीयाच् छिष्यो वा” ।</p>
<p>याज्ञवल्क्यः [२.१३७] ।</p>
<blockquote>
<p>वानप्रस्थयतिब्रह्मचारिणाम् ऋक्थभागिनः ।<br>
क्रेमेनाचार्यसच्छिष्यधर्मभ्रात्रेकतीर्थिनः ॥</p></blockquote>
<p><strong>अथ संसृष्टिविभागः</strong></p>
<p>तत्र मनुः [९.२१०–१२] ।</p>
<blockquote>
<p>विभक्तः सह जीवन्तो विभजेरन् पुनर् यदि ।<br>
समस् तत्र विभागः स्याज् ज्यैष्ठ्यं तत्र न विद्यते ॥<br>
येषां ज्येष्ठः कनिष्ठो वा हीयेतांशप्रदानतः ।<br>
म्रियेतान्यतरो वापि तस्य भागो न लुप्यते ॥</p></blockquote>
<p><strong>[७५५]</strong></p>
<blockquote>
<p>सोदर्या विभजेरंस् तं समेत्य सहिताः समम् ।<br>
भ्रातरो ये च संसृष्टा भागिन्यश् च सनाभयः ॥</p></blockquote>
<p>बृहस्पतिः [व्य। २६.१०६] ।</p>
<blockquote>
<p>संसृष्टौ यौ पुनः प्रीत्या तौ परस्परभागिनौ ।</p></blockquote>
<p>तथा [व्य। २६.१०६–०८, ११२] ।</p>
<blockquote>
<p>विभक्ता भ्रातरो ये च संप्रीत्यैकत्र संस्थिताः ।<br>
पुनर् विभागकरणे ज्यैष्ठ्यं तेषां न विद्यते ॥<br>
यदा कश्चित् प्रमीयेत प्रव्रजेद् वा कथंचन ।<br>
न लुप्यते तस्य भागः सोदरस्य विधीयते ॥<br>
या तस्य भगिनी सा तु ततो ऽंशं लब्धुम् अर्हति ।<br>
अनपत्यस्य धर्मो ऽयम् अभार्यापितृकस्य च ॥<br>
संसृष्टानां तु यः कश्चिद् विद्याशौर्यादिनाधिकम् ।<br>
प्राप्नोति तस्य दातव्यो द्व्यंशः शेषाः समांशिनः ॥</p></blockquote>
<p>नारदः [१६.२४] ।</p>
<blockquote>
<p>संसृष्टानां तु यो भागस् तेषाम् एव स इष्यते ।<br>
अतो ऽन्यथांशभाजस् तु निर्बीजेष्व् इतरान् इयात् ॥</p></blockquote>
<p><strong>[७५६]</strong> &ldquo;<strong>अतो ऽन्यथा’</strong> संसृष्टिनाम् अभावे । &ldquo;<strong>निर्बीजेषु’</strong> सन्तानरहितेषु । &ldquo;<strong>इतरान्’</strong> अंशहरान् । &ldquo;<strong>इयात्’</strong> गच्छेत् ।</p>
<p>शङ्खः ।</p>
<blockquote>
<p>भ्रातॄणाम् अप्रजाः प्रेयात् कश्चित् चेत् प्रव्रजेत् वा ।<br>
विभजेरन् धनं तस्य शेषास् तु स्त्रीधनं विना ॥<br>
भरणं चास्य कुर्वीरन् स्त्रीणाम् आ जीवितक्षयात् ।<br>
रक्षन्ति शय्यां भर्तुश् चेद् आच्छिन्द्युर् इतरासु तत् ॥<br>
या तस्य दुहिता तस्याः पित्रंशो भरणे मतः ।<br>
आ संस्काराद् धरेद् भागं परतो बिभृयात् पतिः ॥</p></blockquote>
<p>&ldquo;<strong>इतरासु’</strong> शय्याम् अरक्षन्तीषु । &ldquo;<strong>आ संस्कारात्’</strong> विवाहम् अभिव्याप्य तावतं भागं हरेद् यावता विवाहस्य निष्पत्तिर् इत्य् अर्थः ।</p>
<p>याज्ञवल्क्यः [२.१३८] ।</p>
<blockquote>
<p>संसृष्टिनस् तु संसृष्टी सोदरस्य तु सोदरः ।<br>
दद्याच् चापहरेच् चांशं जातस्य च मृतस्य च ॥</p></blockquote>
<p><strong>[७५७]</strong> अनन्तरं याज्ञवल्क्यः [२.१३९] ।</p>
<blockquote>
<p>अन्योदर्यस् तु संसृष्टी नायोदर्यधनं हरेत् ।<br>
असंसृष्ट्य् अपि वादद्यात् संसृष्टो नान्यमातृजः ॥</p></blockquote>
<p>&ldquo;<strong>संसृष्टो’</strong> अत्र एकोदरसम्बद्धः सोदरो ऽभिप्रेतः ।</p>
<p>कात्यायनः [९३२] ।</p>
<blockquote>
<p>संसृष्टानां तु संसृष्टा पृथक्स्थानां पृथक्स्थिताः ।<br>
अभावे ऽर्थहरा ज्ञेया निर्बीजान्योन्यभागिनः ॥</p></blockquote>
<p>&ldquo;<strong>अभावे’</strong> स्त्रीपुत्रादीनाम् अर्थहराणाम् अभावे ।</p>
<p>बृहस्पतिः [व्य। २६.११३] ।</p>
<blockquote>
<p>विभक्तो यः पुनः पित्रा भ्रात्रा वैकत्र संस्थितः ।<br>
पितृव्येनाथ वा प्रीत्या स तु संसृष्ट उच्यते ॥</p></blockquote>
<p><strong>[७५८]</strong></p>
<p><strong>अथ विभागनिश्चयः</strong></p>
<p>तत्र नारदः [१६.३६–४०] ।</p>
<blockquote>
<p>विभागधर्मसंदेहे दायादानां विनिर्णयः ।<br>
ज्ञातिभिर् भागलेख्येन पृथक्कार्यप्रवर्तनात् ॥<br>
भ्रातॄणाम् अविभक्तानाम् एको धर्म प्रवर्तते ।<br>
विभागे सति धर्मो ऽपि भवेत् तेषां पृथक् पृथक् ॥<br>
दानग्रहणपश्वन्नगृहक्षेत्रपरिग्रहाः ।<br>
विभक्तानां पृथग् ज्ञेयाः पाकधर्मागमव्ययाः ॥<br>
साक्षित्वं प्रातिभाव्यं च दानं ग्रहणम् एव च ।<br>
विभक्ता भ्रातरः कुर्युर् नाविभक्ताः परस्परम् ॥<br>
येषाम् एताः क्रिया लोके प्रवर्तन्ते स्वरिक्थतः ।<br>
विभक्तान् अवगच्छेयुर् लेख्यम् अप्य् अन्तरेण तान् ॥</p></blockquote>
<p>याज्ञवल्क्यः [२.१४९] ।</p>
<blockquote>
<p>विभागनिह्नवे ज्ञातिबन्धुसाक्ष्यभिलेखितैः ।<br>
विभागभावना ज्ञेया गृहक्षेत्रैश् च यौतकैः ॥</p></blockquote>
<p><strong>[७५९]</strong> तथा [२.५२] ।</p>
<blockquote>
<p>भ्रातॄणाम् अथ दम्पत्योः पितुः पुत्रस्य चैव हि ।<br>
प्रातिभाव्यम् ऋणं साक्ष्यम् अविभक्ते न तु स्मृतम् ॥</p></blockquote>
<p>&ldquo;<strong>यौतकैः’</strong> पृथाभूतैः ।</p>
<p>बृहस्पतिः [व्य। २६.१४७] ।</p>
<blockquote>
<p>पृथग् आयव्ययधनाः कुसीदश् च परस्परम् ।<br>
वणिक्पथं च ये कुर्युर् विभक्तास् ते न संशयः ॥</p></blockquote>
<p><strong>अथ विभ्क्तकृत्यम्</strong></p>
<p>तत्र नारदः ।</p>
<blockquote>
<p>यद्य् एकजाता बहवः पृथग्धर्माः पृथक्क्रियाः ।<br>
पृथक्कर्मगुणोपेता न चेत् कार्येषु संमताः ॥</p></blockquote>
<p><strong>[७६०]</strong></p>
<blockquote>
<p>स्वभागान् यदि दद्युस् ते विक्रीणीयुर् अथापि वा ।<br>
कुर्युर् यथेष्टं तत् सर्वम् ईशास् ते स्वधनस्य वै ॥</p></blockquote>
<p>बृहस्पतिः [व्य। २६]</p>
<blockquote>
<p>येनांशो यादृश्ō भुक्तस् तस्य तन् न विचालयेत् ।</p></blockquote>
<p>तथा [व्य। २६] ।</p>
<blockquote>
<p>स्वेच्छाकृतविभागो यः पुनर् एव विसंवदेत् ।<br>
स राज्ञांशे स्वके स्थाप्यः शासनीयो ऽनुबन्धकृत् ॥</p></blockquote>
<p>तथा [व्य २६] ।</p>
<blockquote>
<p>विभक्ता ह्य् अविभक्ता वा दायादा स्थावरे समाः ।<br>
एको ह्य् अनीशः सर्वत्र दानाधमनविक्रये ॥</p></blockquote>
<p><strong>इति महाराजाधिराजश्रीगोविन्द्चन्द्रदेवमहासान्धिविग्रहिकेण</strong></p>
<p>**भट्टश्रीहृदयधरात्मजेन भट्टश्रीलक्ष्मीधरेण विरचिते **</p>
<p><strong>कृत्यकल्पतरौ व्यवहारकाण्डे दायविभागः ॥</strong></p>
<p><strong>[७६१]</strong></p>

  </div>
</article>


        

        



    <aside class="card border noPrint" id="section-tree-item-dharmaH_nibandhaH_laxmI-dharaH_kRtya-kalpa-taruH_12_vyavahAra-kANDam_74_dAyavibhAgaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/12_vyavahAra-kANDam/74_dAyavibhAgaH/">७४ दायविभागः </a>
            <a data-toggle="collapse" href="#section-tree-item-body-dharmaH_nibandhaH_laxmI-dharaH_kRtya-kalpa-taruH_12_vyavahAra-kANDam_74_dAyavibhAgaH_md" role="button" aria-expanded="false" aria-controls="section-tree-item-body-dharmaH_nibandhaH_laxmI-dharaH_kRtya-kalpa-taruH_12_vyavahAra-kANDam_74_dAyavibhAgaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_nibandhaH_laxmI-dharaH_kRtya-kalpa-taruH_12_vyavahAra-kANDam_74_dAyavibhAgaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ७४ दायविभागः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
