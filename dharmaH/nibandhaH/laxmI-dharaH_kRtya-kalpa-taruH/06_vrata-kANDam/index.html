<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ०६ व्रतकाण्डम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="०६ व्रतकाण्डम्">
  <meta property="og:description" content="श्रीलक्ष्मीधरविरचितः
कृत्यकल्पतरुः
व्रतकाण्डम्
[१]
[मङ्गलाचरणम्]
नानातन्त्रविचारचारुविलसच्चातुर्यचिन्तामणिर् व्रात्यादिप्रकटप्रदोषशमनान्य् अङ्गैर् युतान्य् आदरात् । &lt;span style=&#34;text-decoration:underline;&#34;&gt;षष्ठे&lt;/span&gt; सज्जनचित्तवाञ्छितफलान्य् अस्मिन् व्रतानि स्फुटं काण्डे वक्ति मुदा विचित्रचरितः श्रीमान् स लक्ष्मीधरः ॥ [प्रतिज्ञा]
वारव्रतानि तिथिजान्य् आगमोक्तानि विस्तरात् । वक्ष्ये बहुफलान्य् अस्मिन् हृद्यानि निजलीलया ॥ [व्रतप्रशंसा]
व्रतम् एव परं लोकसाधनं भोगसाधनम् । व्रतेनैव जयो यस्मात् तस्मात् सर्वो व्रतं चरेत् ॥ [२] व्रतेन सुजयो राजा सार्वभौमो ‘भवत् कृते ।
त्रेतायां धार्मिको रामो द्वापरे तु धनञ्जयः ॥ कलौ विक्रमभूपालस् तस्माद् व्रतफलं महत् । एको धर्मो मनुष्याणां व्रतम् एव महात्मना ॥ प्रोक्तो नानाविधैस् तन्त्रैः शङ्करेण हरिं प्रति । सन्ति यद्य् अपि भूयांसो लोके धर्मा युगे युगे ॥ तथापि व्रतधर्मस्य कलां नार्हन्ति षोडशीम् । व्रतेन मुक्तिम् आपन्ना हरिणाक्षी वसुंस्हरा ॥ विक्रमस्य सुता साध्वी दशार्णविनिवासिनी । देवता दितिपुत्राश् च सिद्धा गन्धर्वकिन्नराः ॥ [पद्मपुराण् ।">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="०६ व्रतकाण्डम्">
  <meta itemprop="description" content="श्रीलक्ष्मीधरविरचितः
कृत्यकल्पतरुः
व्रतकाण्डम्
[१]
[मङ्गलाचरणम्]
नानातन्त्रविचारचारुविलसच्चातुर्यचिन्तामणिर् व्रात्यादिप्रकटप्रदोषशमनान्य् अङ्गैर् युतान्य् आदरात् । &lt;span style=&#34;text-decoration:underline;&#34;&gt;षष्ठे&lt;/span&gt; सज्जनचित्तवाञ्छितफलान्य् अस्मिन् व्रतानि स्फुटं काण्डे वक्ति मुदा विचित्रचरितः श्रीमान् स लक्ष्मीधरः ॥ [प्रतिज्ञा]
वारव्रतानि तिथिजान्य् आगमोक्तानि विस्तरात् । वक्ष्ये बहुफलान्य् अस्मिन् हृद्यानि निजलीलया ॥ [व्रतप्रशंसा]
व्रतम् एव परं लोकसाधनं भोगसाधनम् । व्रतेनैव जयो यस्मात् तस्मात् सर्वो व्रतं चरेत् ॥ [२] व्रतेन सुजयो राजा सार्वभौमो ‘भवत् कृते ।
त्रेतायां धार्मिको रामो द्वापरे तु धनञ्जयः ॥ कलौ विक्रमभूपालस् तस्माद् व्रतफलं महत् । एको धर्मो मनुष्याणां व्रतम् एव महात्मना ॥ प्रोक्तो नानाविधैस् तन्त्रैः शङ्करेण हरिं प्रति । सन्ति यद्य् अपि भूयांसो लोके धर्मा युगे युगे ॥ तथापि व्रतधर्मस्य कलां नार्हन्ति षोडशीम् । व्रतेन मुक्तिम् आपन्ना हरिणाक्षी वसुंस्हरा ॥ विक्रमस्य सुता साध्वी दशार्णविनिवासिनी । देवता दितिपुत्राश् च सिद्धा गन्धर्वकिन्नराः ॥ [पद्मपुराण् ।">
  <meta itemprop="wordCount" content="49659">
  <meta name="twitter:card" content="summary">
  <meta name="twitter:title" content="०६ व्रतकाण्डम्">
  <meta name="twitter:description" content="श्रीलक्ष्मीधरविरचितः
कृत्यकल्पतरुः
व्रतकाण्डम्
[१]
[मङ्गलाचरणम्]
नानातन्त्रविचारचारुविलसच्चातुर्यचिन्तामणिर् व्रात्यादिप्रकटप्रदोषशमनान्य् अङ्गैर् युतान्य् आदरात् । &lt;span style=&#34;text-decoration:underline;&#34;&gt;षष्ठे&lt;/span&gt; सज्जनचित्तवाञ्छितफलान्य् अस्मिन् व्रतानि स्फुटं काण्डे वक्ति मुदा विचित्रचरितः श्रीमान् स लक्ष्मीधरः ॥ [प्रतिज्ञा]
वारव्रतानि तिथिजान्य् आगमोक्तानि विस्तरात् । वक्ष्ये बहुफलान्य् अस्मिन् हृद्यानि निजलीलया ॥ [व्रतप्रशंसा]
व्रतम् एव परं लोकसाधनं भोगसाधनम् । व्रतेनैव जयो यस्मात् तस्मात् सर्वो व्रतं चरेत् ॥ [२] व्रतेन सुजयो राजा सार्वभौमो ‘भवत् कृते ।
त्रेतायां धार्मिको रामो द्वापरे तु धनञ्जयः ॥ कलौ विक्रमभूपालस् तस्माद् व्रतफलं महत् । एको धर्मो मनुष्याणां व्रतम् एव महात्मना ॥ प्रोक्तो नानाविधैस् तन्त्रैः शङ्करेण हरिं प्रति । सन्ति यद्य् अपि भूयांसो लोके धर्मा युगे युगे ॥ तथापि व्रतधर्मस्य कलां नार्हन्ति षोडशीम् । व्रतेन मुक्तिम् आपन्ना हरिणाक्षी वसुंस्हरा ॥ विक्रमस्य सुता साध्वी दशार्णविनिवासिनी । देवता दितिपुत्राश् च सिद्धा गन्धर्वकिन्नराः ॥ [पद्मपुराण् ।">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/nibandhaH\/laxmI-dharaH_kRtya-kalpa-taruH\/06_vrata-kANDam\/".replace(basePath, "/");
  pageVars.pageParams = {};
  pageVars.pageSource = "dharmaH\/nibandhaH\/laxmI-dharaH_kRtya-kalpa-taruH\/06_vrata-kANDam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ०६ व्रतकाण्डम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०६ व्रतकाण्डम्">०६ व्रतकाण्डम्</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/nibandhaH/laxmI-dharaH_kRtya-kalpa-taruH/06_vrata-kANDam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>श्रीलक्ष्मीधरविरचितः</strong></p>
<p><strong>कृत्यकल्पतरुः</strong></p>
<p><strong>व्रतकाण्डम्</strong></p>
<p><strong>[१]</strong></p>
<p>[<strong>मङ्गलाचरणम्</strong>]</p>
<pre><code>नानातन्त्रविचारचारुविलसच्चातुर्यचिन्तामणिर्

	व्रात्यादिप्रकटप्रदोषशमनान्य् अङ्गैर् युतान्य् आदरात् ।

&lt;span style=&quot;text-decoration:underline;&quot;&gt;षष्ठे&lt;/span&gt; सज्जनचित्तवाञ्छितफलान्य् अस्मिन् व्रतानि स्फुटं

	काण्डे वक्ति मुदा विचित्रचरितः श्रीमान् स लक्ष्मीधरः ॥
</code></pre>
<p>[<strong>प्रतिज्ञा</strong>]</p>
<pre><code>वारव्रतानि तिथिजान्य् आगमोक्तानि विस्तरात् ।

वक्ष्ये बहुफलान्य् अस्मिन् हृद्यानि निजलीलया ॥
</code></pre>
<p>[<strong>व्रतप्रशंसा</strong>]</p>
<pre><code>व्रतम् एव परं लोकसाधनं भोगसाधनम् ।

व्रतेनैव जयो यस्मात् तस्मात् सर्वो व्रतं चरेत् ॥
</code></pre>
<p><strong>[२]</strong> व्रतेन सुजयो राजा सार्वभौमो ‘भवत् कृते ।</p>
<pre><code>त्रेतायां धार्मिको रामो द्वापरे तु धनञ्जयः ॥

कलौ विक्रमभूपालस् तस्माद् व्रतफलं महत् ।

एको धर्मो मनुष्याणां व्रतम् एव महात्मना ॥

प्रोक्तो नानाविधैस् तन्त्रैः शङ्करेण हरिं प्रति ।

सन्ति यद्य् अपि भूयांसो लोके धर्मा युगे युगे ॥

तथापि व्रतधर्मस्य कलां नार्हन्ति षोडशीम् ।

व्रतेन मुक्तिम् आपन्ना हरिणाक्षी वसुंस्हरा ॥

विक्रमस्य सुता साध्वी दशार्णविनिवासिनी ।

देवता दितिपुत्राश् च सिद्धा गन्धर्वकिन्नराः ॥
</code></pre>
<p>[<strong>पद्मपुराण्</strong> ।</p>
<pre><code>ब्राह्मणेभ्यः परं नास्ति पावनं दिवि चेह च ।

उपवासैस् तथा तुल्यं तपः कर्म न विद्यते ॥

दिव्यं वर्षसहस्रं तु विश्वामित्रेण धीमता ।

तपसाक्रान्तम् एकेन स च विप्रत्वम् आगतः ॥

उपोष्य विधिवद् देवास् त्रिदिवं प्रतिपेदिरे । ]

ऋषयश् च परां सिद्दिम् उपवासैर् अवाप्नुवन् ॥
</code></pre>
<p><strong>तथा</strong> ।</p>
<pre><code>क्षुद्धर्म्सञ्ज्ञान् प्राणांश् चाप्य् आदत्ते धैर्यम् एव च ।

यो दुर्जयांस् तान् जयति स्वर्गस् तेन जितो भवेत् ॥
</code></pre>
<p><strong>[३] भविष्यपुराणे</strong> ।</p>
<pre><code>उपावृत्तस्य दोषेभ्यो यस् तु वासो गुणैः सह ।

उपवासः स विज्ञेयः सर्वभोगविवर्जितः ॥
</code></pre>
<p>“दोषा” रागद्वेषादयः । “गुणाः” करुणादयः ।</p>
<pre><code>उपवासात् परं भक्ष्यं भैक्ष्यात् परम् अयाचितम् ।

अयाचितात् परं नक्तं तस्मान् नक्तेन वर्तयेत् ॥

हविष्यभोजनं स्नानं सत्यम् आहारलाघवम् ।

अग्निकार्यम् अधःशय्यां नक्तभोजी षड् आचरेत् ॥
</code></pre>
<p>“अग्निकाऋयम्” अत्र महाव्याहृतिमन्त्रैर् आज्यहोमः ।</p>
<p><strong>तथा</strong> ।</p>
<pre><code>नक्षत्रदर्शनान् नक्तं केचिद् इच्छन्ति मानवाः ।

मुहूर्तोनं दिनं केचित् प्रवदन्ति मनीषिणः ॥

नक्षत्रदर्शणान् नक्तम् अहं मन्ये नराधिप ।
</code></pre>
<p>“मुहूर्तोनं दिनम्”, “मुहूर्तो” घटिकाद्वयम्, तेन “ऊनं दिनम्” ।</p>
<p><strong>नरसिंहपुराणे</strong> ।</p>
<pre><code>आत्मद्विगुणच्छायायां यदा सन्तिष्ठते रविः ।

सौरनक्तं विजानीयान् न नक्तं निशि भोजनम् ॥
</code></pre>
<p><strong>[४]</strong></p>
<p><strong>अथ व्रतधर्माः</strong></p>
<p>तत्र <strong>महाभारते</strong> ।</p>
<pre><code>गृहीत्वोदुम्बरं पात्रं वारिपूर्णम् उदङ्मुखः ।

उपवासं तु गृह्णीयाद् यद् वा सङ्कल्पयेद् बुधः ॥
</code></pre>
<p>“यद् वा” अन्यन् नक्तादिकम् ।</p>
<p><strong>देवलः</strong> ।</p>
<pre><code>अभुक्त्वा प्रातराहारं स्नात्वाचम्य समाहितः ।

सूर्यादिदेवताभ्यश् च निवेद्य व्रतम् आचरेत् ॥
</code></pre>
<p>**छागलेयः **।</p>
<pre><code>पूर्वं व्रतं गृहीत्वा च नाचरेत् काममोहितः ।

जीवन् भवति चण्डालो मृतः श्वा चैव जायते ॥
</code></pre>
<p><strong>देवलः</strong> ।</p>
<pre><code>उपवासो विनश्येत दिवास्वप्नाक्षमैथुनैः ।

अत्यये ज्लपानेन जोपवासः प्रदुष्यति ॥
</code></pre>
<p>“अत्यये” अत्यन्तपीडायाम् ।</p>
<p><strong>[५] तथा</strong> ।</p>
<pre><code>सर्वभूतभयं व्याधिः प्रमादो गुरुशासनम् ।

अव्रतघ्नानि पठ्यन्ते सकृद् एतानि शास्त्रतः ॥
</code></pre>
<p>“सर्वभूतभयम्” सर्वभूतेभ्यो भयम् । तेन सर्पादिभयाद् अप्य् अङ्गवैकल्यम् । तेन व्रतहातिर् भवतीत्य् अर्थः ।</p>
<p><strong>वृद्धशातातपः</strong> ।</p>
<pre><code>गन्धालङ्कारवस्त्राणि पुष्पमालानुलेपनम् ।

उपवासे न दुष्यन्ति दन्तधावनम् अञ्जनम् ॥

उपवासं द्विजः कृत्वा ततो ब्राह्मणभोजनम् ।

कुर्यात् तथास्य सगुण उपवासो हि जायते ॥
</code></pre>
<p><strong>मत्स्यपुराणे</strong> ।</p>
<pre><code>तस्मात् कृतोपवासेन स्नानम् अभ्यङ्गपूर्वकम् ।

वर्जनीयं प्रयत्नेन रूपघ्नं तत्परं नृप ॥
</code></pre>
<p>**भविष्यपुराणे **।</p>
<pre><code>क्षमा सत्यं दया दानं शौचम् इन्द्रियनिग्रहः ।

देवपूजाग्निहवनं सन्तोषः स्तेयवर्जनम् ॥

सर्वव्रतेष्व् अयं धर्मः साअमान्यो दशधा स्थितः ॥
</code></pre>
<p><strong>[६] तथा</strong> ।</p>
<pre><code>षष्ठीसमेता कर्तव्या सप्तमी नाष्टमीयुता ।

पतङ्गोपासनायेह षष्ठ्याम् आहुर् उपोषणम् ॥

एकादश्यां प्रकुर्वन्ति ह्य् उपवासं मनीषिणः ।

उपासनाय द्वादश्यां विष्णोर् यद्वद् इयं तथा ॥
</code></pre>
<p><strong>अथ धूपाः</strong></p>
<p>तत्र <strong>भविष्यपुराणे</strong> ।</p>
<pre><code>अगुरुं चन्दनं मुस्ता सिल्हकं वृषणं तथा ।

समभागं तु कर्तव्यं धूपश् चामृतसम्भवः ॥

श्रीखण्डं ग्रन्थिसहितम् अगुरुं सिल्हकं तथा ।

मुस्तां तथेन्दुं भूतेश शर्करां च दहेत् त्र्यहम् ॥

इत्य् एषो ‘नन्तधूपश् च कथितो देवसत्तम ।
</code></pre>
<p>“ग्रन्थिः” ग्रन्थिपर्णम् । “इन्दुः” कर्पूरम् ।</p>
<pre><code>पलाशपुष्पाणि धवो यक्षचन्दनम् एव च ।

कर्पूरं चन्दनं कुष्ठम् उशीरं सिल्हकं तथा ॥

सग्रन्थिवृषणं भीम कुङ्कुमं गृञ्जनं तथा ।

हरीतकी तथा भीम एष यक्षाङ्ग उच्यते ॥
</code></pre>
<p><strong>[७]</strong> यक्षचन्दनम् उच्यत इत्य् अर्थः ।</p>
<pre><code>कृष्णागुरुं सिल्हकं च वालकं वृषणं तथा ।

चन्दनं तगरं मुस्ता प्रबोधः शर्करान्वितः ॥

कर्पूरं चन्दनं पुष्पम् अगुरुं तगरं तथा ।

गृञ्जनं शर्करा कुष्ठं महाङ्गं सिल्हकं तथा ॥

महाङ्गो ‘यं स्मृतो धूपः प्रियो देवस्य सर्वदा ।
</code></pre>
<p>“महाङ्गं” मांसी ।</p>
<pre><code>श्रीखण्डं वृषणं मुस्ता अगुरुं सिल्हकं शशी ।

शर्करा च तथा विप्र महाधूप इति स्मृतः ॥

अगुरुं सिल्हकं धूपः प्राजापत्यम् इति स्मृतम् ।
</code></pre>
<p><strong>[८]</strong></p>
<p><strong>अथ वारव्रतानि</strong></p>
<p><strong>[आदित्यवारव्रतानि]</strong></p>
<p>तत्र <strong>भविष्यपुराणे</strong> ।</p>
<pre><code>	डिण्डिर् उवाच ।

ये त्व् आदित्यदिने ब्रह्मन् पूज्यन्ति दिवाकरः ।

स्नानदानादिना तेषां किं फलं स्याद् ब्रवीहि मे ॥

	ब्रह्मोवाच ।

ये त्व् आदित्यदिने प्राप्ते श्राद्धं कुर्वन्ति मानवाः ।

सप्तजन्मनि ते पापाः सम्भवन्ति विरोगिणः ॥

नक्तं कुर्वन्ति ये त्व् अत्र मानवास् तं समाश्रिताः ।

जपमानाः परं जप्यम् &lt;span style=&quot;text-decoration:underline;&quot;&gt;आदित्यहृदयं&lt;/span&gt; परम् ॥

आरोग्यम् इह वै प्राप्य सूर्यलोके व्रजन्ति ते ।

उपवासं तु कुर्वन्ति ये त्व् आदित्यदिने सदा ॥
</code></pre>
<p><strong>[९]</strong> जपन्ति च महाश्वेतां ते लभन्ते यथेप्सितम् ।</p>
<pre><code>अहोरात्रेण नक्तेन त्रिरात्रनियमेन च ।

जपमानो महाश्वेताम् ईप्सितं लभते फलम् ॥

विशेषाद् अदित्यदिने जपमनो गणाधिप ।

षडक्षरं महाश्वेतां गच्छेद् वैरोचनं पदम् ॥
</code></pre>
<p>“आदित्यहृदयम्” मन्त्रः । “महाश्वेता” ह्रीं ह्रीं स इति मन्त्रः । “षडक्षरः” मन्त्रः “सरोल्काय नमः” इति केचित् । ह्रां ह्रीं सूर्याय इति मन्त्रः ।</p>
<p><strong>तथा</strong> ।</p>
<pre><code>यो वै सूर्यदिने भक्त्या भानुं सम्पूज्य श्रद्दया ।

नक्तं करोति पुरुषः स यात्य् अमरलोक्ताम् ॥

	आदित्य उवाच ।

यो ‘ब्दम् एकम् प्रकुर्वीत नक्तं मम दिने नरः ।

ब्रह्मचारी जितक्रोधो ममार्चनपरं सदा ॥

संवत्सरान्तम् आसाद्य मद्भक्तांश् चैव वै द्विजान् ।

भोजयित्वा ततो भ्रूयात् प्रीयतां मे दिवाकरः ॥
</code></pre>
<p><strong>[१०]</strong> एवं भक्तिसमायुक्तो मम लोकं स गच्छति ।</p>
<pre><code>न च मानुष्यकं लोकम् अधुवं प्राप्नुते नरः ॥
</code></pre>
<p><strong>इत्य् आदित्यवार नक्तादिव्रतानि</strong></p>
<p><strong>अथादित्यवारे नन्दादिविधिः</strong></p>
<p>तत्र **भविष्यपुराणे **।</p>
<pre><code>	ब्रह्मोवाच ।

द्वादशाहः स्मृतो वारो ह्य् आदित्यस्य महात्मनः ।

नन्दो भद्रस् तथा सौम्यः कामदः पुत्रदस् तथा ॥

जयो जयन्तो विजयश् चादित्याभिमुखस् तथा ।

हृदयो रोगहा चैव महाश्वेताप्रियो वरः ॥

शुक्लपक्षस्य षष्ठ्याम् तु माधे मासि गणाधिप ।

यो भवेत् स भवेन् नन्दः सर्वपापभयापहः ॥

तत्र नक्तं स्मृतं पुण्यं घृतेन स्नपनं रवेः ।

अगस्तिकुसुमानीह भानोस् तुष्टिकराणि तु ॥

विलेपनं सुगन्धं च श्वेतचन्दनम् उत्तमम् ।

धूपस् तु गुग्गुलुः श्रेष्ठो नैवेद्यं पूपम् एव च ॥
</code></pre>
<p><strong>[११]</strong> दत्वा पूर्वं तु विप्राय ततो भुञ्जीत वाग्यतः ।</p>
<pre><code>प्रस्थमात्रं भवेत् पूपं गोधूमजम् अनुत्तमम् ॥

यवोद्भवं वा कुर्वीत सगुडं सर्पिषान्वितम् ॥
</code></pre>
<p>“प्रस्थमात्रम्” इति षोडशापूपान्नानि ।</p>
<pre><code>सहिरण्यं च दातव्यं ब्राह्मणे सेतिहासके ।

भौमे दिव्ये ‘थ वा देयं न्यसेद् वा पुरतो रवेः ॥
</code></pre>
<p>“दिव्यः” ब्राह्मणो गमः । तदितरब्राह्मणाः “भौमाः” ।</p>
<pre><code>दातव्यो मन्त्रतश् चायं मण्डको ग्राह्य एव हि ।

पूपादिः शनकैर् भक्त्या आदित्यपरमस्य तु ॥

आदित्यतेजसोत्पन्नं राज्ञां तु रविनिर्मितम् ।

श्रेयसे मम विप्र त्वं प्रतीच्छापूपम् उत्तमम् ॥

कामदं सुखदं धन्यं पुत्रदं धनदं तथा ।

सदानैस् तु प्रतीच्छामि मण्डकं भास्करप्रियम् ॥

एताव् एव महामन्त्रौ दानादाने रविप्रियौ ।

अपूपस्य गणश्रेष्ठ श्रेयसे नात्र संशयः ॥
</code></pre>
<p><strong>[१२]</strong> सैष नन्दविधिः प्रोक्तो नराणां श्रेयसे विभो ।</p>
<pre><code>अनेन विधिना यस् तु नन्दे पूजयते रविम् ॥

सर्वपापविमुक्तात्मा सूर्यलोके महीयते ।

न दारिद्र्यं न रोगाश् च कुले तस्य महात्मनः ॥

यश् चैनं पूजयेद् भानुं न क्षयः सन्ततेः सदा ।

सूरलोकं गतश् चायं राजा भवति भूतले ।

बहुज्ञातिसमायुक्तस् तजसा द्विजसन्निभः ॥
</code></pre>
<p>“द्विजसन्निभः” रवितुल्यः ।</p>
<p><strong>इति नन्दविधिः</strong></p>
<pre><code>मासि भाद्रपदे वीर शुक्लपक्षे तु यो भवेत् ।

षष्ठ्यां गणकुलश्रेष्ठ स भद्रः परिकीर्तितः ॥

तत्र नक्तं च यः कुर्याद् उपवासम् अथापि वा ।

हंसयानसमारूधो याति हंससलोकताम् ॥

मालतीकुसुमानीह तथा श्वेतं च चन्दनम् ।

विजयं च तथा धूपं पायसं च तथा परम् ॥
</code></pre>
<p><strong>[१३]</strong> “विजयो धूपो” <strong>भविष्यपुराणो</strong>क्तः । तद् यथा ।</p>
<pre><code>वृषणं सिल्हकं विप्र श्रीखण्डम् अगुरुं तथा ।

कर्पूरं च तथा मुस्ता शर्करा सत्वचा द्विज ॥

इत्य् एष विजयो धूपः स्वयं देवेन निर्मितः ॥
</code></pre>
<p>“वृषणम्” कस्तूरिका ।</p>
<pre><code>पूजायां भास्करस्येह कुर्यात् त्रिपुरसूदन ॥

इत्थं सम्पूज्य देवेशं मध्याह्ने तु नराधिप ॥

दद्यात् तु दक्षिणां शक्त्या ततो भुञ्जीत वाग्यतः ।

पायसं गणशार्दूल सगुडं सर्पिषा सह ॥

सर्वान् कामान् अवाप्येह पुत्रदारधनादिभिः ।

विमुक्तः सर्वपापेभ्यो व्रजेद् भानुसलोकताम् ॥

एष एव विधिः प्रोक्तो [प्र]यत्नाच् च नराधिप ।

कृत्वा श्रुत्वा च यः पापान् मुच्यते मानवो भुवि ॥
</code></pre>
<p><strong>इति भद्रविधिः ।</strong></p>
<pre><code>नक्षत्रं रोहिणी वीर यदा वारे ‘स्य वै भवेत् ।

यात्य् असौ सौम्यतां वीर स सौम्यः परिकीर्तितः ॥
</code></pre>
<p><strong>[१४]</strong> स्नानं दानं जपो होमः पितृदेवाभिपूजनम् ।</p>
<pre><code>अक्षयं स्यान् न सन्देहस् तस्य वारे महात्मनः ॥

नक्तं समास्थितो यो ‘त्र पूजयेद् भास्करं नरः ।

याति लोकं स देवस्य भास्करस्य महात्मनः ॥

रक्तोत्पलानि तत्रैव तथा रक्तं च चन्दनम् ।

सुगन्धश् चापि धूपो ‘त्र नैवेद्यं पायसं परम् ॥

ब्राह्मणाय च दातव्यं भोक्तव्यं चात्मना तथा ।

य एवं पूजयेत् सौम्यं चित्रभानुं गवां पतिम् ॥

स विमुक्तस् तु पापेभ्यस् त्वाष्ट्रीं कान्तिम् अवाप्नुयात् ।
</code></pre>
<p><strong>इति सौम्यविधिः</strong></p>
<pre><code>प्राप्ते मार्गशिरे मासि शुक्लषष्ठ्यां तु यो भवेत् ।

स ज्ञेयः कामदो वारः स इष्टो भास्कअस्य तु ॥

त्रयं यः पूजयेद् भानुं भक्त्या शुद्ध्या समन्वितः ।

स मुक्तः सर्वपापेभ्यः प्राप्नुयाच् चण्डदीधितिम् ॥

रक्तचन्दनमिश्राणि करवीराणि सुव्रत ।

धूपं घृताहुतिं वीर भास्कराय प्रयोजयेत् ॥
</code></pre>
<p>“धूपं घृताहुतिम्” इति, घृतप्रेक्षेपोद्भवं धूपम् इत्य् अर्थः ।</p>
<pre><code>नैवेद्यं चापि कासारं सुगन्धि तीक्ष्णम् एव च ।

कृत्वोपवासम् अथ वा नक्तं त्रिपुरसुदन ॥

इत्थं प्रपूजितो ह्य् अत्र भास्करो लोकभास्करः ।
</code></pre>
<p><strong>[१५]</strong> ददाति विपुलान् कामान् तत्र सम्पूजितो रविः ॥</p>
<p><strong>इति कामदविधिः ।</strong></p>
<pre><code>पञ्चतारं भवेद् यत्र नक्षत्रं गोवृषध्वज ।

वारे तु देवदेवस्य स वारः पुत्रदः स्मृतः ॥
</code></pre>
<p>“पञ्चतारं” रोहिणी हस्तं च । “यत्र” इति, पुत्रदवारविधौ ।</p>
<pre><code>उपवासो भवेत् तत्र श्राद्धं कार्यं यथा भवेत् ।

प्राशनं चापि पिण्डस्य मधमस्य प्रकीर्तितम् ॥

सोपवासं तु वै भक्त्या पूजयेत् तत्र गोपतिम् ।

धूपमाल्योपहारैश् च दिव्यगन्धसमन्वितैः ॥

एवं पूज्य विवस्वन्तं तस्यैव पुरतो निशि ।

भूमौ सुप्यात् ततो देवीं जपन् श्वेतां महामते ॥
</code></pre>
<p>“पूज्य विवस्वन्तम्” इति, रविदिन इति शेषः ।</p>
<pre><code>प्रभाते तु ततः स्नानं कृत्वा दत्वार्घ्यम् उत्तमम् ।

रक्तचन्दनसम्मिश्रैः करवीरैर् गणाधिप ॥

सम्पूज्य ग्रहभूतेशम् अंशुमन्तं त्रिलोचनम् ।

वारं च पूजयित्वा तं ततः श्राद्धं प्रकल्पयेत् ॥

पञ्चभिर् ब्राह्मणैर् देव दिव्यैर् भौमैश् च सुव्रत ।

ब्राह्मणौ गमसञ्ज्ञौ तौ तत्र दिव्यौ प्रकल्पयेत् ॥

त्रयस् तु ब्राह्मणा भौमाः प्रकल्प्यान्धकसुदन ।

कुर्याद् एवं ततः श्राद्धं पार्वणं भास्करप्रिय ॥
</code></pre>
<p><strong>[१६]</strong> श्राद्धे त्व् अथ समाप्ते तु प्राश्य पिण्डं तु मध्यमम् ।</p>
<pre><code>पुरतो देवदेवस्य स्थित्वा मन्त्रेण सुव्रत ॥

स एष पिण्डो देवेश यो ‘भीष्टं तव सर्वदा ।

अश्नाम पश्य तं तुभ्यं येन मे सन्ततिर् भवेत् ॥

प्रसादात् तव देवेश इति मे भावितं मनः ।

इत्थं सम्पूजितो यत्र भास्करः पुत्रदो भवेत् ॥

अतो ‘यं पुत्रदो वारो देवस्य परिकीर्तितः ॥
</code></pre>
<p><strong>इति पुत्रदविधिः ।</strong></p>
<pre><code>दक्षिणे त्व् अयने यः स्यात् स जपः परिकीर्तितः ।

अत्रोपवासो नक्तं च स्नानं दानं जपस् तथा ॥

भवेच् छतगुणं देव भास्करप्रीतये कृतम् ।

तस्मान् नक्तादि कर्तव्यं स स्याच् छतगुणो विधिः ॥
</code></pre>
<p><strong>इति जयविधिः</strong></p>
<pre><code>जयन्तेत्य् उत्तरे ज्ञेयो अयने गणनायक ।

वासो देवस्य यः स्याद् वै तत्र पूज्यो दिवाकरः ॥

पूजितस् तत्र देवेशः सहस्रगुणितं फलम् ।
</code></pre>
<p><strong>[१७]</strong> ददाति देवशार्दूल स्नानदानादिकर्मणि ॥</p>
<pre><code>घृतेन पयसा यत्र स्नानम् इक्षुरसेन च ।

विलेपनं कुङ्कुमं च प्रशस्तं भास्करप्रियम् ॥

धूपक्रिया गुग्गुलुना नैवेद्यं मोदकं प्रियम् ।

इत्थं सम्पूज्य देवेशं कुर्याद् धोमं ततस् तिलैः ॥

ब्राह्मणान् भोजयेत् पश्चान् मोदकांस् तिलशष्कुलीः ।

इत्थं यः पूजयेद् भानुं मित्रवारे गणाधिप ॥

सहस्रगुणितं तस्य फलं देवो ददाति वै ।

स्नानदानव्रतादीनाम् उपवासस्य वा विभो ॥
</code></pre>
<p><strong>इति जयन्तविधिः ।</strong></p>
<pre><code>शुक्लपक्षस्य सप्तभ्यां प्राजापत्यर्क्षसंयुतः ।

स ज्ञेयो विजयो नाम सर्वपापभयापहः ॥

तत्र कोटिगुणं सर्वं फलं पुण्यस्य कर्मणः ।

ददाति भगवान् देवः पूजितः स गणाधिप ॥

स्नानं दानं जपो होमः पितृदेवाभिपूजनम् ।
</code></pre>
<p><strong>[१८]</strong> नक्तं वाप्य् उपवासश् च सम्पूज्यो ‘त्र दिवाकरः ॥</p>
<pre><code>सप्तलोकाधिपत्यं च प्राप्यते सप्तसप्ततिः ॥
</code></pre>
<p><strong>इति विजयविधिः ।</strong></p>
<pre><code>कृष्णपक्षस्य सप्तम्यां माघे मासि भवेच् च यः ।

आदित्याभिमुखो ज्ञेयः शृणु चास्य परं विधिम् ॥

कृत्वैकभक्तं सूर्यस्य वारे त्रिपुरसूदन ।

प्रातःस्नानं ततः कृत्वा पूजयित्वा दिवाकरम् ॥

आदित्याभिमुखस् तिष्ठेद् यावद् अस्तमनं रवेः ।

जपमानो महाश्वेतां स्तम्भम् आश्रित्य सुव्रतः ॥

चतुर्हस्तं मृदुः श्लक्ष्णम् अर्चनं तु समं दृढम् ।

रक्तचन्दनवृक्षस्य स्तम्भं कुर्याद् गणाधिप ॥

तम् आश्रित्य महाबाहो भक्त्या देवं दिवाकरम् ।

पश्यन् जपन् महाश्वेतां तिष्ठेद् आस्तमनं रवेः ॥

गन्धपुष्पोपहारैश् च पूजयित्वा दिवाकरम् ।

ब्राह्मणो ‘न्नं पुरो दत्वा ततो भुञ्जीत वाग्यतः ॥
</code></pre>
<p><strong>[१९]</strong> इत्थम् एव तु यः कुर्याद् भास्करप्रीतये नरः ।</p>
<pre><code>भानुमांस् तस्य प्रीतः स्यात् स प्रीतश् च ददाति हि ॥

धनधान्यं तथा पुत्रान् आरोग्यं भार्गवीं नृप ।

तस्मात् सम्पूजयेद् अत्र गीर्वाणाधिपतिं हरिम् ॥
</code></pre>
<p>“भार्गवी” लक्ष्मी ।</p>
<p><strong>इत्य् आदित्याभिमुखविधिः ।</strong></p>
<pre><code>रविसङ्क्रमणे यः स्याद् रवेर् वारो गणाधिप ।

स ज्ञेयो हृदयो नाम आदित्यहृदयप्रियः ॥

तत्र नक्तं समाश्रित्य देवं सम्पूज्य तत्त्वतः ।

गत्वा चायतनं भानोर् आदित्याभिमुखः स्थितः ॥

जपेद् आदित्यहृदयं सङ्ख्ययाष्टशतं बुधः ।

अथ वास्तमनं यावद् भास्करं चिन्तयेद् धृदि ॥

गृहम् एत्य ततो विप्रान् भोजयेच् छक्तितः शिव ।

भुक्त्वा तु पायसं चैव ततो भूमौ स्वपेद् बुधः ॥
</code></pre>
<p><strong>[२०]</strong> यो ‘त्र सम्पूजयेद् भानुं भक्त्या श्रद्धासमन्वितः ।</p>
<pre><code>स कामांल् लभते सर्वान् आदित्यहृदये ‘र्पितान् ॥
</code></pre>
<p><strong>इति हृदयविधिः ।</strong></p>
<pre><code>पूष्णो वारे यदा भौमं भवेद् वै भगदैवतम् ।

स वारो रोगहा प्रोक्तः सर्वरोगभयापहः ॥
</code></pre>
<p>“भगदैवतम्” पूर्वा फल्गुनी । उत्तरा फल्गुनीत्य् एके ।</p>
<pre><code>यो ‘त्र पूजयते भानुं शुभगन्धविलेपनैः ।

सर्वरोगविनिर्मुक्तो याति सञ्ज्ञापतेर् गृहम् ॥

अर्कपत्रपुटे कृत्वा पुष्पाण्य् अर्कस्य सुव्रत ।

देवस्य पुर्ततो रात्रौ भक्त्या सम्पूजयेन् नरः ॥

पूजयित्वार्कपुष्पैस् तम् अर्कम् अर्कप्रियैः सदा ।

प्राशयित्वार्कपुष्पं तु दत्वा विप्राय दक्षिणाम् ॥

भुक्त्वा तु पायसं वीर रात्रौ स्वपिति भूतले ।

अनेन विधिना यस् तु पूजयेद् अत्र वै द्विजम् ॥
</code></pre>
<p><strong>[२१]</strong> स मुक्तः सर्वरोगैस् तु गच्छेद् दिनकरालयम् ।</p>
<pre><code>तस्माद् अपि व्रजेल् लोकं हुङ्काररववेदिनः ॥
</code></pre>
<p>“हुङ्काररववेदिनः” ब्राह्मणाः ।</p>
<p><strong>इति रोगहविधिः ।</strong></p>
<pre><code>यस् त्व् अदित्यग्रहेशस्य वारो देवस्य सुव्रत ।

स्वशाखोक्तप्रियो लोके क्यातो गोश्रुतिभूषण ॥

यस् तु पूजयते तस्मिन् पतङ्गं पन्नगप्रियम् ।

गन्धपुष्पादिधूपैस् तु स्तोरैर् वा विविधैः सदा ॥

सोपवासो गणश्रेष्ठ आदित्यग्रहणे शुचिः ।

जपमानो महाश्वेतां स्वशाखोक्तम् अथापि वा ॥

पूजयेज् जगताम् ईशं तमोनाशनम् आशुगम् ।

पूजयित्वा दिनकरं महाश्वेतां ततो ‘र्चयेत् ॥

पूजयित्वा महाश्वेतां रविं देवं ततो ‘र्चयेत् ।

मह्श्वेतां प्रतिष्ठाप्य गन्धपुष्पैः सुपूजिताम् ॥

तस्या एव पुनः कुर्याद् अग्निकार्यं समाहितः ।
</code></pre>
<p><strong>[२२]</strong> पूजयित्वा महाश्वेतां स्वशाखोक्तग्रहाधिपम् ॥</p>
<pre><code>ब्राह्मणान् वाचयित्वा तु ततो भुञ्जीत वाग्यतः ।

आदित्यग्रहयुक्ते ‘स्मिन् वारे त्रिपुरसूदन ॥

यत् कर्म क्रियते पुण्यं तत् सर्वं शुभदं भवेत् ।

स्नानदानजपादीनां कर्मणां वृषभध्वज ॥

अनन्तं हि फलं तेषां भवत्य् अस्मिन् न संशयः ।

कृतानां तु गणश्रेष्ठ भास्करस्य वचो यथा ॥

तस्मात् सूर्यदिने कार्यं पुण्यं कर्म विचक्षणैः ।

एकभक्तं च नक्तं चाप्य् उपवासम् अथापि वा ॥

ये त्व् आदित्यदिने कुर्युस् ते यान्ति परं पदम् ।

धन्यं पुण्यं यशस्यं च पुत्रीयं कामदं तथा ॥

तस्मिन् दानम् अपूपस्य गोदानेन समं मतम् ।

द्वादशैते महाबाहो वारा भानोर् महात्मनः ॥

तुष्टिदाः कथितास् तुभ्यं सर्वपापभयापहाः ।

कृत्वैकम् एषां विधिवद् वारं वृषभवाहन ॥
</code></pre>
<p><strong>[२३]</strong> ततो याति परं लोकं वृषकेतोर् महात्मनः ।</p>
<p><strong>[इति महाश्वेताप्रियविधिः]</strong></p>
<p><strong>इति भविष्यपुराणीयनन्दादिवारविधिः ।</strong></p>
<p><strong>[दिवाकरव्रतम्]</strong></p>
<pre><code>	श्रीनारायण उवाच ।

[कृत्वा भूमौ लिखेत् पद्मं शोभनं कर्णिकाचितम् ।]

पत्रैर् द्वादशभिर् युक्तं शोभमानं मनोरमम् ॥

तेषां मध्ये तु चत्वारि तन्मध्ये भास्करं न्यसेत् ॥
</code></pre>
<p>“तेषां मध्ये चत्वारि” इति, तेषां द्वादशपत्राणां सम्बन्धीनि चत्वानि पत्राणि पद्ममध्ये कर्णिकासंलग्नानि कार्याणि । अष्टौ तु तद्बाह्ये । एवं द्वादशदलं कृत्वेत्य् अर्थः ।</p>
<pre><code>पूर्वपत्रे न्यसेत् सूरम् आग्नेय्यां तु दिवाकरम् ।

याम्यायां तु विवस्वन्तं निरृत्यां तु भगं न्यसेत् ॥

वरुणं पश्चिमे पत्रे वायव्ये इन्द्रम् एव च ।

आदित्यम् उत्तरे चैव सवितारं ततः परम् ॥
</code></pre>
<p><strong>[२४]</strong> कर्णिकापूर्वपत्रे च न्यसेद् अर्कस्य वाजिनः ।</p>
<pre><code>दक्षिणेन सहस्रांशुं मार्तण्डं पश्चिमे दले ॥

उत्तरे तु रविं देवं मध्ये भास्करम् एव च ।

एवं विन्यस्य सर्वासु दिक्षु सूर्यार्चनं भवेत् ॥

करवीरार्कपुष्पैश् च चन्दनागुरुचम्पकैः ।

“कालात्मन् सर्वभूतात्मन् पूजये सर्वतोमुख ॥

जन्ममृत्युजराशोकसंसारभयनाशन ।

दारिद्र्यव्यसनध्वंसं श्रीमान् कुरु दिवाकर ॥”

नमस्कारेण मन्त्रेण व्याहृत्या प्रणवादिभिः ।

“अग्निम् ईले नमस् तुभ्यं जातवेद नमो ‘स्तु ते ॥

इषे त्वाय नमस् तुभ्यं इषे त्वोर्जे नमो नमः ।

अग्न आयाहि वीतये अग्निगर्भ नमो ‘स्तु ते ॥

शं नो देवी नमस् तुभ्यं जगच्चक्षुर् नमो नमः ।”

आदित्यवारं हस्तेन पूर्वं गृह्णीत पाण्डव ॥

[ततः प्रत्यादित्यदिनं सप्तवारान् प्रपूजयेत् ।]

एकभक्तेन नकाशी ब्राह्मणान् भोजयेद् दिवा ॥

दक्षिणां तु यथाशक्त्या दद्याद् विप्राय शक्तितः ।

स्थित्वाग्रत इदं ब्रूयाद् भास्करः प्रीयताम् इति ॥

कामजं क्रोधजं वापि मदजं दर्पजं तथा ।
</code></pre>
<p><strong>[२५]</strong> अपि जन्मसहस्रोत्थं पापं नश्यति तत्क्षणात् ॥</p>
<pre><code>दद्रुकीटजकुष्ठानि श्वासगण्डभगन्दराः ।

तथा गुदव्रणा दुष्टा नाडिकाश् चर्मकीलकाः ॥

अपि जन्मसहस्रेषु नास्य व्याधिभयं भवेत् ।

धनधान्यसमायुक्तो नरः सौभाग्यम् आप्नुयात् ॥

कल्पकोटिसहस्राणि कल्पकोटिशतानि च ।

विमानवरम् आरूढः सूर्यलोके महीपते ॥

अपुत्रा या भवेन् नारी धनसौभाग्यवर्जिता ।

सुरूपान् लभते पुत्रान् धनं सौभाग्यम् एव च ॥
</code></pre>
<p><strong>[इति दिवाकरव्रतम्]</strong></p>
<p><strong>इत्य् आदित्यवारकल्पः ।</strong></p>
<p><strong>अथ सप्तवारव्रतानि</strong></p>
<p>तत्र <strong>पद्मपुराणे</strong> ।</p>
<pre><code>	पुलस्त्य उवाच ।

आदित्यवारं हस्तेन पूर्वम् आदाय भक्तितः ।

नक्तेन क्षपयेत् तावद् यावत् सप्तैति सङ्ख्यया ॥

ततस् तु सप्तमे पूर्णे कुर्याद् ब्राह्मणभोजनम् ।

आदित्यं विश्वसौवर्णं कृत्वा यत्नेन मानवः ॥

सितवस्त्रयुगच्छन्नं छत्रिकापादुके तथा ।

उपानहौ च दातव्ये स्थापयेत् ताम्रभाजने ॥
</code></pre>
<p><strong>[२६]</strong> तेनैव स्नपनं कृत्वा सम्पूर्णाङ्गद्विजातये ।</p>
<pre><code>दापयेत् कल्पविदुषे ब्राह्मणाय विशेषतः ॥

एवं कृत्वा फलं तस्य भवेद् आरोग्यम् उत्तमम् ।

द्रव्यसम्पत्सुतप्राप्तिर् इति पौराणिकी क्रिया ॥

अविसंवादिनी चेयं शाण्तिपुष्टिप्रदा नृणाम् ।

तद्वच् चित्रासु सङ्गृह्य सोमवारं विचक्षणाः ॥

नक्तेन क्षपेयेद् अष्टौ सोमवारान् प्रयत्नतः ।

प्रत्येकं ब्राह्मणान् भोज्य यथाशक्त्या विचक्षणाः ॥

नवमे तु ततः पूर्णे कुर्याद् ब्राह्मणभोजनम् ।

श्वेतयुग्मं च दातव्यं ततः सोमन्तु दापयेत् ॥
</code></pre>
<p>“श्वेतयुग्मं” शुक्लवस्त्रयुग्मम् ।</p>
<pre><code>कांस्यभाजनसंस्थे तु क्षीरसम्पूरितं ततः ।

तद्वच् छत्रं पादुके च तथोपानत्समन्वितम् ॥

सम्पूर्णाङ्गाय दातव्यं ब्राह्मणाय विशेषतः ।

स्वात्याम् अङ्गारं गृह्य क्षपयेन् नक्तभोजनम् ॥

अष्टाव् एतानि यावच् च ततो ब्राह्मणभोजनम् ।

अङ्गारकं तु सौवर्णं स्थापितं ताम्रभाजने ॥

दापयेद् ब्राह्मणार्याय [सं]पूर्णाङ्गाय चैव हि ।

नक्षत्रानुक्रमेणैव गृह्य वारास् तु सप्त वै ॥

उपोष्यैकोत्तरं पश्चात् सौवर्णं दापयेत् सुधीः ।

अग्निकार्यं तु कुर्वीत यथादृष्टं विधानतः ॥
</code></pre>
<p>“उपोष्यैकोत्तरम्” इति, एकम् अङ्गम् उपोष्येत्य् अर्थः ।</p>
<pre><code>एवं कृत्वा भवेद् यद् वै तन् निबोध नराधिप ।
</code></pre>
<p><strong>[२७]</strong> सर्वे ग्रहाः सौम्यरूपा भवन्ति</p>
<pre><code>	नश्यन्ति रोगास् तुष्टिम् आयान्ति देवाः ।

तृप्यन्ति नाम पितरस् तर्पिताः स्युर्

	दुःस्वप्नं च श्रवणान् नाशम् एति ॥

यदि सोमो रविसुतो भास्करो धरणीसुतः ।

केतुश् च मूर्ध्नि तिष्ठन्ति रौद्राः पीडाकरा ग्रहाः ॥

अनेन कृतमात्रेण सर्वे सौम्या भवन्ति हि ।

य एवं कुरुते राजन् सदा भक्तिसमन्वितः ॥

तस्य सानुग्रहाः सर्वे यच्छन्ति विजयं नृप ।

शनैश्चरं राहुकेतू लोहपात्रे तु विन्यसेत् ॥

होमम् आराधयेद् धीमान् ब्राह्मणेभ्यश् च दापयेत् ।

कृष्णवस्त्रयुगं देयम् एतेषां प्रीणनाय वै ॥

सौवर्णकाश् च दातव्या शान्तिश्रीविजयेप्सुभिः ।

व्रतान्ते सर्व एते हि ग्रहाः सौवर्णका नृप ।

दातव्या शान्तिम् इच्छद्भिर् व्रतान्ते द्विजभोजनम् ॥

यथाशक्त्या दक्षिणां तु ग्रहाणां प्रीतये तथा ।

अल्पायासेन राजेन्द्र सर्वान् कामान् अवाप्नुयात् ॥
</code></pre>
<p><strong>इति सप्तवारव्रतानि ।</strong></p>
<p><strong>[वेश्यादित्यवारानङ्गदानव्रतम्]</strong></p>
<p><strong>मत्स्यपुराणे</strong> ।</p>
<pre><code>	कृष्णपत्नीः प्रति दालभ्य उवाच ।

यथा यथा व्रतं सम्यग् उपदिश्याम्य् अहं ततः ।
</code></pre>
<p><strong>[२८]</strong> अविचारेण सर्वाभिर् अनुष्ठेयं तु तत् पुनः ।</p>
<pre><code>संसारोत्तारणायालम् एतद् वेदविदो विदुः ॥

यदा सूर्यदिने हस्तः पुष्यो वाथ पुनर्वसुः ॥

भवेत् सर्वौषधिस्ननं सम्यङ् नारी समाचरेत् ।

तस्य पञ्चशरस्यापि सन्निधानत्वम् इष्यते ॥

अर्चयेत् पुण्डरीकाक्षम् अनङ्गस्यानुकीर्तनैः ।

कामाय पादौ सम्पूज्य जङ्घे वै मोहकारिणे ॥

मेढ्रं कन्दर्पनिधये कटिं प्रीतिमते नमः ।

नाभिं सौख्यसमुद्राय रामाय च अथोदरम् ॥

हृदयं हृदयेशाय स्तनाव् आह्लादकारिणे ।

वामाङ्गं पुष्पचापाय पुष्पबाणाय दक्षिणम् ॥

नमो ‘नन्ताय वै मौलिं विलोलायेति मूर्धजान् ।

सर्वात्मने शिरस् तद्देवदेवस्य पूजयेत् ॥

नमः शिवाय शान्ताय पाशाङ्कुशधराय च ।

गदिने पीतवस्त्राय शङ्खचक्रधराय च ॥

नमो नारायणायेति कामदेवाय ते नमः ।

नमः शान्त्यै नमः प्रीत्यै नमो मत्यै नमः श्रियै ॥
</code></pre>
<p><strong>[२९]</strong> नमः पुष्ट्यि नमस् तुष्ट्यै नमः सर्वात्मसम्पदे ।</p>
<pre><code>एवं सम्पूज्य गोविन्दम् अनङ्गात्मानम् ईश्वरम् ॥

गन्धैर् माल्यैस् तथा धूपैर् निवेद्यैश् चपि भूरिभिः ।

तत्र चाहूय विधिवद् ब्राह्मणं वेदपारगम् ॥

अव्यङ्गावयवं पूज्य गन्धधूपार्चनादिभिः ।

शालेयतण्डुलप्रस्थं घृतपात्रेण संयुतम् ॥

तस्मै विप्राय तं दद्यान् माधवः प्रीयताम् इति ।

इष्टाहारं च कुर्वीत तम् एव द्विजसत्तमम् ॥

रत्यर्थं कामदेवो ‘यम् इति चित्ते ‘वधार्यताम् ।

यद्य् इच्छति विप्रेन्द्रस् तत् तत् कुर्याद् विलासिनी ॥

सर्वभावेन चात्मानम् अर्पयेत् स्मितभाषिणी ।

एवम् आदित्यवारेण व्रतम् एतत् समापयेत् ॥

तण्डुलप्रस्थदानं च यावन् मासास् त्रयोदश ।

ततस् त्रयोदशे मासे सम्प्राप्ते तस्य भामिनी ॥

विप्रस्योपस्करैर् युक्तां शय्यां दद्याद् विचक्षणा ।

सोपधानकविश्रामां स्वास्तीर्णास् तरणां शुभाम् ॥

दीपकोपानहच्छत्रं पादुकासनसंयुतम् ।

सपत्नीकम् अलङ्कृत्य हेममुद्राङ्गुलीयकैः ॥
</code></pre>
<p><strong>[३०]</strong> सूक्ष्मवस्त्रैः सकटकैर् धूपमाल्यानुलेपनैः ।</p>
<pre><code>कामदेवं सपत्नीकं गुडकुम्भोपरि स्थितम् ॥

ताम्रपात्रासनगतं हेमनेत्रघटान्वितम् ।

सुकांस्यभाजनोपेतम् इक्षुदण्डसमन्वितम् ॥

दद्याद् अनेन मन्त्रेण तथैवैकां पयस्विनीम् ।

यथान्तरं न पश्यामि कामकेशवयोः सदा ॥

तथैव सर्वकामाप्तिर् अस्तु विष्णो सदा मम ।

यथा न कामिनी देहात् प्रयाति तव केशव ॥

तथा ममापि देवेश शरीरं स्वीकुरु प्रभो ।

तथा च काञ्चनं देवं प्रतिगृह्य द्विजोत्तमः ॥

को ‘दात् कामो ‘दाद् इति वैदिकं मन्त्रम् उच्चरेत् ।

ततः प्रदकीनीकृत्य विसृज्य द्विजपुङ्गवम् ॥

शय्यासनादिकं सर्वं ब्राह्मणस्य गृहं नयेत् ।

ततः प्रभृति यो ‘न्यो ‘पि रत्यर्थं गेहम् आगतः ॥

सम्मान्यः सूर्यवारेण स सम्पूज्यो भवेत् सदा ।

एवं त्रयोदशं यावन् मासम् एकं द्विजोत्तम ॥

तर्पयेत यथाकामं प्रोषिते ‘न्यं समाहरेत् ।

तदनुज्ञां निषेवेत यावद् अस्यागमो भवेत् ॥

एवम् एकं द्विजं शान्तम् आचारज्ञं विचक्षणम् ।

सम्पूजयेच् चतुःप्राज्ञम् अपरं वरदाज्ञया ॥
</code></pre>
<p><strong>[३१]</strong> आत्मनो ‘पि यदा विघ्नं गर्भसूतकराजकम् ।</p>
<pre><code>दैवं वा मानुषं वा स्याद् उपरागेण वा ततः ॥

लक्ष्मीर् वियुज्यते देव न कदाचिद् यथा तव ।

शय्या ममाप्य् अशून्यास् तु तथैव मधुसूदन ॥

गीतवादित्रनिर्घोषं देवदेवस्य कारयेत् ।

एतद् धि कथितं सम्यग् भवतीनां विशेषतः ॥

सा वारानष्टपञ्चाशद् यथाशक्त्या समापयेत् ।

सुधर्मो ‘यं मतो भव्यो वेशानाम् इह सर्वदा ॥

पुरुहूतेन यत् प्रोक्तं दानवीषु पुरा मया ।

तद् इदं साम्प्रतं सर्वं भवतीष्व् अपि युज्यते ॥

सर्वपापप्रशमनम् अनन्तफलदायकम् ।

कल्याणिनीनां कथितं तत् कुरुध्वं वराङ्गनाः ॥

करोति याशेषम् अखण्डम् एतत् 

	कल्याणिनी माधवलोकसंस्था ।

सा पूजिता देवगणैर् अशेषैर्

	आनन्दकृत्स्थानम् उपैत् विष्णोः ॥
</code></pre>
<p><strong>इति वेश्यादित्यवाराङ्गदानव्रतः ।</strong></p>
<p><strong>[आदित्यवारनक्तव्रतम्]</strong></p>
<pre><code>	नन्दिकेश्वर उवाच ।

यत् तद् इष्टात्मनो नाम परं ब्रह्म सनातनम् ।
</code></pre>
<p><strong>[३२]</strong> सूर्याग्निचन्द्ररूपेण तत् त्रिधा जगति स्थितम् ।</p>
<pre><code>तद् आराध्य शुभं विप्र् प्राप्नोति कुशलं सदा ॥

तस्माद् आदित्यवारेण सदा नक्ताशनो भवेत् ।

यदा हस्तेन संयुक्तम् आदित्यस्य तु वासरम् ॥

तदा शनिदिने कुर्याद् एकभक्तं विमत्सरः ।

तदारभ्य सदा कार्यं नक्तम् आदित्यवासरे ॥

नक्तम् आदित्यवारेण भोजयित्वा द्विजोत्तमान् ।

पत्रैर् द्वादशभिर् युक्तं रक्तचन्दनपङ्कजम् ॥

विलिख्य विन्यसेत् पूर्वं नमस्कारेण पूर्वतः ।

दिवाकरं तथाग्नेये विवस्वन्तम् अतः परम् ॥

भगं तु नैरृते तद्वद् वरुणं पश्चिमे दले ।

महेन्द्रम् अनिले तद्वद् आदित्यं च तथोत्तरे ॥

शान्तम् ईशानभागे तु नमस्कारेण विन्यसेत् ।

कर्णिकापूर्वपत्रे तु सूर्यस्य तुरगान् न्यसेत् ॥

दक्षिणे यमनामानं मार्तण्डं पश्चिमे दले ।

उत्तरेण रविं देवं कर्णिकायां तु भास्करम् ॥

रक्तपुष्पोदकेनार्घ्यं सतिलारुणचन्दनैः ।

तस्मिन् न्यसेत् ततो दद्याद् इमं मन्त्रम् उदीरयेत् ॥
</code></pre>
<p><strong>[३३]</strong> “कालात्मा सर्वभूतात्मा वेदात्मा विश्वतोमुखः ।</p>
<pre><code>यस्माद् अग्नीन्द्ररूपस् त्वम् अतः पाहि प्रभाकर ॥

अग्निम् ईले नमस् तुभ्यम् इषे त्वोर्जिति भास्कर ।

अग्न आयाहि वरद नमस् ते ज्योतिषां पते ॥

अर्घ्यं दत्वा विसृज्याथ निशि तैलविवर्जितः ।

भुञ्जीत वत्सरान्ते तु भास्करं संस्मरन् मुहुः ॥

प्राक्तने ‘ह्नि शनौ चैव तैलाभ्यङ्गं विवर्जयेत् ।

वत्सरान्ते कारयित्वा काञ्चनं कमलोत्तमम् ॥

पुरुषं च यथाशक्त्या कारयेद् द्विभुजं तथा ।

सुवर्णशृङ्गी कपिलां यथार्हां 

	रौप्यैः खुरैः कांस्यदोहां सवत्साम् ।

पूर्णे गुडस्योपरि ताम्रपात्रे

	निधाय पद्मे पुरुषं च दद्यात् ॥

सम्पूज्य रक्ताम्बरमाल्यधूपैर् 

	द्विजं च तक्तैर् अथ वा पिशङ्गैः ।

प्रक्षालयित्वा पुरुषं सपद्मं

	दद्याद् अनेकव्रतदानकाय ॥

अव्यङ्गरूपाय जितेन्द्रियाय 

	कुटुम्बिने देयम् अनुद्धताय ।

नमो नमः पापविनाशनाय

	विश्वात्मने सप्ततुरङ्ग्माय ॥
</code></pre>
<p><strong>[३४]</strong> सामर्ग्ययजुर्वासनिधे ‘भिधात्रे</p>
<pre><code>	भवाब्धिपोताय जगत्सवित्रे ।

त्रयीमयाय त्रिगुणात्मने नमस्

	त्रिलोकनाथाय नमो नमस् ते ॥

इत्य् अनेन विधिना समाचरंश्

	छन्दम् एकम् अपि यस् तु मानवः ।

सो ‘धिरोहति विनष्टकल्मषः

	सूर्यधाम धुरतां परावलिः ॥

कर्मसङ्क्षयम् अथाप्य भूपतिः

	शोकदुःखभयरागवर्जितः ।

द्वीपसप्तकपतिर् भवेत् पुनर्

	धर्ममूर्तिर् अमितौजसा युतः ॥

या च भर्तृगुरुदेवतत्परा 

	वेदमूर्तिदिनरात्रम् आचरेत् ।

सापि लोकम् अमरेशपूजिता

	याति नारद रवेर् न संशयः ॥
</code></pre>
<p><strong>इत्य् आदित्यवारनक्तव्रतानि ।</strong></p>
<p><strong>इति कल्पतरौ व्रतकाण्डे वारव्रतानि</strong></p>
<p><strong>[३५]</strong></p>
<p><strong>अथ तिथिव्रतानि</strong></p>
<p><strong>अथ प्रतिपदादितिथिव्रतानि</strong></p>
<p>तत्र **भविष्यपुराणे **।</p>
<pre><code>	सुमन्तुर् उवाच ।

शृणु कौरव कर्माणि तिथिगुह्याश्रितानि तु ।

श्रुत्वैव पापहानिः स्यात् कृत्वानन्तफलं लभेत् ॥
</code></pre>
<p>प्रतिपदि क्षीराशनः । पुण्यप्राशनो द्वितीयायाम् । लवणवर्जं तृतीयायाम् । तिलान् अश्नीयाच् चतुर्थ्याम् । क्षीराशनः पञ्चम्याम् । फलाशनः षष्ठ्याम् । शाकाशनः सप्तम्याम् अष्टम्यां वापि । पिष्टाशनो नवम्याम् । अनग्निपक्वाहारो दशम्याम् । एकादश्यां घृताशनः । द्वादश्यां पायसाहारः । त्रयोदश्यां गोमूत्राहारः । चतुर्दश्यां यवाहारः । कुशोदकप्राशनं पञ्चदश्याम् । एष प्राशनविधिस् तिथीनाम् । एवं चानेन पक्षम् एकं यो वर्तयति सो ‘श्वमेधफलं दशगुणम् अवाप्नोति । स्वर्गे मन्वन्तरं यावत् प्रतिनिवसति । अथोपगीयमानो ‘प्सरोगन्धर्वैश् चतुर्युगानां दशशतं यावत् प्रतिवसति । तथाष्टमासपारणे राजसूयाश्वमेधफलं सहस्रगुणं प्राप्नोति । स्वर्गे चतुर्दश मन्वन्तराणि यावतिप्रतिवसति । उपगीयमानो ‘प्सरोगन्धर्वैर् य एवं नियमस्थः स त्व् एकम् एकं वर्तते स विष्णुलोके कालम् अनन्तं प्रतिवसति । य एवं नियमवान् राजन्न् आश्वयुजनवम्यां माघसप्तम्यां वैशाखतृतीयायां कार्तिकपौर्णमास्यां तिथौ व्रतानि गृह्णाति ब्रह्मचारी गृहस्थो वानप्रस्थो नरो नारी वा शूद्रो वा प्रयतमानसः सो ‘नन्तं ब्रह्मसालोक्यं गच्छति ।</p>
<p><strong>[इति प्रतिपदादिव्रतम् ]</strong></p>
<p><strong>[क्षीरप्रतिपद्व्रतम्]</strong></p>
<pre><code>	शतानीक उवाच ।

द्विजैतास् तिथयः प्रोक्ताः सङ्क्षेपान् न तु विस्तरात् ।

विस्तरेणैव मे भूयः प्रब्रूहि द्विजसत्तम ॥

रहस्यं यत् तिथीनां च देवतानां च चेष्टितम् ।

यानीष्टानि च देवानां भोज्यानि नियमांश् तथा ॥

	सुमन्तुर् उवाच ।

देवतानां रहस्यानि व्रतानि नियमांस् तथा ।

तान् शृणुष्व महाभाग गदतो मम मानद ॥
</code></pre>
<p><strong>[३७]</strong> तिथीनां प्रवरा यस्माद् ब्रह्मणा समुदाहृता ।</p>
<pre><code>प्रतिपादिता पदे पूर्वे प्रतिपत् तेन चोच्यते ॥

अस्यान्ते कथयिष्यामि चोपवासविधिं परम् ॥

कार्तिक्यां माघसप्तम्यां वैशाख्यां च युगादिषु ।

नियमोपवासं प्रथमं ग्राहयेच् च विधानवित् ॥

या तिथिर् नियमं कर्तुं शक्या समनुगच्छति ।

तस्यां तिथौ विधानं यत् तन् निबोध द्विजोत्तम ॥

यदा वै प्रतिपद्यां तु गृह्णीयान् नियमं नृप ।

चतुर्दश्यां कृताहारः सङ्कल्पं परिकल्पयेत् ॥

अमावास्यां न भुञ्जीत त्रिकालं स्नानम् आचरेत् ।

पवित्राणि जपेन् नित्यं गायत्रीं शिरसा सह ॥

अर्चयित्वा विधानेन गन्धमाल्यैर् द्विजोत्तमान् ।
</code></pre>
<p><strong>[३८]</strong> शक्त्या क्षीरं प्रदद्यात् तु ब्रह्मा मे प्रीयतां विभुः ॥</p>
<pre><code>ततो भुञ्जीत गोक्षीरम् अनेन विधिना नृप ।

एष एव विधिर् दृष्टः सर्वासु तिथिषु नृप ॥

संवत्सरे गते काले व्रतम् अस्य समपयेत् ।

व्रतान्ते यत् फलं तस्य तन् निबोध नराधिप ॥

विमुक्तपापशुद्धस्य दिव्यदेहस्य देहिनः ।

ब्रह्मा ददाति सन्तुष्टो विमानम् अमितौजसम् ॥

अव्याहतगतिं दिव्यम् अप्सरोगरसेवितम् ।

रमयित्वा सुरुचिरं दैवतैः सह देववत् ॥

इह चागत्य विप्रत्वं दश जन्मान्य् असौ रमेत् ।

वेदवेदाङ्गविद् विज्ञो विद्वान् दीर्घायुर् एव च ॥

भोगी धनपतिर् दाता जायते ‘सौ कृते युगे ।

क्षत्रियो वैश्यः शूद्रो वा ब्राह्मणत्वम् अवाप्नुयात् ॥

हैहयैस् तालजङ्घैश् च तुरुष्कैर् यवनैः शकैः ।

उपोषिता इहात्रैव ब्राह्मणत्वं च लिप्सिताः ॥
</code></pre>
<p><strong>[इति क्षीरप्रतिपद्व्रतम्]</strong></p>
<p><strong>[धन्यप्रतिपद्व्रतम्]</strong></p>
<p>तत्र <strong>वराहपुराणे</strong> ।</p>
<pre><code>	अगस्त्य उवाच ।

अथातः सम्प्रवक्ष्यामि धन्यव्रतम् अनुत्तमम् ।
</code></pre>
<p><strong>[३९]</strong> येन सद्यो भवेद् धन्यो ह्य् अधन्यो ‘पि हि यो भवेत् ॥</p>
<pre><code>मार्गशीर्षे सिते पक्षे प्रतिपद् या तिथिर् भवेत् ।

तस्यां नक्तं प्रकुर्वीत रात्रौ विष्णुं च पूजयेत् ॥

वैश्वानराय पादौ तु अग्नये चोदरं तथा ।

हविर्भुजाय च उरो द्रविणायेति वै भुजे ॥

संवर्तायेति च शिरो ज्वलनायेति सर्वतः ।

अभ्यर्च्यैवं विधानेन देवदेवं जनार्दनम् ॥

तस्यैव पुरतः कुण्डं कारयित्वा विधानतः ।

होमं तत्र च कुर्वीत एतैर् मन्त्रैर् विचक्षणः ॥
</code></pre>
<p>“एतैर् मन्त्रैः” वैश्वानरायेति प्रागुक्तैः ।</p>
<pre><code>ततस् तु यावकं चान्नं भुञ्जीत घृतसंयुतम् ।

कृष्णपक्षे ‘प्य् एवम् एव चातुर्मास्याम् तु यावकम् ॥

चैत्रादिषु च भुञ्जीत पायसं सघृतं बुधः ।

श्रावणादिषु सक्तूंश् च ततश् चैतत् समाप्यते ॥

समाप्ते च व्रते वह्निं काञ्चनं कारयेन् नृप ।

रक्तवस्त्रयुगच्छन्नं रक्तपुष्पानुलेपनम् ॥

कुङ्कुमेन तथा लिप्य ब्राह्मणं त्व् एवम् एव तु ।

सर्वावयवसम्पूर्णं गुणाढ्यं प्रियदर्शनम् ॥

पूजयित्वा विधानेन रक्तवस्त्रयुगेन च ।

पश्चात् प्रदद्यात् तं तस्य मन्त्रेणानेन मन्त्रवित् ॥

“धन्यो ‘स्मि धन्यकर्मा च धन्यवेषो ‘स्मि धन्यवान् ।

धन्येनानेन चीर्णेन व्रतेन स्यां सदा सुखी ॥”
</code></pre>
<p><strong>[४०]</strong> एवम् उच्चार्य तं विप्रे न्यसेत् कोशम् इवात्मनः ।</p>
<pre><code>सद्यो धन्यत्वम् आप्नोति यो ‘पि स्याद् भाग्यवर्जितः ॥

इह जन्मनि सौभाग्यं धनं धान्यं च पुष्कलम् ।

अनेन कृतमात्रेण जायते नात्र संशयः ॥

प्राग्जन्मसञ्चितं पापं वह्निर् दहति तस्य वै ।

दग्धपापः स शुद्धात्मा सो ‘मुत्रेह च नन्दति ॥
</code></pre>
<p><strong>इति प्रतिपद्धन्यव्रतम् ।</strong></p>
<p><strong>अथ द्वितीयाव्रतानि</strong></p>
<p>[पुष्प्द्वितीयाव्रतम्]</p>
<p>तत्र <strong>भविष्यपुराणे</strong> ।</p>
<pre><code>रूपं सुरूपं यो वापि तथा च प्रवराः स्त्रियः ।

कार्तिके शुक्लपक्षस्य द्वितीयायां नराधिप ॥

पुष्पाहारो वर्षम् एकं वसेत् स नियतात्मवान् ।

कालप्राप्तानि यानि स्युर् हविष्यकुसुमानि च ॥

भुञ्जीत तानि दत्वा तु ब्राह्मणेभ्यो नराधिप ।

सुवर्णस्य च पुष्पाणि गवा सह ददाति यः ॥

व्रतान्ते तस्य सन्तुष्टौ देवौ त्रिभुवनेश्वरौ ।

दत्तः कामांस् तथा दिव्यान् विमानम् अमितौजसम् ॥

सुचिरं देवनारीभिर् लोके च रमते ‘श्विनोः ।
</code></pre>
<p><strong>[४१]</strong> इह चागत्य कल्पान्ते द्विजो विप्रपुरस्कृतः ॥</p>
<pre><code>वेदवेदाङ्गविद्वान् स्यात् सप्तजन्मान्तराण्य् असौ ।

दाता दान्तमतिर् वाग्मी चाधिव्याधिविवर्जितः ॥

पुत्रपौत्रैः परिवृतः सह पत्न्या रमेच् चिरम् ।

मध्यदेशे सुरम्ये च धर्मिष्ठो राज्यभाग् भवेत् ।

कथितेयं मया तुभ्यं द्वितीया पुष्पसञ्ज्ञिता ॥
</code></pre>
<p>“कार्तिके शुक्लपक्षस्य” इति, कार्तिकशुक्लद्वितीयायां व्रतम् आरभ्यान्यास्व् अपि शुक्लद्वितीयास्व् एवं वर्षपर्यन्तं पुष्पाहारो व्रतं कुर्याद् इत्य् अर्थः । “हविष्यकुसुमानि” देवपूजार्हाणि भक्षयेच् चाविरोधीनि । अश्विनाव् अत्र पूजनीयौ । तयोर् एवात्र फलप्रदत्वेन श्रवणात् ।</p>
<p><strong>इति पुष्पद्वितीयाव्रतम्</strong></p>
<p><strong>[अशून्यशयनव्रतम्]</strong></p>
<pre><code>	सुमन्तुर् उवाच ।

अशून्यशयनां नाम द्वितीयां शृणु भारत ।

याम् उपोष्य न वैधव्यं स्त्री प्रयाति नराधिप ॥

पत्नीवियुक्तश् च नरो न कदाचित् प्रजायते ।
</code></pre>
<p><strong>[४२]</strong> “उपोष्य” इत्य् अत्रोपवसन् । उपवसनं च पुनर् अनशनम् । “नक्तं भुञ्जीत” इत्य् अग्रे ‘भिधानात् ।</p>
<pre><code>कृष्णपक्षे द्वितीयायां श्रावणे मासि भारत ॥

इदम् उच्चारयेत् स्नातः प्रणम्य च जगत्पतिम् ।

“श्रीवत्सधारिन् श्रीवास श्रीकान्त श्रीपते ‘व्यय ॥

गार्हपथ्यं मा प्रणाशं मे यातु धर्मार्थकामदम् ।

शुचयो मा प्रणश्यन्तु मा प्रणश्यन्तु निर्जराः ।

याम्यगा मा प्रणश्यन्तु मत्तो दाम्पत्यभेदतः ॥
</code></pre>
<p>“शुचयः” अग्नयः । “याम्यगाः” पितरः ।</p>
<pre><code>लक्ष्म्या वियुज्यते देवो न कदाचिद् यथा भवान् ।

तथा कलत्रसम्बन्धो देव मा मे वियुज्यताम् ॥

लक्ष्म्या न शून्यं व्रद यथा ते शयनं सदा ।

शय्या ममाप्य् अशून्यास् तु तथात्र मधुसूदन ॥”
</code></pre>
<p><strong>[४३]</strong> एवं प्रसाद्य पूजां च कृत्वा लक्ष्म्यास् तथा हरेः ।</p>
<pre><code>फलानि दद्याच् छय्यायाम् अभीष्टानि जगत्पतेः ॥

नक्तं प्रणम्यायतने हरिं भुञ्जीत वाग्यतः ।
</code></pre>
<p>“नक्तं भुञ्जीत” इत्य् अन्वयः ।</p>
<pre><code>ब्राह्मणाय द्वितीये ‘ह्नि शक्त्या दद्यात् तु दक्षिणाम् ॥

यानि तत्र महाबाहो काले सन्ति फलानि च ।

मधुराणि न तीव्राणि न चापि कटुकानि च ॥

दातव्यानि नृपश्रेष्ठ स्वशक्त्या शयनं नृप ।

मधुराणि च दत्वा तु मनोवल्लभतां व्रजेत् ॥

तस्मात् कटुकतीव्राणि स्त्रीलिङ्गानि च वर्जयेत् ।

खर्जूरमातुलुङ्गानि स्थितेन शिरसा सह ॥

फलानि शयने राजन् यज्ञभागहरस्य तु ।

एतान्य् एव तु विप्राय गाङ्गेयसहितानि तु ॥

द्वितीये ‘ह्नि प्रदेयानि भक्त्या शक्त्या च भारत ।

वासोदानं तथा धान्यफलदानसमन्वितम् ॥
</code></pre>
<p><strong>[४४]</strong> “स्थितेन शिरसा” नालिकेरेण विद्यमानवृन्तेनेत्य् अर्थः । “यज्ञभागहरः” यज्ञपुरुषः । “गाङ्गेयम्” अत्र सुवर्णम् ।</p>
<pre><code>एवं करोति यः सम्यङ् नरो मासचतुष्टयम् ।

तस्य जन्मत्रयं वीर गृहभङ्गो न जायते ॥
</code></pre>
<p>“मासचतुष्टयम्” कृष्णद्वितीयास्व् इति शेषः ।</p>
<pre><code>अशून्यशयनश् च स्याद् धर्मकामार्थसाधकः ।

भ*त्यव्याहतैश्वर्यः पुरुषो नात्र संशयः ॥

नारी वा राजधर्मज्ञा व्रतम् एतद् यथाविधि ।

या करोति न शोच्यासौ बन्धुवर्गस्य जायते ॥

वैधव्यं दुर्भगत्वं च भर्तृत्यागं च सत्तम ।

नाप्नोति जन्मत्रितयम् एतत् कृत्वा महाव्रतम् ॥

इत्य् एषा कथिता राजन् द्वितीया तिथिर् उत्तमा ।

याम् उपोष्य नरो राजन्न् ऋद्धिं वृद्धिं श्रियं व्रजेत् ॥
</code></pre>
<p><strong>इत्य् अशून्यशयनं द्वितीयाव्रतम् ।</strong></p>
<p><strong>मत्स्यपुराणे</strong> ।</p>
<pre><code>	ब्रह्मोवाच ।

भगवन् पुरुषस्येह स्त्रियाश् च विरहादिकम् ।

शोकव्याधिभयं दुःखं न भवेद् येन तद् वद ॥
</code></pre>
<p><strong>[४५]</strong> श्री भगवान् उवाच ।</p>
<pre><code>श्रावणस्य द्वितीयायां कृष्णायां मधुसूदन ।

क्षीरार्णवे सलक्ष्मीकः सदा वसति केशवः ॥

तस्यां सम्पूज्य गोविन्दं सर्वान् कामान् समश्नुते ।

गोभूहिरण्यदानादि सप्तकल्पशतानुगम् ॥

अशून्यशयना नाम द्वितीया सा प्रकीर्तिता ।

तस्यां सम्पूजयेद् विष्णुम् एभिर् मन्त्रैर् विशेषतः ॥

“श्रीवत्सधारिन् श्रीकान्त श्रीधाम श्रीपते ‘व्यय ।

पितरो मा प्रणश्यन्तु मत्तो दाम्पत्यभेदतः ॥

लक्ष्म्या वियुज्यते देवो न कदाचिद् यथा हरिः ।

तथा कलत्रसम्बन्धो देव मात्मा वियुज्यताम् ॥

लक्ष्म्या न शून्यं वरद यथा ते शयनं सदा ।

शय्या ममाप्य् अशून्यास्तु तथैव मधुसूदन ॥”

गीतवादित्रनिर्घोषं देवदेवस्य कारयेत् ।

घण्टा भवेद् अशक्तस्य सर्ववाद्यमयी यतः ॥

एवं सम्पूज्य गोविन्दम् अश्नीयात् तैलवर्जितम् ।

नक्तम् अक्षारलवणं यावत् तत् स्याच् चतुष्टयम् ॥

ततः प्रभाते सञ्जाते लक्ष्मीपतिसमन्विताम् ।

दीपान्नभोजनैर् युक्तां शय्यां दद्याद् विचक्षणः ॥

पादुकोपानहच्छत्रचामरासनसंयुताम् ।
</code></pre>
<p><strong>[४६]</strong> अभीष्टोपस्करैर् युक्तां शुक्लपुष्पाम्बरान्विताम् ॥</p>
<pre><code>सोपधानकविश्रामां फलैर् नानाविधैर् युताम् ।

तथाभरणधान्यैश् च यथाशक्त्या समन्विताम् ॥

अव्यङ्गाय च विप्राय वैष्णवाय कुटुम्बिने ।

दातव्या वेदविदुषे न च कुप्येत कस्यचित् ॥

तत्रोपवेश्य दाम्पत्यम् अलङ्कृत्य विधानतः ।

पत्न्यास् तु भाजनं दद्याद् भक्ष्यभोज्यसमन्वितम् ॥

ब्राह्मणस्यापि सौवर्णीम् उपस्करसमन्विताम् ।

प्रतिमां देवदेवस्य सोदकुम्भां निवेदयेत् ॥

एवं यस् तु पुमान् कुर्याद् अशून्यशयनं हरेः ।

वित्तशाठ्येन रहितो रामायणपरायणः ॥

न तस्य पत्न्या विरहः कदाचिद् अपि जायते ।

नारी वाविधवा ब्रह्मन् यावच् चन्द्रार्कतारकम् ॥

न विरूपं न शोकार्तं दाम्पत्यं जायते क्वचित् ।

न पुत्रपशुरत्नानि क्षयं यान्ति पितामह ॥

सप्तकल्पसहस्राणि सप्तकल्पशतानि च ।

कुर्वन्न् अशून्यशयनं विष्णुलोके महीयते ॥
</code></pre>
<p><strong>इत्य् अशून्यशयनव्रतम् ।</strong></p>
<p><strong>[४७]</strong></p>
<p><strong>[कान्तिव्रतम्]</strong></p>
<p><strong>वराहपुराणे</strong> ।</p>
<pre><code>	अगस्त्य उवाच ।

अथातः सम्प्रवक्ष्यामि कान्तिव्रतम् अनुत्तमम् ।

द्वितीयायां तु राजेन्द्र कार्तिकस्य सिते दिने ॥

नक्तं कुर्वीत यत्नेनाप्य् अर्चयेद् बलकेशवौ ।

बलदेवाय पादौ तु केशवाय शिरो ‘र्चयेत् ॥

एवम् अभ्यर्च्य मेधावी वैष्णवं रूपम् उत्तमम् ।

परं स्वरूपं सोमाख्यं द्विकलं तद्दिने ‘अर्चय्ते ॥

दद्याद् अर्घ्यं च मतिमान् मन्त्रेण परमेष्ठिनः ।

“नमो ‘स्त्व् अमृतरूपाय सर्वौषधिधराय च ॥

यज्ञलोकाधिपतये सोमाय परमात्मने ।”

अनेन खलु मन्त्रेण दत्वार्घ्यं शशिने नृप ॥

रात्रौ सविप्रो भुञ्जीत यवान्नं सघृतम् नृप ।

फाल्गुनादिचतुष्ठ्यां तु पायसं सघृतं शुचिः ॥

तिलहोमं प्रकुर्वीत कार्तिके तु यवैस् तथा ।

आषाढादिचतुष्ट्यां तु घृतहोमं तु कारयेत् ॥

नक्तं तिलान्नं भुञ्जीत एष पूर्वविधिक्रमः ।
</code></pre>
<p><strong>[४८]</strong> अतः संवत्सरे पूर्णे कृत्वा सोमं तु राजतम् ॥</p>
<pre><code>सितवस्त्रयुगच्छन्नं सितपुष्पानुलेपनम् ।

एवम् एव द्विजं पूज्य ततस् तं प्रतिपादयेत् ॥

“कान्तिमान् अश्विलोके तु सर्वज्ञः प्रियदर्शनः ।

त्वत्प्रसादात् सोमरूपी नारायण नमो ‘स्तु ते ॥”

अनेन खलु मन्त्रेण दत्वा विप्राय वाग्यतः ।

कृतमात्रे ततस् तस्मिन् कान्तिमान् जायते नरः ॥

आत्रेयेणापि सोमेन कृतम् एतत् पुरा नृप ।

तस्य व्रतान्ते सन्तुष्टः स्वयम् एव जनार्दनः ॥
</code></pre>
<p><strong>[इति कान्तिव्रतम्]</strong></p>
<p><strong>इति द्वितीयाव्रतानि ।</strong></p>
<p><strong>अथ तृतीयाव्रतानि</strong></p>
<p><strong>[अलवणतृतीयाव्रतम्]</strong></p>
<p>तत्र <strong>भविष्यपुराणे</strong> ।</p>
<pre><code>	सुमन्तुर् उवाच ।

पतिव्रता पतिप्राणा पतिशुश्रूषणे रता ।

एवंविधापि या युक्ता शुचिसम्भोजना सती ॥

सोपवासा तृतीयायां लवणं परिवर्जयेत् ।
</code></pre>
<p>“सोपवासा” इति, व्रतारम्भे द्वितीयायां कृतोपवासा तृतीयायां लवणं परिवर्जयेद् इत्य् अर्थः ।</p>
<p><strong>[४९]</strong> सा वै गृह्णातु वै भक्त्या व्रतम् आमरणान्तिकम् ॥</p>
<pre><code>गौरी ददाति सन्तुष्टा रूपं सौभाग्यम् एव च ।

लावण्यं ललितं हृद्यं श्लाघ्यं पुंसां मनोनुगम् ॥

पुंसां मनोरमा नारी भर्ता भार्यामनोरमः ।

गौरीव्रतेन लभते राजन् लवणवर्जनात् ॥

उमया च पुरा प्रोक्तं यद् वाक्यं तन् निबोध मे ।

इदं व्रतं प्रति विभो धर्मराजस्य शृण्वतः ॥

मम व्रतम् इदं श्रेष्ठं सौभाग्यकरणं नृणाम् ।

भर्त्रा तु नियता नारी व्रतम् एतच् चरिष्यति ॥

सा च मोदिष्यते भर्त्रा यावद् भर्ता हरो मम ।

या च कल्याणभर्तारं विन्दते शोभना सती ॥

सा त्व् इदं व्रतम् उद्दिश्य भवेद् अक्षारभोजना ।

मच्चित्ता मन्मनाः कुर्यान् मद्भक्ता मत्परिग्रहा ॥

गौरी संस्थाप्य सौवर्णी गन्धालङ्कारभूषिताम् ।

वस्त्रैः सुसूक्ष्मैः संवीतां पुष्पमण्डनमण्डिताम् ॥

लवणं सगुडं तैलं दद्याच् छुक्ले निवेदयेत् ।

कटुकन्दं जीरकं च शङ्खं पत्रं च भारत ॥
</code></pre>
<p>“शुक्ले” पक्ष इति शेषः । “कटुकन्दम्” आर्द्रकम् ।</p>
<pre><code>गुडपूपास् तथा पूपाः खण्डवेष्टास् तथा नृप ।
</code></pre>
<p><strong>[५०]</strong> ब्राह्मणे व्रतसम्पन्ने प्रदेयाः सुबहुश्रुते ॥</p>
<pre><code>भुक्ते त्व् अर्चा सदा देया यथाशक्त्या हिरण्मयी ।

धनहीनैस् तु भक्त्या वै मधुक्षीरमयी नृप ॥

अक्षारलवणं रात्रौ भुङ्क्ते वीर स्ववाग्यतः ।

गौरी सन्निहिता नित्यं भूमौ संस्तरशायिनी ॥

भर्तारं लभते कन्या यद् वाञ्छति मनोनुगम् ।

सुचिरं सह भर्तारं क्रीडयित्वा त्व् इहैव शा ॥

सन्ततिं च प्रतिष्टाप्य सह तेनैव गच्छति ।

इह लोकात् परे लोके भोगश् चित्रशिखण्डिनाम् ॥

विधवा तु यदा राजन् देव्या व्रतपरायणा ।

भर्तारं नियता नित्यं सदार्चनपरायना ॥

इहैवोत्सृज्य देहं स्वं दृष्ट्वा हरपुरे प्रियम् ।

आकृष्य मम भूतेभ्यः सह भर्त्रा रमेद् दिवि ॥

वर्षकोटिं दशगुणं रमित्वा सा इहागता ।

भर्त्रा सहैव पूर्वोक्तं लभते फलम् ईहितम् ॥

इत्य् एषा तिथिर् इत्य् एवं तृतीया लोकपूजिता ।

सदा विशेषतः पुण्या वैशाखे मासि या भवेत् ॥

पुण्या भाद्रपदे मासि माघस्यैव न संशयः ।

मघे भाद्रपदे चापि स्त्रीणां धन्या प्रशस्यते ॥

साधारणा तु वै पूर्वा सर्वलोकस्य भारत ।

माधे मासे तृतीयायां गुडस्य लवणस्य च ॥

दानं श्रेयस्करं राजन् स्त्रीणां च पुरुषस्य च ।
</code></pre>
<p><strong>[५१]</strong> गुडेन तुष्यते देवी लवणेन तु शङ्करः ॥</p>
<pre><code>गुडपूपास् तु दातव्या मासि भाद्रपदे तु सा ।

तृतीया पायसं चापि वामदेवस्य प्रीतये ॥

वारिदानं प्रशस्तं च मोदकानां च भारत ।

वैशाखे मासि राजेन्द्र तृतीया चन्दनस्य च ॥

वारिणा तुष्यते देवी मोदकैर् भव एव हि ।

दानात् तु चन्दनस्येह कुञ्जजो नात्र संशयः ॥

या त्व् एषा कुरुशार्दूल वैशाखे मासि वै तिथिः ।

तृतीया साक्षया लोके गीर्वाणैर् इह शस्यते ॥

यो ‘स्यां ददाति करकान् वारिधान्यसमन्वितान् ।

स याति पुरुषो धीमान् लोकं वै हेममालिनः ॥

इत्य् एषा कथिता वीर तृतीया तिथिर् उत्तमा ।

याम् उपोष्य नरो राजन् बुद्धिवृद्धिं श्रियं व्रजेत् ॥
</code></pre>
<p><strong>इत्य् अलवणतृतीयाव्रतम्</strong></p>
<p><strong>[आर्द्रानन्दकरीतृतीयाव्रतम्]</strong></p>
<p><strong>पद्मपुराणे</strong> ।</p>
<pre><code>	पुलस्त्य उवाच ।

तथैवान्यां प्रवक्ष्यामि तृतीयां पापनाशिनीम् ।
</code></pre>
<p><strong>[५२]</strong> नाम्ना च लोके विख्याता आर्द्रानन्दकरीति या ॥</p>
<pre><code>यदा शुक्लतृतीयायाम् आषाढर्क्षं भवेत् क्वचित् ।

ब्रह्मर्क्षं वा तथाप्यं वा हस्तं मूलम् अथापि वा ॥
</code></pre>
<p>“आषाढर्क्षम्” उत्तराषाढा । “ब्रह्मर्क्षम्” अभिजित् । “आप्यम्” पूर्वाषाढा ।</p>
<pre><code>दर्भगन्धोदकैः स्नानं तदा सम्यक् समाचरेत् ।

शुक्लमाल्याम्बरधरः शुक्लगन्धानुलेपनः ॥

भवानीम् अर्चयेद् भक्त्या शुक्लपुष्पैः सुगन्धिभिः ।

महादेवं तथैकस्मिन्न् उपविष्टं तथासने ॥

वासुदेव्यै नमः पादौ शङ्कराय ततो हरम् ।
</code></pre>
<p>“वासुदेव्यै नमः पादौ” इति, वासुदेव्यै नम इति देव्याः पादौ पूजयेत् । “ॐ शङ्कराय नमः” इति हरस्य पादौ पूजयेत् । एवम् अग्रे ‘पि बोद्धव्यम् ।</p>
<pre><code>जङ्घे शोकविनाशिन्यै आनन्दाय नमः प्रभो ॥

रम्भायै पूजयेद् ऊरू शिवाय च पिनाकिनः ।

आनन्दिन्यै कटिं देव्याः शूलिनः शूलपाणये ॥

माधव्यै च तथा नाभिम् अथ शम्भोर् भवाय वै ।

स्तनाव् आनन्दकारिण्यै सङ्करायेन्दुधारिणे ॥

उत्कण्ठिन्यै नमः कण्ठं नीलकण्ठाय वै हरे ।

कराव् उत्पलधारिण्यै रुद्राय जगतां पतौ ॥

बाहू च परिरम्भिण्यै नृत्यशीलाय वै हरे ।
</code></pre>
<p><strong>[५३]</strong> देव्या मुखं विलासिन्यै वृषाङ्काय पुनर् विभोः ॥</p>
<pre><code>स्मितं च स्मरशीलायै विश्ववक्त्राय तत्परे ।

नेत्रे मन्दनिवासिन्यै विश्वधाम्न्यै त्रिशूलिनः ॥

भ्रुवौ नृत्यप्रियायै च ताण्डवेशाय शूलिनः ।

देव्या ललाटम् इन्द्राण्यै हव्यवाहाय वै विभोः ॥

स्वाहायै मुकुटं देव्या विभोर् गङ्गाधराय वै ।

विश्वमुख्यौ विश्वकायौ विश्वपादकरौ शिवौ ॥

प्रसन्नवदनौ वन्दे पार्वतीपरमेश्वरौ ।

एवं सम्पूज्य विधिवद् अग्रतः शिवयोः पुनः ॥

पद्मोत्पलानि रजसा नानावर्णानि कारयेत् ।

शङ्खं चक्रं च मकुटं स्वस्तिकं स्वभटामरम् ॥

यावन्तः पांसवस् तत्र रजसः पतिता भुवि ।

तावद् वर्षसहस्राणि रुद्रलोके महीयते ॥

चत्वारि घृतपात्राणि सहिरण्यानि शक्तितः ।

दद्याद् द्विजाय करकम् उदकान्नसमन्वितम् ॥

प्रतिपक्षं चतुर्मासं यवान्नेन निवेदयेत् ।
</code></pre>
<p><strong>[५४]</strong> ततस् तु चतुरो मासान् पूर्ववत् करकोपरि ॥</p>
<pre><code>दत्वा च सक्तुपात्राणि तिलपात्राण्य् अनन्तरम् ।

गन्धोदके पुष्पवारि चन्दनं कुङ्कुमोदकम् ॥

अपक्वं दधि दुग्धं च गोशृङ्गोदकम् एव च ।

पिष्टोदकं तथा वारि कुष्ठचूर्णान्वितं पुनः ॥

उशीरसलिलं तद्वद् यवपूर्णोदकं तथा ।

तिलोदकं तु सम्प्राप्य स्वपेन् मार्गशिरादिषु ॥

मासेषु पक्षद्वितयं प्राशनं समुदाहृतम् ।

सर्वाणि शुक्लपुष्पाणि प्रशस्तानि सदार्चने ॥

दानकाले च सर्वत्र मन्त्रम् एतम् उदीरयेत् ।

“गौरी मे प्रीयतां नित्यम् अनिन्द्या सर्वमङ्गला ॥

सौभाग्यायास् तु ललिता भवानी सर्वसिद्धये ।”

संवत्सरान्ते लवणं गुडकुम्भसमन्वितम् ॥

चन्दनं नेत्रपट्टं च सहिरण्याम्बुजं ततः ।

उमामहेश्वरं हैमं तद्वद् इक्षुफलैर् युतम् ॥

वरां स्वास्तरणां शय्यां सविश्रामां निवेदयेत् ।

सपत्नीकाय विप्राय गौरी मे प्रीयताम् इति ॥

आर्द्रानन्दकरी नाम तृतीयैषा सनातनी ।
</code></pre>
<p><strong>[५५]</strong> याम् उपोष्य नरो याति शम्भोर् यत् परमं पदम् ॥</p>
<pre><code>इह लोके सदानन्दं प्राप्नोति च न संशयः ।

आयुरारोग्यसन्तत्या न कश्चिच् छोकम् आप्नुयात् ॥

नारी वा कुरुते या तु कुमारी विधवापि वा ।

सापि तत् फलम् आप्नोति देव्यनुग्रहलालिता ॥

प्रतिपक्षम् उपोष्यैव मन्त्रार्चनविधानवित् ।

रुद्राणीलोकम् आप्नोति पुनरावृत्तिदुर्लभम् ॥
</code></pre>
<p><strong>इत्य् आर्द्रानन्दकरीतृतीयाव्रतम्</strong></p>
<p><strong>[नामतृतीयाव्रतम्]</strong></p>
<p><strong>देवीपुराणे ।</strong></p>
<pre><code>	ब्रह्मोवाच ।

गौरीं कालीम् उमां भद्रां दुर्गां कान्तिं सरस्वतीम् ।

मङ्गलां वैष्णवीं लक्ष्मीं शिवां नारायणीं क्रमात् ॥

मार्गे तृतीयाम् आरभ्य पूजयेत् स्वर्गभाग् भवेत् ।

[अर्धनारीश्वरं रुद्रम् अथ वा उमाशङ्करम् ॥
</code></pre>
<p><strong>[५६]</strong> पूजयेद् विधिवन् नारी सावियोगम् अवाप्नुयात् ।]</p>
<pre><code>अथ वा विष्णुरूपेण पूजयेच् चेश्वरं सदा ।

शङ्करं वामभागेन सर्वान् कामान् अवाप्नुयात् ॥
</code></pre>
<p><strong>इति नामतृतीयाव्रतम् ।</strong></p>
<p><strong>[सौभाग्यशयनव्रतम्]</strong></p>
<p><strong>मत्स्यपुराणे</strong> ।</p>
<pre><code>	मत्स्य उवाच ।

वसन्तमासम् आसाद्य तृतीयायां जनप्रियाम् ।

शुक्लपक्षस्य पूर्वाह्णे तिलैः स्नानं समाचरेत् ॥

तस्मिन्न् अहनि सा देवी किल विश्वात्मना सति ।

पाणिग्र्हणकैर् मन्त्रैर् उदूढा वरवर्णिणी ॥

तथा सहैव देवेशं तृतीयायाम् अथार्चयेत् ।

फलैर् नानाविधैर् धूपैर् दीपैर् नैवेद्यसंयुतैः ॥

प्रतिमां पञ्चगव्येन तथा गन्धोदकेन च ।

स्नापयित्वार्चयेद् गौरीं चन्द्रशेखरसंयुताम् ॥

नमो ‘स्तु पाटलायै तु पादौ देव्याः शिवस्य तु ।

शिवायेति च सङ्कीर्त्य जयायै गुफयोर् द्वयोः ॥
</code></pre>
<p><strong>[५७]</strong> त्रिगुणायेते रुद्रस्य रुद्रस्य भवान्यै जङ्घयोर् युगम् ।</p>
<pre><code>रुद्रेश्वराय रुद्रस्य विजयायै तु जानुनी ॥

सङ्कीर्त्य हरिकेशाय तथोरू वरदे नमः ।

ईशायै सत्कटिं रत्यै शङ्करायेति शङ्करम् ॥

कुक्षिद्वये च कोटव्यै शूलिनं शूलपाणये ।

मङ्गलायै नमस् तुभ्यम् उदरं चाभिपूजयेत् ॥

[सर्वात्मने नमो रुद्रम् ईशान्यै च कुचद्वयम् ।

शिवं देवात्मने तद्वद् भद्राण्यै कण्ठम् अर्चयेत् ॥]

त्रिपुरघ्नाय विश्वेशम् अनन्तायै करद्वयम् ।

त्रिलोचनायेति हरं बाहू कालानलप्रिये ॥

सौभाग्यभवनायेति भूषणाहिं तु पादयोः ।

स्वाहास्वधायै च मुखं भास्वरायेति शूलिनः ॥

अशोकमधुवासिन्यै पूज्याव् ओष्ठौ च कामदौ ।

स्थाणवे च हरं तद्वद् आस्यं चन्द्रमुखप्रिये ॥

नमो ‘र्धनारीशहरम् असिताङ्गीति नासिकम् ।

नम उग्राय लोकेशं ललितेति पुनर् भ्रुवौ ॥

शर्वाय पुरहन्तारं वासुदेव्यै तथालकम् ।
</code></pre>
<p><strong>[५८]</strong> श्रीकण्ठनाथाय हरं स्निग्धकेशांस् तथार्चयेत् ॥</p>
<pre><code>भीमाय सौम्यरूपिण्यै शिरः सर्वात्मने नमः ।

शिवम् अभ्यर्च्य विधिवत् सौभाग्याष्टकम् अग्रतः ॥

स्थापयेद् घृतनिष्पावकुसुम्भक्षीरजीरकम् ।

तवराजेक्षुलवणं कुस्तुम्बुरुम् अथाष्टकम् ॥

दत्तं सौभाग्यकृद् यस्मात् सौभाग्याष्तकम् इत्य् उत ।
</code></pre>
<p>अत्र घृतक्षीरयोर् एककोटिता । “विकारवच् गोक्षीरम्” इति सौभाग्याष्टकमध्ये <strong>मत्स्यपुरान</strong> एव पूवत्राभिधाना । “कुस्तुम्बरुः” धन्याकम् । “तवराजः” शर्कराविशेषः ।</p>
<pre><code>एवं निवेद्य तत् सर्वम् अग्रतः शिवयोः पुनः ॥

चैत्रे शृङ्गोदकं प्राश्य स्वपेद् भूमाव् अरिन्दम ।

पुनः प्रभात उत्थाय कृतस्नानजपः शुचिः ॥

सम्पूज्य द्विजदाम्पत्यं माल्यवस्त्रविभूषणैः ।

सौभाग्याष्टकसंयुक्तं सुवर्णप्रतिमाद्वयम् ॥

प्रीयताम् अत्र ललिता ब्राह्मणाय निवेदयेत् ।

एवं संवत्सरं यावत् तृतीयायां सदा मनो ॥

प्राशने दानमन्त्रे च विशेषो यन् निबोध मे ।

गोशृङ्गोदकमात्रं स्याद् वैशाखे गोमयं पुनः ॥

ज्येष्ठे मन्दारकुसुमं बिल्वपत्रं शूचौ स्मृतम् ।

श्रावणे दधि सम्प्राश्य नभस्य च कुशोदकम् ॥
</code></pre>
<p><strong>[५९]</strong> क्षीरम् आश्वयुजे मासि कार्तिके पृषदाज्यकम् ।</p>
<p>“पृषदाज्यम्” दधिमिश्रं घृतम् ।</p>
<pre><code>मार्गशीर्षे तु गोमूत्रं पौषे सम्प्राशयेद् घृतम् ॥

माघे कृष्णतिलांस् तद्वत् पञ्चगव्यं च फाल्गुने ।

ललिता विजया भद्रा भवानी कुमुदा शिवा ॥

वासुदेवी तथा गौरी मङ्गला कमला सती ।

उमा च दानकाले तु प्रीयताम् इति कीर्तयेत् ॥

मल्लिकाशोककमलं कदम्बोत्पलमालतीम् ।

कुलुत्थं करवीरं च वाणमन्दारपङ्कजम् ॥

सिन्दुवारं च सर्वेषु मासेषु क्रमतः स्मृतम् ।

जपाकुसुम्भकुसुमं मालतीशतपत्रकम् ॥

यथालाभं प्रशस्तानि करवीरं च सर्वदा ।

एवं संवत्सरं यावद् उपोष्य विधिवन् नरः ॥

स्त्री वा भक्त्या कुमारी वा शिवाव् अभ्यर्च्य शक्तितः ।

व्रतान्ते शयनं दद्यात् सर्वोपस्करसंयुतम् ॥

उमामहेश्वरं हैमं वृषभं च गवा सह ।

स्थापयित्वा च शयने ब्राह्मणाय निवेदयेत् ॥
</code></pre>
<p>“उपस्करम्” उपधानादि । गोमिथुनम् अपि हैमम् एव, मुख्यस्य शयने स्थापनासम्भवात् ।</p>
<pre><code>अन्यान्य् अपि यथाशक्त्या मिथुनान्य् अम्बरादिभिः ।

धान्यालङ्कारगोदानैर् अभ्यर्च्य धनसञ्चयैः ॥
</code></pre>
<p><strong>[६०]</strong> वित्तशाठ्येन रहितः पूजयेद् गतविस्मयः ।</p>
<pre><code>एवं करोति यः सम्यक् सौभाग्यशयनव्रतम् ॥

सर्वान् कामान् अवाप्नोति परमानन्दम् अश्नुते ।

फलस्यैकस्य च त्यागम् एतत् कुर्वन् समाचरेत् ॥

यत्नात् कीर्तिम् अवाप्नोति मासं मासं नराधिप ।

सौभाग्यारोग्यरूपायुर्वस्त्रालङ्कारभूषणैः ॥

न विमुक्ता भवेद् राजन्न् अब्दार्बुदशतत्रयम् ।

यस् तु द्वादशवर्षाणि सौभाग्यशयनव्रतम् ॥

करोति सप्त चाष्टौ च श्रीकण्ठभवने ‘मरैः ।

पूज्यमानो भवेत् सम्यग् यावत् कल्पशतत्रयम् ॥

नारी वा कुरुते चापि कुमारी वा नरेश्वर ।

असौ तत् फलम् आप्नोति देव्यनुग्रहलालिता ॥

शृणुयाद् अपि यश् चैव प्रदद्याद् अथ वा मतिम् ।

सो ‘पि विद्याधरो भूत्वा स्वर्गलोके वसेच् चिरम् ॥
</code></pre>
<p><strong>इति सौभाग्यशयनव्रतम् ।</strong></p>
<p><strong>[अनन्ततृतीयाव्रतम्]</strong></p>
<p><strong>मत्स्यपुराणे</strong> ।</p>
<pre><code>	ईश्वर उवाच ।

शृणुष्वावहिता देवि तथैवानन्तपुण्यकृत् ।
</code></pre>
<p><strong>[६१]</strong> नराणाम् अथ नारीणाम् आराधनम् अनुत्तमम् ॥</p>
<pre><code>नभस्ये वाथ वैशाखे पुष्ये मार्गशिरस्य् अथ ।

शुक्लपक्षे तृतीयायां स्नातः सन् गौरसर्षपैः ॥

गोरोचनं सगोमूत्रं मुस्ता गोः शकृतं तथा ।

दधिचन्दनसम्मिश्रं ललाटे तिलकं न्यसेत् ॥

सौभाग्यारोग्यकृत् तस्मात् सदा च ललिताप्रियम् ।

प्रतिपक्षं तृतीयासु पुमान् आपीतवाससी ॥

धारयेद् अथ रक्तानि नारी चेत् पतिसंयुता ।

विधवा धातुरक्तानि कुमारी शुक्लवाससी ॥

देव्यर्चां पञ्चगव्येन ततः क्षीरेण केवलम् ।

स्नापयेन् मधुना तद्वत् पुष्पगन्धोदकेन तु ॥

पूजयेच् छुक्लपुष्पैस् तु फलैर् नानाविधैर् अपि ।

ध्न्यकाजाजिलवणगुडक्षीरघृतान्वितैः ॥

शुक्लाक्षततिलैर् अर्चां तां च देवीं सदार्चयेत् ।
</code></pre>
<p>“शुक्लाक्षताः” सिततण्डुलाः । “अर्चां” प्रतिमा ।</p>
<p><strong>[६२]</strong> तत्पादाभ्यर्चनं कुर्यात् प्रतिपक्षं वरानने ॥</p>
<pre><code>वरदायै नमः पादौ तथा गुल्फौ नमः श्रियै ।

अशोकायै नमो जङ्घे पार्वत्यै जानुनी तथा ॥

ऊरू माङ्गल्यकारिण्यै वामदेव्यै तथा कटिम् ।

पद्मोदरायै जठरम् उरः कामश्रियै नमः ॥

करौ सौभाग्यदायिन्यै बाहू हरमुखश्रियै ।

मुखं दर्पणवासिन्यै स्मरदायै स्मितं नमः ॥

गौर्यै नमस् तथा नासाम् उत्पलायै च लोचने ।

तुष्ट्यै ललाटफलकं कात्यायिन्यै शिरस् तथा ॥

नमो गौर्यै नमस् तुष्ट्यै नमः कान्त्यै नमः श्रियै ।

रम्भायै ललितायै च वासुदेव्यै नमो नमः ॥

एवं सम्पूज्य विधिवद् अग्रतः पद्मम् आलिखेत् ।

पत्रैर् द्वादशभिर् युक्तं कुङ्कुमेन सकर्णिकम् ॥

पूर्वेण विन्यसेद् गौरीम् अपर्णां च ततः परम् ।

भवानीं दक्षिणे तद्वद् रुद्राणीं च ततः परम् ॥

विन्यसेत् पश्चिमे सौम्याम् सदा मदनवासिनीम् ।
</code></pre>
<p><strong>[६३]</strong> वायव्ये पाटलाम् उग्राम् उत्तरेण ततो ‘प्य् उमाम् ॥</p>
<pre><code>मध्ये तथा उमां शान्तां मङ्गलां कुमुदासनीम् ।

भद्रां च मध्ये संस्थाप्य ललितां कर्णिकोपरि ॥

कुसुमैर् अक्षतैर् अर्चां नमस्कारेण विन्यसेत् ॥

गीतमङ्गलघोषं च कारयित्वा सुवासिनीम् ॥

पूजयेद् रक्तवासोभी रकताल्यानुलेपनैः ।

सिन्दूरस्नानचूर्णं च तासां शिरसि पातयेत् ॥
</code></pre>
<p>“स्नानचूर्णं” स्नानीयद्रव्यचूर्णम् ।</p>
<pre><code>सिन्दूरं कुङ्कुमं स्नानम् अतीवेष्टं यतस् ततः ।

तथोपदेष्टारम् अपि पूजयेद् यत्नतो गुरुम् ॥

न पूज्यते गुरुर् यत्र सर्वा तथाफलाः क्रियाः ।

नभस्य पूजयेद् गौरीम् उत्पलैर् असितैः सदा ॥

बन्धुजीवैर् आश्वयुज्यां कार्तिके शतपत्रकैः ।

जातीपुष्पैर् मार्गशीर्षे पौषे पीतैः कुरण्टकैः ॥

कुन्दपुष्पैः सुवर्णाभैर् देवीं माघे ‘भिपूजयेत् ।

सिन्दुवारेण वा जात्या फाल्गुने ‘प्य् अर्चयेद् उमाम् ॥
</code></pre>
<p><strong>[६४]</strong> चैत्रे तु मल्लिकाशोकैर् वैशाखे गन्धपाटलैः ।</p>
<pre><code>ज्येष्ठे कमलमन्दारैर् आषाढे च जपाङ्कुरैः ॥

कदम्बैर् अथ मालत्या श्रावणे पूजयेत् सदा ।

गोमूत्रं गोमयं क्षीरं दधि सर्पिः कुशोदकम् ॥

बिल्वपत्रार्कपुष्पं च यवगोशृङ्गवारि च ।

पञ्चगव्यं च बिल्वं च पाशयेत् क्रमशस् तथा ॥

एतद् भाद्रपदाद्द्य् अन्नप्राशनं समुदाहृतम् ।

प्रतिपक्षं च मिथुनं तृतीयायां वरानने ॥

[ब्राह्मणं ब्राह्मणीं चैव शिवां गौरीं प्रकल्पयेत् ।]

भोजयित्वा ततो भक्त्या वस्त्रमाल्यानुलेपनैः ॥

पुंसः पीताम्बरे दद्यात् स्त्रियः कौसुम्भवाससी ।

निष्पावाजाजिलवणम् इक्षुदण्डगुडान्वितम् ॥

तस्मै दद्यात् फलं पुंसः सुवर्णोत्पलसंयुतम् ।

यथा न देवि देवेशस् त्वां परित्यज्य गच्छति ॥

[तथा मां सम्परित्यज्य पतिर् नान्यत्र गच्छतु ।]

तथा समुद्धराशेषदुःखसंसारसागरात् ॥

कुमुदा विमला नन्दा भवानी वसुधा शिवा ।

ललिता कमला गौरी सती रम्भा च पार्वती ॥
</code></pre>
<p><strong>[६५]</strong> नभस्यादिषु मासेषु प्रीयताम् इत्य् उदीरयेत् ।</p>
<pre><code>व्रतान्ते शयनं दद्यात् सुवर्णकमलान्वितम् ॥

मिथुनानि चतुर्विंशद् द्वादशैवाथ वार्चयेत् ।

अष्टाव् अष्टौ च मासान्ते चातुर्मास्ये ‘थ वार्चयेत् ॥

सर्वं दत्वा च गुरवे शेषान् अभ्यर्चयेद् बुधः ।

उक्तानन्ततृतीयैषा सदानन्तफलप्रदा ॥

सर्वपापहरा देवी सौभाग्यारोग्यवर्धनी ।

न चैनां वित्तशाठ्येन कदाचिद् अपि लङ्घयेत् ॥

नरो वा यदि वा नारी यतः शापात् पतत्य् अधः ।

गर्भिणी सूतिका नक्तं कुमारी वाथ रोगिणी ॥

यदाशुद्धा तदान्येन कारयेत् प्रयता स्वयम् ।

इमाम् अनन्तफलदां यस् तृतीयां समाचरेत् ॥

कल्पकोटिशतं साग्रं शिवलोके महीयते ।

वित्तहीनो ‘पि कुर्वीत वर्षं वर्षम् उपोषणैः ॥

पुष्पमन्त्रविधानेन सो ‘पि तत् फलम् आप्नुयात् ।
</code></pre>
<p><strong>[६६]</strong> नारी वा कुरुते या तु कुमारी विधवाथ वा ॥</p>
<pre><code>सापि तत् फलम् आप्नोति गौर्यनुग्रहलालिता ।
</code></pre>
<p><strong>इति अनन्ततृतीयाव्रतम् ।</strong></p>
<p><strong>[रसकल्याणिनीव्रतम्]</strong></p>
<pre><code>	ईश्वर उवाच ।

अन्याम् अपि प्रवक्ष्यामि तृतीयां पापनाशिनीम् ।

रसकल्याणिनीम् एनां पुराकल्पविदो विदुः ॥

माघमासे तु सम्प्राप्य तृतीयां शुक्लपक्षतः ।

प्रातर्गव्येन पयसा तिलैः स्नानं समाचरेत् ॥

स्नापयेन् मधुना देवीं तथैवेक्षुरसेन तु ।

गन्धोदकेन मधुना पूजनं कुङ्कुमेन वै ॥

दक्षिणाङ्गानि सम्पूज्य ततो वामानि पूजयेत् ।

ललितायै नमो देव्याः पादौ गुल्फौ तथार्चयेत् ॥

जङ्घां जानुं तथा शान्त्यै तथा चोरुं श्रियै नमः ।

मदालसायै तु कटिम् अमलायै तथोदरम् ॥
</code></pre>
<p><strong>[६७]</strong> स्तनं मदनवासिन्यै कुमुदायै च कन्धराम् ।</p>
<pre><code>भुजं भुजाग्रं माधव्यै कमलायै मुखस्मिते ॥

भ्रूललाटं च शान्तायै शङ्करायै तथालकम् ।

मुकुटं विन्ध्यवासिन्यै पुनः कान्त्यै तथालकम् ॥

मदनायै ललाटं तु मोहनायै पुनर् भ्रुवम् ।

नेत्रे चन्द्रार्धधारिण्यै तुष्ट्यै च वदनं पुनः ॥

उत्कण्ठन्यै नमः कण्ठम् अमृतायै नमः स्तनम् ।

रम्भायै वामबाहुं च विशोकायै नमः करम् ॥

हृदयं मन्दगामिन्यै पाटलायै तथोदरम् ।

कटिं सुरतवासिन्यै तथोरू चम्पकश्रियै ॥

जानुजङ्घे पादं च गौर्यै गुल्फं गायत्रियै नमः ।

धरादरायै पादं च विश्वकायै नमः शिरः ॥

नमो भवान्यै कामिन्यै कामदेव्यै जगच्छ्रियै ।

आनन्दायै सुनन्दायै सुभद्रायै नमो नमः ॥

एवं सम्पूज्य विधिवद् द्विजदाम्पत्यम् अर्चयेत् ।

भोजयित्वान्नपानेन मधुरेण विमत्सरः ॥

सलड्डुकं वारिकुम्भं शुक्लाम्बरयुगद्वयम् ।

दत्वा सुवर्णकमलं गन्धमाल्यैर् अथार्चयेत् ॥
</code></pre>
<p><strong>[६८]</strong> प्रीयताम् अत्र कुमुदा गृह्णीयाल् लवणव्रतम् ।</p>
<pre><code>अनेन विधिना देवीं मासि मासि समर्चयेत् ॥

लवणं वर्जयेन् माघे फाल्गुने च गुडं पुनः ।

तवराजं तथा चैत्रे वर्ज्यं च मधु माधवे ॥

पाटलं ज्येष्ठमासे तु तथाषाढे च जीरकम् ।

श्रावणे वर्जयेत् क्षीरं दधि भाद्रपदे तथा ॥

घृतम् आश्वयुजे तद्वद् ऊर्जे वर्ज्याथ मर्जिका ।
</code></pre>
<p>“ऊर्जे” कार्तिके । “मर्जिका” रसाला, लोके शिखरिणीति प्रसिद्धा ।</p>
<pre><code>धान्यकं मार्गशीर्षे तु पौषे वर्ज्या तु शर्करा ॥

व्रतान्ते करकं पूर्णम् एतेषां मासि मासि च ।

दद्याद् विकालवेलायां भक्ष्यं पात्रेण संयुतम् ॥
</code></pre>
<p>“व्रतान्ते करकम्” इत्यादि, “एतेषां” लवणगुडादीनां मधे यस्मिन् मासे यत् त्यक्तं तन्मासव्रतान्ते तेन लवणादिना ‘पूर्णं करकं” वक्ष्यमाणलट्टुकादि “भक्ष्यं” पात्रयुक्तं दद्याद् इत्य् अर्थः ।</p>
<pre><code>लड्डुकान् श्वेतवतींश् च संयावम् अथ पूरिकाः ।

घार्तिका घृतपूरांश् च पिष्टापूपांश् च मण्डकान् ॥

क्षीरशाकं च दध्यन्नं पिण्डशाकं तथैव् च ।
</code></pre>
<p><strong>[६९]</strong> माघादिक्रमशो दद्याद् एतानि करकोपरि ॥</p>
<pre><code>कुमुदा माधवी गौरी रम्भा भद्रा जया शिवा ।

उमा रतिः सती तद्वन् मङ्गला रतिलालसा ॥

क्रमान् माघादिषु त्व् अत्र प्रीयताम् इति कीर्तयेत् ।

सर्वत्र पञ्चगव्यं च प्राशनं समुदाहृतम् ॥

उपवासी च यो नित्यम् अशक्तौ नक्तम् इष्यते ।

पुनर् माघे तु सम्प्राप्ते शर्करां करकोपरि ॥

कृत्वा तु काञ्चनी गौरीं पञ्चरत्नसमन्विताम् ।

हैमीम् अङ्गुष्ठमात्रां च साक्षसूत्रकमण्डलुम् ॥

चतुर्भुजाम् इन्दुयुतां सितनेत्रपटावृताम् ।

तद्वद् गोमिथुनं शुक्लं सुवर्णाढ्यं सिताम्बरम् ॥

सवस्त्रभाजनं दद्याद् भवानी प्रीयताम् इति ।

अनेन विधिना यस् तु रसकल्याणिनीव्रतम् ॥

कुर्यात् स सर्वपापेभ्यस् तत्क्षणाद् एव मुच्यते ।

भवार्बुदसहस्रं तु न दुःखी जायते क्वचित् ॥

अग्निष्टोमसहस्रेण यत् फलं तद् अवाप्नुयात् ।

नारी वा कुरुते या तु कुमारी वा वरानने ॥

विधवा वा वराकी वा सापि तत्फलभागिनी ।

सौभाग्यारोग्यसम्पन्ना गौरीलोके महीयते ॥
</code></pre>
<p><strong>इति रसकल्याणिनीव्रतम् ।</strong></p>
<p><strong>[७०]</strong></p>
<p><strong>[अवियोगतृतीयाव्रतम्]</strong></p>
<p><strong>कालिकापुराणे</strong> ।</p>
<pre><code>	अनिलाद उवाच 

मार्गशिरे प्राप्ते चन्द्रे शुद्धे शुचिस्मिता ।

द्वितीयां तु समासाद्य नक्तं भुञ्जीत पायसम् ॥

आचम्य तु शुचिर् भूत्वा दण्डवच् छङ्करं नमेत् ।

मुद्रान्विता नमस्कृत्य विज्ञाप्य संस्पृशेद् गुरुम् ॥

उदुम्बरं ततो गृह्य भक्षयेद् दन्तधावनम् ।

उत्तराशागतं साग्रं सत्वचं निर्व्रणं शुभम् ॥

तृतीयायां परे चाहनि गौरीं शम्भुं प्रपूजयेत् ।
</code></pre>
<p>**[७१] **पूजवित्या निराहारा शङ्करं कीर्तयन् स्वपेत् ॥</p>
<pre><code>शालिअपिष्टमये कृत्वा रूपे स्त्रीपुंसयोः शुभे ।

पात्रे संस्थाप्य् ते पूज्ये जागरं निशि कारयेत् ॥

विधिवत् पूजयित्वा तु हरं स्नाप्य घृतादिभिः ।

प्रभाते तं गृहीत्वा तु पुष्पं तस्य निवेदयेत् ॥

आचार्यं पूजयेद् भक्त्या मिष्टान्नेन तथा द्विजान् ।

दाम्पत्यानि च तत्रैव शक्त्या तां चापि दापयेत् ॥

प्रतिमासं च कुर्वीत विधिनानेन सर्वतः ।

कार्तिकान्ते ततो मासि मार्गशीर्षे स युज्यते ॥

नामान्य् अतः प्रवक्ष्यामि प्रतिमासं क्रमाच् छृणु ।
</code></pre>
<p>“अतः” मार्गशिरात् परम् । मार्गशीर्षे तु शम्भुः गौरी चेति नामनी प्रथमत एव कथिते ।</p>
<p><strong>[७२]</strong> पूजायज्ञनिमित्तत्वसिद्ध्यर्थं चिन्तितस्य च ॥</p>
<pre><code>एवं पौषे तु सम्प्राप्ते गिरीशं पार्वतीं तथा ।

अर्चां जप्य चतुर्थ्यां च पञ्चगव्यं ततः पिबेत् ॥

भवं चैवं बवानीं च माघे नित्यं प्रपूजयेत् ।

फाल्गुने च महादेवम् उमया सहितं विभुम् ॥

ललितां शङ्करं देवं चैत्रे सम्पूजयेद् बुधः ।

स्थानुं चैव हि वैशाखे लोकजायासमं जपेत् ॥

रुद्राण्या सह रुद्रं तु ज्येष्ठे मासि प्रपूजयेत् ।

आषाढे पशुनाथं च सत्या सह सुलोचनम् ॥

श्रीकण्ठं श्रावण्र् मासि सुनन्दां च समर्चयेत् ।

भीमं भाद्रपदे मासि कालरात्र्या समं प्रभुम् ॥

सिवम् आश्वयुजे देवं दुर्गासार्धं समर्चयेत् ।

ईशानं कार्तिके मासि शिवादेवीयुतं विभुम् ॥

जपध्यानार्चनादौ च नामान्य् एतानि सुव्रत ।
</code></pre>
<p><strong>[७३]</strong> स्मृतानि नामरूपाणि विनैभिर् न हि सिद्धिभाक् ॥</p>
<pre><code>प्रतिमासं तु पुष्पाणि त्व् अर्चनाय निवेदयेत् ।

तानि क्रमात् प्रवक्ष्यामि सद्यस् तुष्टिकराणि तु ॥

आद्ये नीलोत्पलं योग्यं तदभावे ‘पराणि वै ।

पत्राणि च सुगन्धीनि योजयेद् भक्तितो ‘र्चयेत् ॥

करवीरं निम्बपत्रं किंशुकं कुन्दमालिकम् ।

पाटलं च कदम्बं च तगरं द्रोणमालतीम् ॥

[एतान्य् उक्तक्रमेणैव मासेषु द्वादशस्व् अपि ।

भक्त्या योज्यानि रम्भोरु देवस्य प्रियकाम्यया ॥

तथा च पञ्चगव्यस्य प्राशनं प्रतिमासिकम् ।

नान्यद् धि पावनं किञ्चित् पञ्चगव्यात् परं स्मृतह्म् ॥

एवं व्रते कृते भद्रे शिवभक्तिसमन्विता ।]

वत्सरान्ते वितानं च ध्वजं घण्टां च दीपिकाम् ॥

धूपोत्क्षेपयुतं सूक्ष्मं शङ्कराय निवेदयेत् ।

स्नापयित्वार्चयित्वा तु सौवर्णं पुष्पकं न्यसेत् ॥
</code></pre>
<p><strong>[७४]</strong> रूपयुग्मं ततो दद्याच् छालिपिष्टमयं च यत् ।</p>
<pre><code>नैवेद्यं च बलिं चैव संयोज्य विधिवद् धरे ॥

कुर्यान् नीराजनं शम्भोस् ततो गच्छेत् स्वकं गृहम् ।

चतुरस्रं महादेवम् उमां चैव त्रिकोणिकाम् ॥

ध्यात्वाअचार्याय तद्युग्मं मौक्तिकादियुतं ददेत् ।

प्रतिमां पूजयेद् भक्त्या द्वादशैव द्विजोत्तमान् ॥

मिथुनानि तथा ब्रह्मन् भोक्ष्य शक्त्यानुदक्षयेत् ।

कर्षैकैकप्रमाणेन शातकुम्भमयं शुभम् ॥

[उमामहेश्वरं चैव कारैत्वा सुशोभनम् ।]

मौक्तिकानि चतुःषष्टि प्रवालकचतुष्टयम् ॥

तावन्ति पुष्यरागाणि ताम्ररूपाणि चैव हि ।

एतान् समग्रान् सम्भारान् वस्त्रयुग्मोपरि न्यसेत् ॥
</code></pre>
<p><strong>[७५]</strong> चत्वारि शतम् अष्टौ च कुम्भांश् चोपानहौ तथा ।</p>
<pre><code>सहिरण्याक्षतान् सर्वान् दद्यात् पुष्पोदकान्वितान् ॥

दीनानां दुःखितानां च तद्दिने चानिवारितम् ।

कल्पयेद् अन्नदानं चाप्य् आनक्तं शक्तितो ‘र्चयेत् ॥

न्यूनाधिकं न कर्तव्यं स्ववित्तपरिमाणतः ।

पूजयेत् कल्पनायैव वित्तशाठ्यं च कारयेत् ॥

अवियोगकरं चैव रूपसौभाग्यपुत्रदम् ।

वित्तदं चान्नदं नूनं भवेद् एवेति योजयेत् ॥
</code></pre>
<p><strong>इत्य् अवियोगव्रतम् ।</strong></p>
<p><strong>[सौभाग्यतृतीयाव्रतम्]अ</strong></p>
<p><strong>वराहपुराणे</strong> ।</p>
<pre><code>	अगस्त्य उवाच ।

अतः परं महाभाग सौभाग्यकरणं व्रतम् ।

शृणु येनास्य सौभाग्यं स्त्रीपुंसाम् अभिजायते ॥

फाल्गुनस्य तु मासस्य तृतीया शुक्लपक्षतः ।

उपोषितव्या नक्तेन शुचिना सत्यभाषिणा ॥
</code></pre>
<p><strong>[७६]</strong> सश्रीकं च हरिं पूज्य रुद्रं वाप्य् उमया सह ।</p>
<pre><code>गम्भीरायेति पादौ तु सुभगायेति वै कटिम् ॥

उदरं देवदेवेति शितिकण्ठेति वै उरः ।

त्रिलोचनायेति शिरो रुद्रायेति समन्ततः ॥

एवम् अभ्यर्च्य मेधावी विष्णुं लक्ष्म्या समन्वितम् ।

हरं गौरीसमायुक्तं गन्धपुष्पादिभिः क्रमात् ॥

ततस् तस्याग्रतो होमं कारयेन् मधुसर्पिषा ।

तिलैः सह महाराज सौभाग्यपतयेति च ॥

ततस् त्व् अक्षारसंयुक्तं निःस्नेहं धरणीतले ।

गोधूमान्नं तु भुञ्जीत कृष्णे ‘प्य् एवं विधिः स्मृतः ॥

आषाढादिद्वितीयायां पायसं तत्र भोजयेत् ।

यवान्नं तु ततः पश्चात् कार्तिकादिषु पार्थिव ॥

श्यामाकान्नं हविर् वापि यथाशक्त्या प्रसन्नधीः ।

ततस् तु ब्राह्मणे दद्यात् पात्रभूते विचक्षणः ॥

अनङ्गहीने वेदानां पारगे साधुवर्तिनि ।

सदाचारयुते दद्याद् अल्पवित्ते ‘पि भूतले ॥

षड्भिः पात्रैर् उपेतं च ब्राह्मणाय निवेदयेत् ।

एकं मधुघृतं पात्रं द्वितीयं गृतपूरितम् ॥

तृतीयं तिलतैलस्य चतुर्थं गुडसंयुतम् ।
</code></pre>
<p><strong>[७७]</strong> पञ्चमं लवणापूर्णं षष्ठं गोक्षीरपूरितम् ॥</p>
<pre><code>सुभगो दर्शनीयश् च नारी वा पुरुषो ‘पि वा ॥
</code></pre>
<p><strong>इति सौभाग्यव्रतम् ।अ</strong></p>
<p><strong>[इति श्रीमहाराजाधिराजगोविन्दचन्द्र (महासान्धिविग्रहिकश्रीमल्लक्ष्मीधरविरचिते]</strong></p>
<p><strong>कृत्यकल्पतरौ व्रतकाण्डे तृतीयाव्रतानि ]</strong></p>
<p><strong>अथ चतुर्थीव्रतानि</strong></p>
<p>[अङ्गारकचतुर्थी]</p>
<p>तत्र <strong>मत्स्यपुराणे</strong> ।</p>
<pre><code>चतुर्थ्यङ्गारकदिने यदा भवति दानव ।

मृदा स्नानं तदा कुर्यात् पद्मरागविभूषितः ॥

अग्निर् मूर्धा दिवो मन्त्रं जपन् तिष्ठेद् उदङ्मुखः ।

शूद्रस् तूष्णीं स्मरण् भौमम् आस्ते भोगविवर्जितः ॥

अर्धास्तमित आदित्ये गोमयेनोपलिप्य च ।

प्राङ्गणं पुष्पमालाभिर् अक्षताभिः समन्ततः ॥

अभ्यर्च्याभिलिखेत् पद्मं कुङ्कुमेनाष्टपत्रकम् ।

कुङ्कुमस्याप्य् अभावे तु रक्तचन्दनम् इष्यते ॥

चत्वारः करकाः कार्या भक्ष्यभोज्यसमन्विताः ।

तण्डुलै रक्तशालीयैः पद्मरागैश् च संयुताः ॥
</code></pre>
<p><strong>[७८]</strong> चतुष्कोणेषु तान् कृत्वा फलानि विविधानि च ।</p>
<pre><code>गन्धमाल्यादिकं सर्वं तथैव विनिवेदयेत् ॥

सुवर्णशृङ्गी कपिलाम् अथार्च्य

	रौप्यैः खुरैः कांश्यदोहां सवत्साम् ।

धुरन्धरं रक्तम् अतीव सौम्यं

	धान्यानि सप्तावरसंयुतानि ॥
</code></pre>
<p>[“सप्तदान्यानि”] यवगोधूमधान्यकतिलकङ्कुश्यामाकचीनकानि ॥अ</p>
<pre><code>अङ्गुष्ठमात्रं पुरुषं तथैव

	सौवर्णम् अत्यायतबाहुदण्डम् ।

चतुर्भुजं हेममये निविष्टं

	पात्रे गुडस्योपरि सर्पियुक्तम् ॥

सामस्वरज्ञाय जितेन्द्रियाय

	पात्राय शीलान्वयसंयुताय ।

दातव्यम् एतत् कनकं द्विजाय

	कुटुम्बिने नैव च दम्बयुक्ते ॥

“भूमिपुत्र महातेजाः स्वेदोद्भव पिनाकिनः ।

रूपार्थी त्वां प्रपन्नो ‘हं गृहाणार्घ्यं नमो ‘स्तु ते ॥”

मन्त्रेणानेन दत्वार्घ्यं रक्तचन्दनवारिणा ।

ततो ‘र्चयेद् विप्रवरं रक्तमाल्याम्बरादिभिः ॥

दद्यान् मन्तेण तेनैव भौमं गोमिथुनान्वितम् ।

शय्यां च शक्तितो दद्यात् सर्वोपस्करसंयुताम् ॥
</code></pre>
<p><strong>[७९]</strong> यद् यद् इष्टतमं लोके यच् चास्य दयितं गृहे ।</p>
<pre><code>तत् तद् गुणवते देयं तद् एवाक्षयम् इच्छता ॥

प्रदक्षिणं ततः कृत्वा विसर्ज्य द्विजपुङ्गवम् ।

नक्तम् अक्षारलवणम् अश्नीयाद् घृतसंयुतम् ॥

शक्त्या यस् तु पुमान् कुर्याद् एवम् अङ्गारकाष्टकम् ।

चतुरो वाथ वा तस्य यत् पुण्यं तद् वदामि ते ॥

 रूपसौभाग्यसम्पन्नः पुनर् जन्मनि जन्मनै ।

वैष्णवे ‘थ शिवे भक्तः सप्तद्वीपाधिपो भवेत् ॥

सप्त कल्पसहस्राणि रुद्रलोके महीयते ॥
</code></pre>
<p><strong>इत्य् अङ्गारकचतुर्थी ।</strong></p>
<p><strong>[विनायकचतुर्थी]</strong></p>
<p><strong>भविष्यपुराणे</strong> ।</p>
<pre><code>चतुर्थ्यां तु सदा राजन् निराहारो व्रतान्वितः ।

दत्वा तिलान्नं विप्राय स्वयं भुङ्क्ते तिलोदकम् ॥

वर्षद्वये समाप्तिर् हि व्रतस्य तु यदा भवेत् ।

विनायकस् तस्य तुष्टो ददाति फलम् ईप्सितम् ॥
</code></pre>
<p><strong>इति विनायकचतुर्थी ।</strong></p>
<p><strong>[८०]</strong></p>
<p><strong>[अङ्गारकचतुर्थी]</strong></p>
<pre><code>चतुर्थी च चतुर्थी च यदाङ्गारकसंयुता ।

उपोष्य तत्र तत्रैव विधेयो विधिवत् कुजः ॥
</code></pre>
<p>“चतुर्थी तु” इति वीप्सायाम्, अङ्गारकयुतचतुर्थी त्व् अवगम्यते ।</p>
<pre><code>उपोष्य नक्तेन विभो चतस्रः कुजसंयुताः ।

चतुर्थ्यां तु चतुर्थ्यां तु विधानं शृणु यादृशम् ॥

सौवर्णं तु कुजं कृत्वा सविनायकम् आदरात् ।

दशसौवर्णिकं मुख्यं दशार्धं वार्धम् एव च ॥

सौवर्णपात्रे रौप्ये वा भक्त्या ताम्रमये ‘पि वा ।

विंशत्पलानि पात्राणि विंशत्यर्धपलानि वा ॥

विंशत्कर्षान्य् अथो वीर विंशद् अर्धार्धम् एव च ।

रौप्यसङ्ख्यं पलं कार्यं पलार्धं पादम् एव च ॥

शक्त्या वित्तस्य भक्त्या वा पात्रे ताम्रमये ‘पि वा ।

प्रतिष्ठाप्य गृहेशं तु वस्त्रैः सम्परिवेष्टितम् ॥
</code></pre>
<p><strong>[८१]</strong> विविधैः सैन्धवैर् वर्णै रक्तैर् वस्त्रैः समन्वितम् ।</p>
<p>“गृहेशः” अत्र कुजः । “सैन्धवैः” इति वस्त्रविशेषणम् । तेनैव सैन्धवैर् वर्णैर् वस्त्रैर् इत्य् अर्थः ।</p>
<pre><code>ब्राह्मणाय सदा दद्याद् दक्षिणासहितं नृप ॥

वाचकाय महाबाहो गुणिने श्रेयसे नृप ।

इत्य् एषा कथिता पुण्या तिथीनाम् उत्तमा तिथिः ॥

याम् उपोष्य नरो रूपं दिव्यम् आप्नोति भारत ।

कान्त्यात्रेयसमो वीर तेजसा हरिसन्निभः ॥

ईदृग्रूपं समाप्येह याति भीमसदो नृप ।
</code></pre>
<p>“आत्रेयः” चन्द्रः । “हरिः” सूर्यः । “भीमस्य” महेश्वरस्य ।</p>
<pre><code>प्रसादाद् विघनाथस्य गणेशस्य जगत्पतेः ॥

पठतां शृण्वतां राजन् कुर्वतां च विशेषतः ।

ब्रह्महत्यादिपापानि क्षीयन्ते नात्र संशयः ॥
</code></pre>
<p><strong>इत्य् अङ्गारकचतुर्थी ।</strong></p>
<p><strong>[८२]</strong></p>
<p><strong>[अविघ्नचतुर्थीव्रतम्]</strong></p>
<p><strong>वराहपुराणे</strong> ।</p>
<pre><code>	अगस्त्य उवाच ।

तथाविघव्रतं राजन् कथयामि शृणुष्व तत् ।

[येन सम्यक् कृतेनेह न विघ्नम् उपजायते ॥]

चतुर्थ्यां फाल्गुने मासि गृहीतव्यं व्रतं त्व् इदम् ।

नक्ताहारेण राजेन्द्र तिलान्नं पारणं स्मृतम् ॥

तद् एवाग्नौ च होतव्यं तद् देयं ब्राह्मणाय च ।

चातुर्मास्यं व्रतं दैवं कृत्वा वै पञ्चमे तथा ॥

सौवर्णं गजवक्त्रं च कृत्वा विप्राय दापयेत् ।

पायसैः पञ्चभिः पात्रैर् व्यपेतसलिलैस् तथा ॥

एवं तस्य व्रतं कृत्वा सर्वविघ्नैः स मुच्यते ।

हयमेधस्य विघ्ने तु कृतवान् सगरः पुरा ॥

[एतद् एव चरित्वा तु हयमेधं स आप्तवान् ।

तथा रुद्रेण देवेन त्रिपुरं निघ्नता पुरा ॥]
</code></pre>
<p><strong>[८३]</strong> एतद् एव कृतं यस्मात् त्रिपुरं तेन पातितम् ।</p>
<pre><code>तथा तु गच्छता स्वर्गं त्व् एतद् एव व्रतं कृतम् ॥

अन्यैर् अपि महीपालैः पृथिवीविजिगीषुभिः ।

तपोऽर्थिभिर् यज्ञकृते विघ्नोपशमनं परम् ॥

दिव्याय शूराय गजाननाय 

	लम्बोदरायैकरदासुराय ।

नगात्मजादेहमलोद्भवाय

	कुठारहस्ताय नभश्चराय ॥

एवं प्रपूज्य स्तुतिभिः पुनश् च 

	होमं कुर्याद् विघ्नविनाशहेतोः ।

एवं कृते यान्ति विनाशम् आशु

	विघ्नाश् च कार्याणि च यान्ति सिद्धिम् ॥
</code></pre>
<p><strong>इत्य् अविघ्नव्रतम्</strong></p>
<p><strong>[कुन्दचतुर्थी]</strong></p>
<p><strong>देवीपुराणे</strong> ।</p>
<pre><code>माघमासे तु सम्प्राप्ते चतुर्थी कुन्दसञ्ज्ञिता ।
</code></pre>
<p><strong>[८४]</strong> सोपोष्या तु सुरश्रेष्ठ ततो राज्यं भविष्यति ॥</p>
<pre><code>सर्वोपहारसम्पन्नं सर्वोपस्करम् आहरेत् ।

कुन्दपत्रफलं शाकं लवणं गुडशर्करा ॥

खण्डजीरककुस्तुम्बुधान्यानि विविधानि च ।

दातव्यानि सुरश्रेष्ठ कन्यकानां तु भक्तितः ॥

सूर्यपात्रं तथा भाण्डं मृन्मयानि विशेषतः ।

उद्दिश्य दापयेद् देव्यै प्रीयतां मे सदा इति ॥

अनेन विधिना शक्र सौभाग्यं पुरसन्ततिः ।

वर्धते नात्र सन्देहो नान्यथा मम भाषितम् अ॥
</code></pre>
<p><strong>इति कुन्दचतुर्थीव्रतम् ।</strong></p>
<p><strong>[गणेशचतुर्थी]</strong></p>
<p><strong>नरसिंहपुराणे</strong> ।</p>
<pre><code>	सूत उवाच ।

चतुर्थ्यां तु न भुञ्जीत स्नात्वा नद्यां नरोत्तम ।

रक्ताम्बरधरो भूत्वा रक्तगन्धानुलेपनः ॥

रक्तचित्तो गणाधीशं विनायकम् अथार्चयेत् ।

रक्तचन्दनतोयेन स्नानपूर्वं विधानतः ॥

विलिप्य रक्तगन्धेन रक्तपुष्पैः प्रपूजयेत् ।

ततो ‘सौ दत्तवान् धूपम् आज्ययुक्तं सचन्दनम् ॥
</code></pre>
<p><strong>[८५]</strong> नैवेद्यं चैव हारिद्रं गुडखण्डं घृतप्लुतम् ।</p>
<pre><code>एवं संवत्सरं पूज्य विनायकम् अथास्तुवीत् ॥

	इक्ष्वाकुर् उवाच ।

नमस्कृत्य महादेवं स्तोष्ये ‘हं तं विनायकम् ।

अभिषेके तथा तेन स्तुतः स्कन्देन वै पुरा ॥

वंशः क्लेशेन पुण्येन यशसा ब्रह्मचारिणा ।

कार्यार्थसिद्धये पूर्वं तं नमामि विनायकम् ॥

महागणपतिं शूरमूर्जितं जयवर्धनम् ।

एकदन्तं द्विदन्तं च चतुर्दन्तं चतुर्भुजम् ॥

त्र्यक्षं त्रिशूलहस्तं च रक्तनेत्रं वरप्रदम् ।

त्र्यम्बकेयं शङ्कुकर्णं प्रचण्डं दण्डनायकम् ॥

आरक्तं दण्डिनं चैव वह्निवक्त्रं हुतप्रियम् ।

अनर्चितो विघ्नकरः सर्वकार्येषु यो नृणाम् ॥

तं नमामि गणाध्यक्षं भीमम् उग्रम् उमासुतम् ।

मदमत्तं विरूपाक्षं भववक्त्रसमुद्भवम् ॥

सूर्यकोटिप्रतीकाशं भिन्नाञ्जनसमप्रभम् ।

ध्रुवं सुनिश्चलं शान्तं नमस्यामि विनायकम् ॥
</code></pre>
<p><strong>[८६]</strong> नमो ‘स्तु गजरूपाय गणानां पतये नमः ।</p>
<pre><code>मेरुमन्दररूपाय नमः कैलासवासिने ॥

विरूपाय स्वरूपाय नमस् ते ब्रह्मचारिणे ।

भक्तस्तुताय देवाय मनस् तुभ्यं विनायक ॥

त्वया पुराणं सर्वेषां देवानां कार्यसिद्धये ।

गजरूपं समास्थाय त्रासिताः सर्वदानवाः ॥

ऋषीणां देवतानां च नायकत्वं प्रकाशितम् ।

यतस् ततः सुरैर् अग्रैः पूज्यसे त्वं विनायक ॥

त्वाम् आराध्य गणाध्यक्षं सर्वज्ञं कामरूपिणम् ।

कार्यार्थं रक्तकुसुमै रक्तचन्दनवारिभिः ॥

रक्ताम्बरधरो भूत्वा चतुर्थ्याम् अर्चयेच् जपेत् ।

त्रिकालम् एककालं वा नियतो नियताशनः ॥

राजानं वा राजपुत्रं वा राजमन्त्रिणम् एव वा ।

राज्यं वा सर्वविघेन्शो वशीकुर्यात् सराष्ट्रकम् ॥

अविघ्नं तपसो मह्यं कुरु विघविनायक ।

मया त्वं संसुतो भक्त्या पूजितश् च विशेषतः ॥

यत् फलं सर्वतीर्थेषु सर्वयज्ञेषु यत् फलम् ।

तत् फलं समवाप्नोति स्तुत्वा देवं विनायकम् ॥

विषमं न भवेत् तस्य न च गच्छेत् पराभवम् ।

न च विघ्नो भवेत् तस्य जातो जातिस्मरो भवेत् ॥
</code></pre>
<p><strong>[८७]</strong> य इदं पठति स्तोत्रं षड्भिर् मासैर् वरं लभेत् ।</p>
<pre><code>संवत्सरेण सिद्धिं च लभते नात्र संशयः ॥
</code></pre>
<p><strong>[इति गणेशचतुर्थीव्रतम्]</strong></p>
<p><strong>इति चतुर्थीव्रतानि ।</strong></p>
<p><strong>अथ पञ्चमीव्रतानि</strong></p>
<p><strong>[नागपञ्चमी]</strong></p>
<p><strong>भविष्यपुराणे</strong> ।</p>
<pre><code>पञ्चमी दयिता राजन् नागानां नन्दवर्धनी ।

पञ्चम्यां किल नागानां भवतीत्य् उत्सवो महान् ॥

वासुकिस् तक्षकश् चैव कालियो मणिभद्रकः ।

ऐरावतो धृतराष्ट्रः कार्कोटकधञ्जयौ ॥

एते प्रयच्छन्त्य् अभयं तथा च प्राणिजीवनम् ।

पञ्चम्यां स्नपयन्तीह नागान् क्षीरेण ये नराः ॥

तेषां कुले प्रयच्छन्ति ते ‘भयं प्राणदक्षिणाम् ।

सप्तान् नागान् सदा मात्रा दह्यमानान् अहर्निशम् ॥
</code></pre>
<p><strong>[८८]</strong> निर्वापयन्ति स्नपनैर् गवां क्षीराज्यमिश्रितैः ।</p>
<pre><code>ये स्नापयन्ति तान् नागान् श्रद्धाभक्तिसमन्विताः ॥

[तेषां कुले सर्पभयं न भवेद् इति निश्चयः ।]

कृत्वा तु भोजनं पूर्वं ब्राह्मणानां तु कामतः ॥
</code></pre>
<p><strong>[८९]</strong> विसृज्य नागाः प्रीयन्तां ये केचित् पृथिवीतले ।</p>
<pre><code>ये च हेलिसदो ‘धस्था ये ‘अन्तरिक्षे दिवि स्थिताः ॥

ये नदीषु तथा नागा ये सरःस्व् अपि भोगिनः ।

ये वापीषु तडागेषु तेषु सर्वेषु वै नमः ॥

नागान् विप्रांश् च सम्पूज्य विसृज्य च यथार्हतः ।

ततः पश्चात् तु भुञ्जीत सह भृत्यैर् नराधिप ॥

प्रथमं मधुरम् अश्नीयाद् द्वितीयं कामतस् ततः ।
</code></pre>
<p><strong>[९०]</strong> एवं तु नियमं कृत्वा यत् फलं तन् निबोध मे ।</p>
<pre><code>मृतो नागपुरं याति पूज्यमानो ‘प्सरोगणैः ॥

विमानवरम् आरूढो रमते कालम् ईप्सितम् ।

तत आगत्य राजासौ सायुधानां वरो भवेत् ॥

सर्वरत्नसमृद्धश् च वाहनाढ्यश् च जायते ।

पञ्च जन्मान्य् असौ राजा द्वापरे द्वापरे भवेत् ॥

आधिव्याधिविनिर्मुक्तः पत्नीपुत्रसहायवान् ।

तस्मात् पूज्याश् च मान्याश् च घृतपायसअगुग्गुलैः ॥
</code></pre>
<p><strong>इति नागपञ्चमी ।</strong></p>
<p><strong>[नागदष्टोद्धरणपञ्चमी]</strong></p>
<pre><code>	सुमन्तुर् उवाच ।

नागदष्टो नरो राजन् प्राप्य मृत्युं व्रजत्य् अधः ।

अधो गत्वा भवेत् सद्यो निर्विषो नात्र संशयः ॥

	शतानीक उवाच ।

नागदष्टः पिता यस्य भ्राता वा दुहितापि वा ।

माता पुत्रो ‘थ भार्या वा कर्तव्यं तद् वदस्व मे ॥
</code></pre>
<p><strong>[९१]</strong> मोक्षाय तस्य विप्रेन्द्र दानं व्रतम् उपोषितम् ।</p>
<pre><code>ब्रूहि मे द्विजशार्दूल येन तद् वै करोम्य् अहम् ॥

	सुमन्तुर् उवाच ।

उपोष्या पञ्चमी राजन् नागानां पुष्टिवर्धिनी ।

स्वम् एकम् एकं राजेन्द्र विधानं शृणु भारत ॥

मासि भाद्रपदे या तु शुक्लपक्षस्य पञ्चमी ।

सा तु पुण्यमया प्रोक्ता ग्राह्या सा च महीपते ॥

ज्ञेया द्वादशमासस्य जपन् जप्यं च भारत ।

चतुर्थ्याम् एकभक्तं तु तस्यां नक्तं प्रकीर्तितम् ॥

भूरिभारमयं नागम् अथापि कलधौतकम् ।

कृत्वा दारुमयं वापि अथ वा मृन्मयं नृप ॥
</code></pre>
<p>“भूरिभारमयं” कनकभारमयम् । “कलधौतकम्” रूप्यमयम् ।</p>
<pre><code>[पञ्चम्याम् अर्चयेद् भक्त्या नागानां पञ्चकं तथा ।]
</code></pre>
<p><strong>[९२]</strong> करवीरैः शपतत्रैर् जातीपुष्पैश् च सुव्रत ॥</p>
<pre><code>तथा गन्धप्रभूतैश् च पूजयेन् नागम् उत्तमम् ।

ब्राह्मणान् भोजयेत् पश्चाद् घृतपायसमोदकैः ॥

अनन्तं वासुकिं शङ्खं पद्मं कम्बलम् एव च ।

तथा कार्कोटकं नागं नागम् अश्वतरं तथा ॥

घृतराष्ट्रं शङ्खपालं कालियं तक्षकं तथा ।

पिङ्गलं च महानागं मासि मासि प्रकीर्तयेत् ॥
</code></pre>
<p><strong>[९३]</strong> वत्सरान्ते पारणं स्यान् महाब्राह्मणभोजनम् ।</p>
<pre><code>इतिहासविदे नागं गौरिकेण कृतं नृप ॥

तथार्जुनी प्रदातव्या वाचकाय महीपते ।
</code></pre>
<p>“अर्जुनी” गौः ।</p>
<pre><code>एष पारणके वापि विधिः प्रोक्तो बुधैर् नृप ॥

सुवर्णभारनिष्पन्नं नागं दत्वा [तथा च गाअम् ।

व्यासाय कुरुशार्दूल पितुर् आनृण्यम् आप्नुयाः ॥

तव पित्रा कृता ह्य् एवं पञ्चम्युपासना नृप ।

उत्सृज्य नागतां वीर तव पूर्वपितामहः ॥

पुष्पोत्तरं सदो गत्वा तथा पुष्पसदो नृप ।

शुनासीरसदो गत्वा] तथा भाग्यसदो नृप ॥

सर्वदेवसदो गत्वा कञ्जजस्य सदो गतः ।
</code></pre>
<p>“शुनासीरसदः” इन्द्रसभा । “भाग्यसदः” आदित्यसभा । “कञ्जजो” ब्रह्मा ।</p>
<pre><code>अन्ये ‘पि ये करिष्यन्ति चेदं व्रतम् अनुत्तमम् ॥

दष्टको मोक्षम् एतेषां शुभं स्थानम् अवाप्स्यति ।
</code></pre>
<p><strong>इति नागदष्टोद्धरणपञ्चमी ।</strong></p>
<p><strong>[९४]</strong></p>
<p><strong>[सर्पाभयपञ्चमी]</strong></p>
<p><strong>तथा</strong> ।</p>
<pre><code>श्रावणे मासि पञ्चम्यां शुक्लपक्षे नराधिप ।

द्वारस्योभयतो लेख्या गोमयेन विषोल्बणाः ॥

पूजयेद् विधिवद् द्वारं दधिदूर्वाङ्कुरैः कुशैः ।

गन्धपुष्पोपहारैश् च ब्राह्मणानां च तर्पणैः ॥

ये तस्यां पूजयन्तीह नागान् भक्तिपुरःसरम् ।

न तेषां सर्पतो वीर भयं भवति कुत्रचित् ॥
</code></pre>
<p><strong>इति सर्पाभयपञ्चमी ।</strong></p>
<p><strong>[आलेख्यसर्पपञ्चमी]</strong></p>
<p><strong>तथा</strong> ।</p>
<pre><code>तथा भाद्रपदे मासि पञ्चम्यां श्रद्धयान्वितः ।

यस् त्व् आलेख्य नरो नागान् कृष्णवर्णादिवर्णकैः ॥

पूजयेद् गन्धपुष्पैश् च सर्पिःपायसगुग्गुलैः ।

[पायसेन घृताढ्येन पूजयित्वा द्विजोत्तमम् ॥

नक्तं स्वयं तद् अश्नीयाद् यतवाद्वीतमत्सरः ।]
</code></pre>
<p><strong>[९५]</strong> तस्य तुष्टिं समायान्ति पन्नगास् तक्षकादयः ॥</p>
<pre><code>आ सप्तमात् कुलात् तस्य न भयं नागतो भवेत् ।
</code></pre>
<p><strong>आलेख्यसर्पपञ्चमी ।</strong></p>
<p><strong>[शान्तिपञ्चमी]</strong></p>
<p><strong>तथा</strong> ।</p>
<pre><code>तथा चाश्वयुजे मासि पञ्चम्यां कुरुनन्दन ।

कृत्वा कुशमयान् नागान् इन्द्रान्या सह पूजयेत् ॥

घृतोदकाभ्यां पयसा स्नापयित्वा विशाम्पते ।

गोधूमैः पयसा स्विन्नैर् भक्ष्यैश् च विविधैस् तथा। ॥

यस् तस्यां विधिवन् नागाञ् छुचिर् भक्त्या समन्वितः ।

पूजयेत् कुरुशार्दूल तस्य शेषादयो नृप ॥

नागाः प्रीता भवन्तीह शान्तिम् आप्नोति वै विभो ।

स शान्तिलोकं आसाद्य मोदते शाश्वतीः समाः ॥
</code></pre>
<p><strong>इति शान्तिपञ्चमी ।</strong></p>
<p><strong>[९६]</strong></p>
<p><strong>[नागमैत्रीपञ्चमी]</strong></p>
<p><strong>पद्मपुराणे</strong> ।</p>
<pre><code>पञ्चमी सा तिथिर् धन्या सर्वपापहरा शुभा ।

एतस्यां सर्वतो यस् तु कत्वम्लं परिवर्जयेत् ॥

क्षीरेण स्नापयेन् नागान् ते तु यास्यन्ति मित्रताम् ।
</code></pre>
<p><strong>इति नागमैत्रेयपञ्चमि ।</strong></p>
<p><strong>[शान्तिपञ्चमी]</strong></p>
<p><strong>वराहपुराणे</strong> ।</p>
<pre><code>	अगस्त्य उवाच ।

शान्तिव्रतं प्रवक्ष्यामि तव राजन् शृणुष्व तत् ।

येन चीर्णेन शान्तिः स्यात् सर्वदा गृहमेधिनाम् ॥

पञ्चम्यां शुक्लपक्षस्य कार्तिके मासि पार्थिव ।

आरभ्य वर्षम् एकं तु भुञ्जीताम्बुविवर्जितम् ॥

नक्तं देवं तु सम्पूज्य हरिं शेषोपरि स्थितम् ।

अनन्तायेति पादौ तु कटिं वासुकये तथा ॥

तक्षकायेति जटरम् उरः कर्कोटकाय च ।
</code></pre>
<p><strong>[९७]</strong> पद्माय कण्ठं सम्पूज्य महापद्माय वै भुजौ ॥</p>
<pre><code>शङ्खपालाय वक्त्रं तु कुटिलायेति वै शिरः ।

पूर्वं विष्नुगतं पूज्य पृथक् चैव प्रपूजयेत् ॥
</code></pre>
<p>“पृथक् चैव” इति, अनन्ताद्यान् अष्टनागान् पृथक् पूजयेद् इत्य् अर्थः ।</p>
<pre><code>क्षीरेण स्नपनं कुर्यात् तान् उद्दिश्य हरेः पुनः ।

तदग्रे होमयेत् क्षीरं तिलैः सह विचक्षणः ॥

एवं संवत्सरान्ते तु कुर्याद् ब्राह्मणभोजनम् ।

नागांश् च काञ्चनान् कृत्वा ब्राह्मणेभ्यो निवेदयेत् ॥

एवं यः कुरुते भक्त्या व्रतम् एतन् नराधिप ।

तस्य शाण्तिर् भवेन् नित्यं न नागेभ्यो भयं भवेत् ॥
</code></pre>
<p><strong>इति शान्तिपञ्चमीव्रतम् ।</strong></p>
<p><strong>[९८]</strong></p>
<p><strong>अथ षष्ठीव्रतानि</strong></p>
<p><strong>[कामषष्ठी]</strong></p>
<p>तत्र <strong>वराहपुराणे</strong> ।</p>
<pre><code>	अगस्त्य उवाच ।

कामव्रतं महाराज शृणु मे गदतो ‘धुना ।

येन कामाः सुसिद्धाः स्युर् मनसा चिन्तिता अपि ॥

षष्ठ्यां फलाशनो यस् तु वर्षम् एकं व्रतं चरेत् ।

माघमासे सिते पक्षे पञ्चम्यां नक्तभोजनः ॥

षष्ठ्यां तु प्राशयेद् धीमान् फलम् एकं तु पार्थिवः ।

ततो भुञ्जीत यत्नेन वाग्यतः शुद्धम् ओदनम् ॥

ब्राह्मणैः सह राजेन्द्र अथ वा केवलैः फलैः ।

तम् एकं दिवसं स्थित्वा सप्तम्यां पारयेन् नृप ॥

अग्निकार्यं तु कुर्वीत गुहरूपेण केशवम् ।

पूजयित्वा विधानेन वर्षम् एकं व्रतं वरेत् ॥

षड्वक्त्रः कार्तिको गुहः सेनानीः पावकात्मजः ।

कुमारः स्कन्द इत्य् एवं पूज्यो विष्णुश् च नामभिः ॥

समाप्तौ तु व्रतस्यास्य कुर्याद् ब्राह्मणभोजनम् ।

षण्मुखं सर्वसौवर्णं ब्राह्मणाय निवेदयेत् ॥

सर्वे कामाः समृद्ध्यन्तां मम देव षडानन ।

त्वत्प्रसादाद् इमं भक्त्या गृह्यतां विप्र मा चिरम् ॥
</code></pre>
<p><strong>[९९]</strong> अनेन दत्वा मन्त्रेण ब्राह्मणाय सयुग्मकम् ।</p>
<p>“सयुग्मकम्” वस्त्रयुग्मसहितम् ।</p>
<pre><code>ततः कामाः समृध्यन्ति सर्व एवेह जन्मनि ॥

अपुत्रो लभते पुत्रम् अधनो लभते धनम् ।

भ्रष्टराज्यो लभेद् राज्यं नात्र कार्या विचारणा अ॥
</code></pre>
<p><strong>इति कामव्रतम् ।</strong></p>
<p><strong>[स्कन्दषष्ठी]</strong></p>
<p><strong>भविष्यपुराणे</strong> ।</p>
<pre><code>	सुमन्तुर् उवाच ।

षष्ठ्यां फलाशनो राजन् विशेषात् कार्तिके नृप ।

राज्यच्युतो विशेषेण स्वं राज्यं लभते ‘चिरात् ॥

षष्ठी तिथिर् महाराज सर्वदा सर्वकामदा ।

उपोष्या सा प्रयत्नेन सर्वकालं जयार्थिना ॥

कार्तिकेयस्य दयिता चैषा षष्ठी महातिथिः ।

देवसेनाध्पत्यं हि प्राप्तं यस्यां महात्मना ॥

अस्यां श्रीसमायुक्तो यस्मात् स्कन्दो ‘भवत् पुरा ।

तस्मात् षष्ठ्यां न भुञ्जीत प्राप्नुयाद् भार्गवीं तथा ॥
</code></pre>
<p><strong>[१००]</strong> दत्वार्घ्यं कार्तिकेयाय स्थित्वा वै दक्षिनामुखः ।</p>
<pre><code>दध्ना घृतोदकैः पुष्पैर् मन्त्रेणानेन सुव्रत ॥

सप्तर्षिदारज स्कन्द महासेन महाबल ।

रुद्रोमाजात षद्वक्त्र गङ्गागर्भ नमो ‘स्तु ते ॥

प्रीयतां देवसेनानीः सम्पादयतु मद्व्रतम् ।

दत्वा विप्राय चाप्य् अन्नं यच् चान्यद् अपि वर्तते ॥

पश्चाद् भुक्त्वा त्व् असौ रात्यां भूमिं कृत्वा तु भाजनम् ।

एवं षष्ठीव्रतस्यास्य चोक्तं स्कन्देन यत् फलम् ॥

तन् नोबिध महाराज प्रोच्यमानं मयाखिलम् ।

षष्थ्यां फलाशनो यस् तु नक्ताहारो भविष्यति ॥

शुक्लायाम् अथ कृष्णायां ब्रह्मचारी समाहितः ।

तस्य सिद्धिं धृतिं पुष्टिं राज्यम् आयुर् निरामयम् ॥

पारत्रिकं चैहिकं च दद्यात् स्कन्दो न संशयः ।

अशक्तो ह्य् उपवासस्य स नक्तेन व्रती भवेत् ॥

तैलं षष्ठ्यां न भुञ्जीत न दिवा कुरुनन्दन ।
</code></pre>
<p><strong>[१०१]</strong> यस् तु षष्ठ्यां नरो नक्तं कुर्याद् भरतसत्तम ॥</p>
<pre><code>सर्वपापैर् विनिर्मुक्तो गाङ्गेयसदनं व्रजेत् ।
</code></pre>
<p>गाङ्गेयो ‘त्र कार्तिकेयः ।</p>
<pre><code>स्वर्गे च नियतं वासो भवेन् नैवात्र संशयः ॥

इह चागत्य कालान्ते यथोक्तफलभाग् भवेत् ।

देवानाम् अपि वन्द्यो ‘सौ राजराजो भविष्यति ॥
</code></pre>
<p><strong>इति स्कन्दषष्ठी ।</strong></p>
<p><strong>[कृष्णषष्ठी]</strong></p>
<pre><code>	आदित्य उवाच ।

कृष्णषष्ठ्यां प्रयत्नेन कृत्वा नक्तं विधानतः ।

मासि मार्गशिरस्य् आदाव् अंशुमान् इति पूजयेत् ॥

विधिवत् प्राश्य गोमूत्रम् अनाहारो निशि स्वपेत् ।

अतिरात्रस्य यज्ञस्य फलं प्राप्नोति मानवः ॥

पुष्ये ‘प्य् एवं सहस्रांशुं भानुमन्तम् उशन्ति वै ।
</code></pre>
<p>“उशन्ति” इच्छन्ति ।</p>
<pre><code>वाजपेयफलं तत्र घृतं प्राश्य लभेन् नरः ॥

माघे दिवाकरं नाम कृष्णषष्ठ्यां निवेदयेत् ।
</code></pre>
<p><strong>[१०२]</strong> निशि पीत्वा तु गोमूत्रं गोमेधफलम् अश्नुते ॥</p>
<pre><code>मार्तण्डं फाल्गुने मासि पूजयेद् भक्षयेत् तिलान् ।

राजसूयस्य यज्ञस्य फलं पुण्यम् अवाप्नुयात् ॥

चैत्रे च हंसनामानं कृष्णाष्टम्यां प्रपूजयेत् ।

शुक्लपुष्पं नरः प्राश्य चावमेधफलं लभेत् ॥

[वैशाखे सूर्यनामानं कृष्ठ्यां प्रपूजयेत् ।]

पीत्वा कुशोदकं पुण्यं जितक्रोधो जितेन्द्रियः ॥

महामेधस्य यज्ञस्य वैनतेयफलं लभेत् ।
</code></pre>
<p>वैशाखे इति शेषः ।</p>
<pre><code>ज्येष्ठे दिवस्पतिं पूज्य गवां शृङ्गोदकं पिबेत् ॥

गवां कोटिप्रदानस्य निखिलं फलम् अश्नुते ।

आषाढे त्व् अर्कनामानम् इष्ट्वा प्राश्य च गोमयम् ॥

प्रयात्य् अर्कसलोकत्वं वर्षाणां द्विशतं विभो ।

श्रावणे ‘र्यमनामानं पूजयित्वा पयः पिबेत् ॥

वर्षाणाम् अयुतं साग्रं मोदते भास्करालये ।

मासि भाद्रपदे षष्ठ्यां भास्करं नाम पूजयेत् ॥

प्राशनं पञ्चगव्यस्य सर्वं मेधफलं लभेत् ।

मासि चाश्वयुजे षष्ठ्यां भगाख्यं नाम पूजयेत् ॥

दूर्वाङ्कुरं सकृत् प्राश्य राजसूयफलं लभेत् ।
</code></pre>
<p><strong>[१०३]</strong> मासे च कार्तिके षष्ठ्यां शक्राख्यं नाम पूजयेत् ॥</p>
<pre><code>गोमूत्रफलम् अश्नीयद् अश्वमेधफलं लभेत् ।

वर्षान्ते भोजयेद् विप्रान् सूर्यभक्तिपरायणान् ॥

पायसं मधुसंयुक्तम् आज्येन सुपरिप्लुतम् ।

शक्त्या हिरण्यवासांसि भक्त्या तेभ्यो निवेदयेत् ॥

निवेदयेत् तु सूर्याय गां कृष्णां तु पयस्विनीम् ।

वर्षम् एकं चरेद् एवं नैरन्तर्येण यो नरः ॥

कृष्णषष्ठीव्रतं भक्त्या तस्य पुण्यफलं शृणु ।

सर्वपापविनिर्मुक्तः सर्वकामसमन्वितः ॥

मोदते सूर्यलोके तु स नरः शाश्वतीः। समाः ।
</code></pre>
<p><strong>इति कृष्णषष्ठीव्रतम् ।</strong></p>
<p><strong>अथ सप्तमीव्रतानि</strong></p>
<p><strong>[शाकसप्तमी]</strong></p>
<p>तत्र <strong>भविष्यपुराणे</strong> ।</p>
<pre><code>क्षमा सत्यं दया दानं शौचम् इन्द्रियनिग्रहः ।

सूर्यपूजाग्निहवनं सन्तोषस्तेयवर्जनम् ॥

सर्वव्रतेष्व् अयं धर्मः सामान्येन सदा स्थितः ।
</code></pre>
<p><strong>[१०४ तथा</strong> ।</p>
<pre><code>गृहीत्वा सप्तमीकल्पं मानवो यस् तु तामसः ॥

त्यजेत् कामाद् भयाद् वापि स ज्ञेयः पतितो बुधैः ।

सप्तम्यां सोपवासस् तु रात्रौ भुङ्क्ते तु यो नरः ॥

कृत्वोपवासं षष्ठ्यां तु पञ्चम्याम् एकवारभुक् ।

दत्वा तु संस्कृतं शाकं भक्ष्यभोज्यैः समन्वितम् ॥

देवाय ब्राह्मणेभ्यश् च रात्रौ भुञ्जीत वाग्यतः ।

यावज्जीवं नरः कश्चिद् व्रतम् एतत् करिष्यरि ॥

तस्य श्रीर् विजयश् चैव त्रिवर्गश् च विवर्धते ।

मृतश् च स्वर्गम् आप्नोति विमानवरम् आस्थितः ॥

सूर्यलोके स रमते मन्वन्तरगणान् बहून् ।

इह चागत्य कालान्ते रिपून् शास्ति समन्ततः ॥

पुत्रपौत्रैः परिवृतो दाता स्यान् नृपपतिश् चिरम् ।

स भुनक्त्य् अपरान् राजन् विग्रहे वाजिनः परैः ॥

गयेन राजशार्दूल शाकाहारेण सप्तमीम् ।

उपोष्य लब्धं तत् तीर्थं पैत्रं वै गयसञ्ज्ञितम् ॥।

कुरुणा इह पूर्वेण शाकाहारेण वै ततः ।
</code></pre>
<p><strong>[१०५]</strong> धर्मक्षेत्रं कुरुक्षेत्रं कृतं तेन विवस्वता ॥</p>
<pre><code>सप्तमी नवमी षष्ठी तृतीया पञ्चमी तथा ।

कामदास् तिथयो ह्य् एता इहैव नरयोषिताम् ॥

सप्तमी माघमासस्य नवम्य् आश्वयुजे तथा ।

षष्ठी भाद्रपदे धन्या वैशाखे तु तृतीयका ॥

पुण्या भाद्रपदे ज्ञेया पञ्चमी नागपञ्चमी ।

इत्य् एता ह्य् एषु मासेषु विशेषास् तिथयः शुभाः ॥

शाकं सुसंस्कृतं कृत्वा पेयभक्ष्यसमन्वितम् ।

दत्वा विप्रे यथाशक्त्या पश्चाद् भुङ्क्ते निशि व्रती ॥

कार्तिके शुक्लपक्षस्य ग्राह्येयं कुरुनन्दन ।

चतुर्भिस् त्व् अपि मासैस् तु पारणं प्रथमं स्मृतम् ॥

अगस्तिकुसुमैश् चात्र पूजा कार्या विभावसोः ।

विलेपनं कुङ्कुमं च धूपैश् चैवापराजितैः ॥

स्नानं तु पञ्चगव्येन तद् एव प्राशयेत् तथा ।
</code></pre>
<p>“विभावसोः” सूर्यस्य ।</p>
<pre><code>नैवेद्यं चात्र देवस्य पायसं परिकीर्तितम् ॥

तद् एव देयं विप्राणां शाकं भक्ष्यम् अथात्मना ।

शुभशाकसमायुक्तं भक्ष्यपेयसमन्वितम् ॥
</code></pre>
<p><strong>[१०६]</strong> [द्वितीये पारणे राजञ् छुभगन्धानि यानि वै ।</p>
<pre><code>पुष्पाणि तानि देवस्य तथा श्वेतं च चन्दनम् ॥

अगुरुश् चापि धूपो ‘थ नैवेद्यं गुडपूपकाः ।

स्नानं कुशोदकेनात्र प्राशनं गोमयस्य तु ॥

तृतीये करवीराणि तथा रक्तं च चन्दनम् ।

धूपानां गुग्गुलुश् चात्र प्रियो देवस्य सर्वदा ॥

शाल्योदनं च नैवेद्यं प्रियो देवस्य सर्वदा ।

तम् एव ब्राह्मणानां तु भक्ष्यलेह्यसमन्वितम् ॥]

कालशाकेन च विभो युक्तं दद्याद् विचक्षणः ।

गौरसर्षपकल्केन स्नानं चात्र विदुर् बुधाः ॥

तस्यैव प्राशनं धन्यं सर्वपापहरं शूभम् ।

तृतीयपारणस्यान्ते महद् ब्राह्मणभोजन ॥

श्रवणं च पुराणस्य वाचनं चास्य शस्यते ।

देवस्य पुरतः स्थित्वा ब्राःमणानां तथाग्रतः ॥

ब्राह्मणाद् वाचकाच् छ्राव्यं नान्यवर्णसमुद्भवात् ।

तथा तान् ब्राह्मणान् सर्वान् शक्त्या भक्त्या च पूजयेत् ॥

वाचकस्यामले राजन् वाससी सन्निवेदयेत् ।

वाचके पूजिते देवः सदा तुष्यति भास्करः ॥

[करवीरं यथेष्टं तु तथा रक्तं च चन्दनम् ।
</code></pre>
<p><strong>[१०७]</strong> यथेष्टं गुग्गुलुं तस्य यथेष्टं पायसं सदा ॥</p>
<pre><code>यथेष्टा मोदकास् तस्य यथा वै ताम्रभाजनम् ।]

यथेष्टं च घृतं तस्य यथेष्टो वाचकः सदा ॥

पुराणं च यथेष्टं वै सवितुः कुरुनन्दन ।

इत्य् एषा सप्तमी पूर्णा स्वप्रिया गोपतेः सदा ॥

याम् उपोष्येह पुरुषो दौर्गत्येन न युज्यते ।
</code></pre>
<p>इदं शाकसप्तमीव्रतं कार्तिके शुक्लसप्तम्याम् उपक्रम्य प्रतिमासं कुर्वता पुनर् मासचतुष्टये या शुक्लसप्तमी तस्यां पारणं कार्यम् । एवम् एकस्मिन् वर्षे वारत्रयं पारणं भवति । एवम् एव वर्षान्तरेष्व् एतादृशाअं [व्रतं यावज्जीवम्] कर्तव्यम् ।</p>
<p><strong>[यज्ञसप्तमी]</strong></p>
<pre><code>	वादुदेव उवाच ।

नैमित्तिकान् ततो वक्ष्ये यज्ञान् अद्य समासतः ।
</code></pre>
<p><strong>[१०८]</strong> सप्तम्यां ग्रहणे चैव सङ्क्रान्तिषु विशेषतः ॥</p>
<pre><code>शुक्लपक्षस्य सप्तम्यां हविर् भुक्त्वैकदा दिवा ।

सम्यग् आचम्य सन्ध्यायां वरुणं प्रणिपत्य च ॥

इन्द्रियाणि च संयम्य स तं ध्यात्वा स्वपेद् अधः ।

दर्भशय्यागतो रात्रौ प्रातः स्नातः सुसंयतः ॥

सर्वस्यादौ तथैवान्ते पूर्ववद् वरुणं यजेत् ।

जुहुयाद् बह्वृचो ह्य् अग्निं सूर्याग्निं परिकल्प्य वै ॥

सूर्याग्निकरणं वक्ष्ये तर्पणं च समासतः ।

अस्त्रेणोङ्कारम् उल्लिख्य सावित्र्याभ्युक्ष्य वानलम् ॥
</code></pre>
<p>“अस्त्रेण” अस्त्रमन्त्रेण । “सावित्र्या” सूर्यगायत्र्या ।</p>
<pre><code>प्रक्षिप्यास्तीर्य दर्भांस् तु देशे काले यथेप्सिते ।

प्रागग्रैर् उदगग्रैश् च पात्राण्य् आलभ्य चक्रवत् ॥

पवित्रं द्विकुशं कृत्वा साग्रं प्रादेशसम्मितम् ।

तेन पात्राणि सम्प्रोक्ष्य संशोध्याज्यं विलोप्य तु ॥

उदग्भागस्थिते पात्रे प्रज्वाल्याथोल्मुखेन् च ।
</code></pre>
<p><strong>[१०९]</strong> पर्यग्निकरणं कृत्वा तथाज्योत्पवनं त्रिधा ॥</p>
<pre><code>परिमृज्य स्रुवादींश् च दर्भैः सम्प्रोक्षितैश् च तैः ।

जुहुयात् प्रोक्षिते वह्नौ तत्रार्कं पूजयेज् जपेत् ॥

भूमौ स्थितेन पातेण विष्टरेण च पाणिना ।

वामेन नृपशार्दूल नान्तरिक्षि तु हूयते ॥
</code></pre>
<p>“अन्तरिक्षे” पर्णिकादौ</p>
<pre><code>दक्षिणेन स्रुवं गृह्य जुहुयात् पावकं पुनः ।

हृदयेन क्रियाः सर्वाः कर्तव्याः पूर्वचोदिताः ॥
</code></pre>
<p>“हृदयेन” हृदयमन्त्रेण ।</p>
<pre><code>अर्काद् आरभ्य सन्तर्प्य दद्यात् पूर्णाहुतिं ततः ।

वरुणायादरान् माघे सप्तम्यां वरुणं यजेत् ॥

यथाशक्त्या तु विप्रेभ्यः प्रदद्यात् खण्डवेष्टकान् ।

दद्याच् च दक्षिणां शक्त्या प्राप्यते यागजं फलम् ॥

एवं च फाल्गुने सूर्यं चैत्रे वाप्य् अंशुमालिनम् ।
</code></pre>
<p><strong>[११०]</strong> वैशाखे मासि धातारम् इन्द्रं ज्येष्ठे यजेद् रविम् ॥</p>
<pre><code>आषाढे श्रावणे मासि भगं भाद्रपदे तथा ।

आश्विने चापि पर्जन्यं त्वष्टारं कार्तिके यजेत् ॥

मार्गशीर्षे तु मित्रं च पौषे विष्णुं यजेद् रविम् ।

संवत्सरेण यत् प्रोक्तं फलम् इष्टं दिने दिने ॥

तत् सर्वं प्राप्नुयात् क्षिप्रं भक्त्या श्रद्धासमन्वितः ।

एवं संवत्सरे पूर्णे कृत्वा वै काञ्चनं रथम् ॥

सप्तभिर् वाजिभिर् युक्तं नानारत्नोपशोभितम् ।

आदित्यप्रतिमां मध्ये शुद्धहेम्ना कृतां शुभाम् ॥

रत्नैर् अलङ्कृतां कृत्वा हेमपद्मोपरि स्थिताम् ।

तस्मिन् रथवरे कृत्वा सारथिं चाग्रतः स्थितम् ॥

वृतं द्वादशभिर् विप्रैः क्रमान् मासधिपात्मभिः ।

सर्वकल्पज्ञम् आचार्यं पूजयित्वा रथाग्रतः ॥

सञ्चिन्त्यादित्यवत् तं वै स्तुवण् रत्नादिनार्चयेत् ।

एवं मासाधिपान् विप्रान् सम्पूज्याथ निवेदयेत् ॥

आचार्याय रथं छत्रं ग्रामं गावो महीं शुभाम् ।
</code></pre>
<p><strong>[१११]</strong> आश्वान् मासाधिपेभ्यश् च द्वादशभ्यो निवेदयेत् ॥</p>
<pre><code>एवं भक्त्या [यथाशक्त्या] हेमरत्नादिभूषणम् ।

दत्वा तस्य नमस्कृत्य व्रतं पूर्णं निवेदयेत् ॥

अत ऊर्ध्वं न दोषो ‘स्ति व्रतस्याकरणे ‘पि मे ।

एवम् अस्त्व् इति विप्रेन्द्रैः महाचार्यैः पुनः पुनः ॥

बह्वीश् चैवाशिषो दत्वा प्रवदेत् प्रीयताम् इति ।

आदित्यो येन कामेन त्वया चाराधितो व्रतैः ॥

तुभ्यं ददातु तं कामं सम्पूर्णं भवतु व्रतम् ।

विप्रेभ्यो गुणवद्भ्यश् च शिष्टेभ्यश् च विशेषतः ॥

दीनेभ्यः कृपणेभ्यश् च शक्त्या दत्वा च दक्षिणाम् ।

ब्राह्मणान् भोजयित्वा च व्रतम् एतत् समापयेत् ॥

कृत्वैवं सप्तमीम् अब्दं राजा भवति धार्मिकः ।

एवं तु स भवेद् राजन् भास्करस्यातिवल्लभः ॥

शतयोजनविस्तीर्णं निःसपत्नम् अकण्टकम् ।

निष्पन्नं मण्डलं भुङ्क्ते साग्रं वर्षशतं सुखी ॥

वित्तहीनो ‘पि यो भक्त्या कृत्वा ताम्रमयं रथम् ।
</code></pre>
<p><strong>[११२]</strong> दद्याद् व्रतावसाने तु कृत्वा सर्वं यथोदितम् ॥</p>
<pre><code>सो ‘शीतियोजनं भुङ्क्ते विस्तीर्णं मण्डलं बुधः ।

एवं पिष्टमयं सो ‘पिअ वित्तहीनो ददेद् रथम् ॥

आषष्टियोजनं भुङ्क्ते दीर्घायुर् नीरजः सुखी ।

सूर्यलोकं स कल्पान्ते सकृत् कृत्वा समाप्नुयात् ॥
</code></pre>
<p><strong>इति यज्ञसप्तमीव्रतम् ।</strong></p>
<p><strong>[रथाङ्गसप्तमी]</strong></p>
<pre><code>	वादुदेव उवाच ।

माघस्य शुक्लपक्षे तु पञ्चम्यां मत्कुलोद्वह ।

एकभक्तं समाख्यातं षष्ठ्यां नक्तम् उदाहृतम् ॥

सप्तभ्याम् उपवासं तु केचिद् इच्छन्ति सुव्रतम् ।

षष्ठ्यां केचिद् उशन्तीह सप्तम्यां राधनं किल ॥

कृत्वोपवासः षष्ठम्यां तु पूजयेद् भास्करं बुधः ।

रक्तचन्दनमिश्रैश् तु करवीरैः समाहृतैः ॥

गुग्गुलेन महाबाहो सुगन्धेन च सुव्रत ।
</code></pre>
<p><strong>[११३]</strong> पूजयेद् देवदेवेशं ग्रहेशं शङ्करं रविम् ॥</p>
<pre><code>एवं हि चतुरो मासान् माधादीन् पूजयेद् रविम् ।

आत्मनश् चापि शुद्ध्यर्थं प्राशनं गोमयस्य च ॥

स्नानं च गोमयेनेह कर्तव्यं चात्मशुद्धये ।

ब्राह्मणान् दिव्यभौमांश् च भोजयेच् चापि भक्तितः ॥

ज्येष्ठादिष्व् अपि मासेषु श्वेतचन्दनम् उच्यते ।

श्वेतानि चाप् पुष्पाणि शुभगन्धान्वितानि वै ॥

कृष्णागुरुस् तथा धूपो नैवेद्यं पायसं परम् ।

तेनैव ब्राह्मणांस् तांस् तु भोजयेच् च महामते ॥

प्राशयेत् पञ्चगव्यं तु स्नानं तेनैव पुत्रकः ।

कार्तिकादिषु मासेषु अगस्तिकुसुमैः स्मृतम् ॥

पूजनं यदुशार्दूल धूपश् चैवापराजितः ।

नैवेद्यं गुडपूपाश् च तथा चेक्षुरसं स्मृतम् ॥

तेनैव ब्राह्मणांस् तांस् तु भोजयेच् च स्वशक्तितः ।

कुशोदकं प्राशयेच् च स्नानं च कुरु सिद्धये ॥

तृतीयपारणस्यान्ते माघे मासि महामते ।

भोजनं पायसं चैव द्विगुणं समुदाहृतम् ॥

देवदेवस्य पूजा च कर्तव्या शक्तितो बुधैः ।
</code></pre>
<p><strong>[११४]</strong> रथस्य चाधियानं तु रथयात्रा च सुव्रत ॥</p>
<pre><code>व्रतस्य प्राप्तिहेतोर् वै कर्तव्या विभवे सति ।

दानं स्वर्णरथस्येह यथोक्तं विभवे सति ॥

इत्य् एषा कथिता पुत्र रथाङ्गा सप्तमी शुभा ।

महासप्तमीति विख्याता महापुण्या महोदया ॥

याम् उपोष्य धनं पुत्रान् कीर्तिं विद्यां समश्नुते ।
</code></pre>
<p><strong>इति रथाङ्गसप्तमी ।</strong></p>
<p><strong>[रथसप्तमी]</strong></p>
<pre><code>	ब्रह्मोवाच ।

माघे मासि महादेव सिते पक्षे जितेन्द्रियः ।

षष्ठ्याम् उपोषितो भूत्वा गन्धपुष्पोपहारतः ॥

पूजयित्वा दिनकरं रात्रौ तस्याग्रतः स्वपेत् ।

विबुद्धस् त्व् अथ सप्तम्यां भक्त्या भानुं समर्चयेत् ॥

ब्राह्मणान् भोजयेद् भक्त्या वित्तशाठ्यं विवर्जयेत् ।

खण्डवेष्टैर् मोदकैश् च तथेक्षुगुडपूपकैः ॥
</code></pre>
<p><strong>[११५]</strong> अथ संवत्सरे पूर्णे सप्तम्यां कारयेद् बुधः ।</p>
<pre><code>देवदेवस्य वै यात्रां पूर्वोक्तविधिना चरेत् ॥

कृच्छ्रपादं तु यत् कृत्वा रथारूढं च तं रविम् ।

पश्येद् भक्त्या जगन्नाथं स याति परमां गतिम् ॥

तृतीयायाम् एकभक्तं चतुर्थ्यां नक्तम् उच्यते ।

अयाचितं तु पञ्चम्यां षष्ठ्यां चैवम् उपोषितः ॥

सप्तम्यां पारणं कुर्याद् दृष्ट्वा देवं रथे स्थितम् ।

पूजयित्वा च विधिना भक्त्या शक्त्या त्रिलोचन ॥

सौवर्णम् तु रथं कृत्वा ताम्रपात्रोपरि स्थितम् ।

रथमध्ये न्यसेद् व्योम पूजितं मणिभिर् नवम् ॥

पद्मरागं न्यसेन् मध्ये मौक्तिकं पूर्वतो न्यसेत् ।

इन्द्रनीलम् अथो याम्यां वारुण्यां मरकतं न्यसेत् ॥

प्रवालम् उत्तरे रुद्र सवज्रं विन्यसेद् बुधः ।

श्वेतं पीतं सितं वापि रक्तं वान्धकसूदन ॥

एतानि भव वस्त्राणि दिक्षु सर्वासु विन्यसेत् ।
</code></pre>
<p><strong>[११६]</strong> पताका रथसंस्थाने घण्टाभरणभूषितम् ॥</p>
<pre><code>पुष्पदाम्ना स्वलङ्कृत्व रथं रुद्र समन्ततः ।

यथान्यायं पूजयित्वा भास्कराय निवेदयेत् ॥

भोजयित्वाथ वा विप्रान् आचार्याय निवेदयेत् ।

यो ‘धीते सप्तमीकल्पं सोपाख्यानं च शङ्कर ॥

आचार्यः स द्विजो ज्ञेयो वर्णानाम् अनुपूर्वशः ।

सौराणां वैष्णवानां च शैवानां पार्वतीप्रिय ॥

अलाभे तु सुवर्णस्य रथं राजतम् आदिशेत् ।

तदभावे ताम्रमयं रथं व्योम च कारयेत् ॥

अलाभेन तु ताम्रस्य रथः पिष्टमयः स्मृतः ।

सहिरण्यं महादेव [ताम्रभाजनम् आस्थितम् ॥

कौशेययुग्मसहितं ब्राह्मणाय निवेदयेत् ।

पूर्वोक्ताय महादेव] वाचकाय महात्मने ॥

पञ्चरत्नसमायुक्तं शुभाङ्गं प्रावृतं सितम् ।

स्वशक्त्या तु विरूपाक्ष वित्तशाठ्यं विवर्जयेत् ॥

एषा पुण्या पापहरा रथाङ्गा सप्तमी हर ।

कथिता ते मया रुद्र महतीयं प्रकीर्तिता ॥
</code></pre>
<p><strong>[११७]</strong> स्नानं दानम् अथो होमः पूजनं ग्रहनायके ।</p>
<pre><code>शतसाहस्रिकं पुण्यं भवेद् भूधर विद्यते ॥

एवम् एषा पुण्यतरा माघे प्राप्ते तु सप्तमी ।

याम् उपोष्य नरो भक्त्या सूर्यस्यानुचरो भवेत् ॥

ब्राह्मणो याति देवत्वं क्षत्रियो विप्रतां व्रजेत् ।

वैश्यः क्षत्रियतां याति शूद्रो वैश्यत्वम् एति वै ॥

विद्याविनयसम्पन्नं भर्तारं कन्यका लभेत् ।

अपुत्रा स्त्री सुतं विन्द्यात् सौभाग्यं च गणाधिप ॥

विधवा वाप्य् उपोष्येमां सप्तमीं त्रिपुरान्तक ।

नन्यजन्मसु वैधव्यं प्राप्नुयात् पार्वतीप्रिय ॥

बहुपुत्रा बहुधना बर्तुर् वल्लभतां व्रजेत् ।

यावद् वै सप्त जन्मानि नारी वा पुरुषस् तथा ॥
</code></pre>
<p><strong>इति रथसप्तमी ।</strong></p>
<p><strong>[फलसप्तमी]</strong></p>
<pre><code>	सुमन्तुर् उवाच ।

अथ भाद्रपदे मासि शुकपक्षे महामते ।
</code></pre>
<p><strong>[११८]</strong> सोपोष्या प्रथमं तत्र विधानं शृणु यद् भवेत् ॥</p>
<pre><code>अयाचितं चतुर्थ्यां तु पञ्चम्याम् एकभोजनम् ।

[उपवासपरः षष्ठ्यां जितक्रोधो जितेन्द्रियः ॥

अर्वयित्वा दिनकरं गन्धपुष्पनिवेदनैः ।

पुरतः स्थण्डिले रात्रौ स्वप्याद् देवस्य पुत्रक ॥

प्रध्यायन् मनसा देवं सर्वभूतार्तिनाशनम् ।

सर्वदोषप्रशमनं सर्वपातकनाशनम् ॥

विबुद्धस् त्व् अथ सप्तम्यां कुर्याद् ब्राह्मणभोजनम् ।]

पूजयित्वा दिनकरं पुष्पधूपविलेपनैः ॥

नैवेद्यं तत्र देवस्य फलानि कथयन्ति हि ।

खर्जूरं नारिकेलं च तथा जम्बूफलानि च ॥

मातुलुङ्गफलानीह [कथितानि मनीषिभिः ।

भोजयित्वा ततो विप्रान् आत्मना चैव भोजयेत् ॥

तथैषां चाप्य् अभावे तु शृणु वान्यानि सुव्रत ।

शालिगोधूमपिष्टानि कारयेद् गणनायक ॥

गुडगर्भकृतानीह] घृतपाकेन पाचयेत् ।

चातुर्यावकमिश्राणि आदित्याय निवेदयेत् ॥

अग्निकार्यम् अथो कृत्वा ब्राह्मणान् भोजयेत् ततः ।
</code></pre>
<p><strong>[११९]</strong> इत्थं द्वादश् वै मासान् कार्यं व्रतम् उत्तमम् ॥</p>
<pre><code>मासि मासि फलाहारः फलादायी फलाशनः ।

व्रतम् एतत् तु कुर्वीत भक्त्या ब्राह्मणभोजनम् ॥

स्नानप्राशनयोश् चापि विधानं शृणु सुव्रत ।

गोमूत्रं गोमयं क्षीरं दधि सर्पिः कुशोदकम् ॥

तिलसर्षपजः कल्कः श्वेता मृच् चापि सुव्रत ।

दूर्वाकल्कघृतं चापि गोशृङ्गक्षालनं जलम् ॥

जातीपुष्पविनिर्यासः प्रशस्तः स्नानकर्मणि ।

प्राशने चाप्य् अथैतानि सर्वपापहराणि वै ॥

आदौ कृत्वा भाद्रपदं यथासङ्ख्यं विदुर् बुधाः ।

इत्थं वर्षान्तम् आसाद्य भोजयित्वा द्विजोत्तमान् ॥

दिव्यान् भौमान् महादेव ततस् तेभ्यो निवेदयेत् ।

फलानि तानि हैमानि यथाशक्त्या व्रतानि तु ॥

सवत्साम् अथ वा धेनुं भूमिं सस्यान्विताम् अथ ।

प्रासादम् अथ वा भौमं सर्वधान्यसमन्वितम् ॥
</code></pre>
<p><strong>[१२०]</strong> दद्याद् रक्तानि वस्त्राणि ताम्रपात्रं सविद्रुमम् ।</p>
<pre><code>शक्तियुक्तस्य चैतानि दरिद्रस्य तु मे शृणु ॥

फलानि पिष्टजान्य् एषां तिलचूर्णान्वितानि तु ।

भोजयित्वा द्विजान् दद्याद् राजतानि फलानि तु ॥

धातुरक्तं वस्त्रयुग्मम् आचार्याय निवेदयेत् ।

सहिरण्यं महादेवं पञ्चरत्नसमन्वितम् ॥

इत्थं समाप्यते सम्यग् आब्दिकं तात पारणम् ।

इत्य् एषा वै पुण्यतमा सप्तमी दुरितापहा ॥

याम् उपोष्य नराः सर्वे यान्ति सूर्यसलोकताम् ।

पूज्यमानाः सदा देवैर् गन्धर्वापसरसां गणैः ॥

अनया मानवो यस् तु पूजयेद् भास्करं सदा ।

दारिद्र्यदुःखदुरितैर् मुक्तो याति दिवाकरम् ॥

ब्राह्मणो मोक्षम् आयाति क्षत्रियो स्वर्गतां व्रजेत् ।

वैश्यो धनसालोक्यं शूद्रो विप्रत्वम् आप्नुयात् ॥

अपुत्रा लभते पुत्रं दुर्भगा सुभगा भवेत् ।

विधवा या सती भक्त्या अनया पूजयेद् रविम् ॥

नान्यजन्मनि वैधव्यं नारी प्राप्नोति मानद ।

चिन्तामणिसमा ह्य् एषा विज्ञेया फलसप्तमी ॥
</code></pre>
<p><strong>[१२१]</strong> पठतां शृण्वतां डिण्डे सर्वकामप्रदा स्मृता ॥</p>
<p><strong>इति फलसप्तमी ।</strong></p>
<p><strong>[नामसप्तमी]</strong></p>
<pre><code>	ब्रह्मोवाच ।

अतः परं प्रवक्ष्यामि रहस्यां नामसप्तमीम् ।

पवित्रा हि पवित्राणां महापातकनाशिनी ॥

सप्तमी कृतमात्रेयं नरांस् तारयते भवात् ।

सप्तावरान् सप्त पूर्वान् पितॄंश् चापि न संशयः ॥

रोगांश् छिनत्ति दुश्छेद्यान् दुर्जयान् जयते रिपून् ।

अर्थं प्राप्नोति दुष्प्राप्यं यः कुर्यान् नामसप्तमीम् ॥

कन्यार्थी लभते कन्यां धनार्थी लभते धनम् ।

पुत्रार्थी लभते पुत्रान् धर्मार्थि धर्मम् आप्नुयात् ॥

समयान् पालयन् सर्वान् कुर्याच् चैवं विचक्षणः ।

समयान् शृणु भूतेष श्रेयसे गदतो मम ॥

आदित्यभक्तः पुरुषः सप्तम्यां गणनायकम् ।

मैत्रं वै सर्वतः कुर्याद् भास्करं चापि चिन्तयेत् ॥

सप्तम्यां न स्पृशेत् तैलं नीलं वस्त्रं न धारयेत् ।

न चाप्य् आमलकैः स्नानं न कुर्यात् कलहं क्वचित् ॥
</code></pre>
<p><strong>[१२२]</strong> तथैवान्नमलं मद्यं न दद्यान् न पिबेद् बुधः ।</p>
<pre><code>न द्रोहं कस्यचित् कुर्यान् न पारुष्यं समाचरेत् ॥

नावभाषेत चण्डालं न स्त्रियं च रजस्वलाम् ।

न चापि संस्पृशेद् धीनं मृतकं नावलोकयेत् ॥

नास्फोटयेन् नापि हसेद् गायेच् चापि न गीतिकाम् ।

न नृत्येद् अतिरागेण न च वाद्यादि वादयेत् ॥

न शयीत स्त्रिया सार्धं न सेवेत दुरोदरम् ।

न रोदेद् अश्रुपातेन न वाद्यात् पञ्चशाकिकाम् ॥
</code></pre>
<p>“दुरोदरम्” द्यूतम् । “पञ्चशाकिका” कन्दमूलफलपुष्पपत्राणि पञ्चशाकिकानि ।</p>
<pre><code>नाकर्षेच् च शिरोयूका न मृषावादम् आचरेत् ।

परस्यानिष्तकथनम् अतिशोकं विवर्जयेत् ॥

न कञ्चित् ताडयेज् जन्तुं न कुर्याद् अतिभोजनम् ।

न कुर्याद् धि दिवा स्वप्नं दम्भं शाठ्यं च वर्जयेत् ॥
</code></pre>
<p><strong>[१२३]</strong> रथ्यायाम् अटनं चापि यत्नतः परिवर्जयेत् ।</p>
<pre><code>अथापरो विधिश् चात्र श्रूयतां त्रिपुरान्तक ॥

चैत्रात् प्रभृति कर्तव्या सर्वदा नामसप्तमी ।

धातेति चैत्रमासे तु पूजनीयो दिवाकरः ॥

अर्यमेति च वैशाखे ज्येष्ठे मित्रः प्रकीर्तितः ।

आषाढे वारुणो ज्ञेय इन्द्रो नभसि कथ्यते ॥

विवस्वांश् च नभस्ये तु पर्जन्यो ‘श्वयुजि स्मृतः ।

पूषा कार्तिकमासे तु मार्गशीर्षे तु कथ्यते ॥

भगः पौषे भवेत् पूज्यस् त्वष्टा माघे तु कथ्येत् ।

विष्णुस् तु फाल्गुने मासि पूज्यो वन्द्यश् च भास्करः ॥

सप्तम्यां चैव सप्तम्यां भोजयेद् भोजकान् बुधः ।

सघृतं भोजनं देयं भोजयित्वा विधानतः ॥

भोजकायैव दातव्या दक्षिणा स्वर्णमाषकम् ।

सघृतं भोजनं देयं रक्तवस्राणि चैव हि ॥

अलाभे भोजकानां तु दक्षिणीया द्विजोत्तमाः ।

तथैव भोजनीयाश् च श्रद्धया परयान्वितैः ॥

विशेषतो वाचकश् च ब्राह्मणः कल्पवित् सदा ।

इत्य् एषा वाचकश् च ब्राह्मणः कल्पवित् सदा ।

इत्य् एषा कथिता तुभ्यं सप्तमी गणनायक ॥

श्रुता सती पापहरा सूर्यलोकप्रदायिनी ।
</code></pre>
<p><strong>इति नामसप्तमीव्रतम् ।</strong></p>
<p><strong>[१२४]</strong></p>
<p><strong>[जया सप्तमी]</strong></p>
<pre><code>	ब्रह्मोवाच ।

जया च विजया चैव जयन्ती चापराजिता ।

महाजया च नन्दा च भद्रा वामा प्रकीर्तिता ॥

शुक्लपक्षस्य सप्तम्यां नक्षत्रं पञ्चतारकम् ।

यदा भवेत् तदा ज्ञेया जया नामेति सप्तमी ॥

तस्यां दत्तं हुतं जप्तं तर्पणं देवपूजनम् ।

सर्वं शतगुणं प्रोक्तं पूजा चापि दिवाकरे ॥

हंसे हंससमारूढे शुक्ला या सप्तमी परा ।

स्वम् एकम् एवं कर्तव्या विधिनानेन भास्कर ॥

पारणं त्रितयं तस्यां प्रथमं गोपते पुरा ।

प्रथमं चतुरो मासान् पारणं कथितं बुधैः ॥

कथितान्य् अत्र पुष्पाणि करवीरस्य सुव्रत ।

चन्दनं च तथा रक्तं धूपार्थे गुगुलुः स्मृतः ॥
</code></pre>
<p><strong>[१२५]</strong> कासारं तु सितासारं नैवेद्यं भास्कराय वै ।</p>
<p>“कासारो” गोधूमचूर्णैक्षवघृतैर् भृष्ट्वा निर्मितो लोकप्रसिद्धः । “सितासारः” शर्कराबहुलः ।</p>
<pre><code>अनेन विधिना पूज्य मार्तण्डं विबुधाधिपम् ॥

पूजयेद् ब्राह्मणान् भौमान् भक्ष्यभोज्यैर् यथाविधि ।

कासारं भोजयेद् विप्रान् पारणं फलवद् भवेत् ॥

स्वयम् एव तथाश्नीयात् प्रयतो मौनम् आश्रितः ।

पञ्चम्याम् एकभक्तं तु षष्ठ्यां नक्तं प्रकीर्तितम् ॥

कृत्वोपवासं सप्तम्याम् अष्टम्यं पारणं भवेत् ।

सिद्धार्थकैः स्नानम् अत्र प्राशनं पायसेन च ॥

भानुर् मे प्रीयताम् अत्र दन्तक्ष्ठं तथार्कजम् ।

द्वितीयं श्रूयतां भीम पारणं गदतो मम ॥

मालतीकुसुमानीह श्रीखण्डं चन्दनं तथा ।
</code></pre>
<p><strong>[१२६]</strong> नैवेद्यं पायसं भानोर् धूपं विजयम् आदिशेत् ॥</p>
<pre><code>ब्राह्मणान् भोजयेच् चापि तथाश्नीयात् स्वयं विभो ।

रविर् मे प्रीयताम् अत्र नाम देवस्य कीर्तयेत् ॥

प्राशयेत् पञ्चगव्यं तु खादिरं दन्तधावनम् ।

द्वितीय पारणे चैव विधिर् उक्तो मयाधुना ॥

तृतीय पारणे चैव कथ्यमानं निबोध मे ।

अगस्तिकुसुमैर् अत्र भास्करं पूजयेद् बुधः ॥

समालम्भनम् अत्रोक्तं श्रीखण्डं कुङ्कुमं तथा ।

सिल्हको धूप उद्दिष्टः सूर्यप्रीतिकरः परः ॥

शाल्योदनं तु नैवेद्यं रसालोपरि संयुतम् ।

ब्राह्मणानां च दातव्यं भक्षयेच् च तथात्मना ॥

कुशोदकप्राशनं तु बदर्या दन्तधावनम् ।

विकर्तनः प्रीयतां मे नाम देवस्य कीर्तयेत् ॥

वर्षान्ते देवदेवस्य पूजा कार्या विधानतः ।

गन्धपुष्पोपहारैश् च नानाप्रेक्षणकैस् तथा ॥

गोदानैर् भूमिदानैश् च ब्राःमणानां च तर्पणैः ।

इत्थं सम्पूज्य देवेशं देवस्य पुरतः स्थितः ॥

कारयेत् परमं पुण्यं धन्यं पुस्तकवाचनम् ।

वस्त्रैर् गन्धैर् तथा धूपैर् वाचकं पूज्य यत्नतः ॥
</code></pre>
<p><strong>[१२७]</strong> देवस्य पुरतः स्थित्वा ततो मन्त्रम् उदीरयेत् ।</p>
<pre><code>देव देव जगन्नाथ सर्वरोगार्तिनाशन ॥

ग्रहेश लोकतपन विकर्तन तमोपह ।

कृतेयं देवदेवस्य जया नामेति सप्तमी ॥

मया तव प्रसादेन धन्या पापहरा शिवा ।

अनेन विधिना वीर यः कुर्यात् सप्तमीम् इमाम् ॥

तस्य स्नानादिकं सर्वं भवेच् छतगुणं विभो ।

कृत्वेमां सप्तमीं वीर पुरुषाः प्राप्ततेजसः ॥

धनधान्यं सुवर्णं च पुत्रान् आयुर् बलं स्मृतम् ।

प्राप्येय देवशार्दूल स्वर्गलोकं च गच्छति ॥

तस्माद् एत्य पुनर् भूमौ राजराजो भवेद् बुधः ।

इत्य् एषा कथिता वीर जया नामेति सप्तमी ॥

कृता श्रुता स्मृता या तु हंसलोकप्रदायिनी ।
</code></pre>
<p><strong>इति जया सप्तमी ।</strong></p>
<p><strong>[विजया सप्तमी]</strong></p>
<pre><code>शुक्लपक्षस्य सप्तम्यां सूर्यवारो भवेद् यदि ।
</code></pre>
<p><strong>[१२८]</strong> सप्तमी विजया नाम तत्र दत्तं महाफलम् ॥</p>
<pre><code>स्नानं दानं जपो होम उपवासस् तथैव च ।

सर्वं विजयसप्तम्यां महापातकनाशनम् ॥

पञ्चम्याम् एकभक्तं स्यात् षष्ठ्यां नक्तं प्रचक्षते ।

उपवासश् च सप्तम्याम् अष्टम्यां पारणं भवेत् ॥

उपवासपरः षष्ठ्याम् अश्वस्थं पूजयेद् रविम् ।
</code></pre>
<p>“उपवासपरो” विजयसप्तम्याम् उपवासं करिष्यन् ।</p>
<pre><code>गन्धपुष्पोपहारैश् च भक्त्या श्रद्धासमन्वितः ॥

प्रकल्प्य भूमौ पूजां च देवस्य पुरतः स्वपेत् ।

जपमानस् तु गायत्रीं सौरसूक्तम् अथापि वा ॥

त्र्यक्षरं वा महाश्वेतां षडक्षरम् अथापि वा ।

विबुद्धस् त्व् अथ सप्तम्यां कृत्वा स्नानं गणाधिप ॥

ग्रहेशं पूजयित्वा तु होमं कृत्वा विधानतः ।

ब्राह्मणान् भोजयेद् भक्त्या शक्त्या च गणनायक ॥

शाल्योदनम् अपूपांश् च खण्डवेष्टान् स्वशक्तितः ।

सघृतं पायसं दद्यात् तथा विप्रेषु शक्तितः ॥

दत्वा तु दक्षिणां भक्त्या ततो विप्रान् विसर्जयेत् ।

इत्य् एषा कथिता देव पुण्या विजयसप्तमी ॥

याम् उपोष्य नरो गच्छेत् पदं वैरोचनं परम् ।
</code></pre>
<p><strong>[१२९]</strong> करवीराणि रक्तानि कुङ्कुमं च विलेपनम् ॥</p>
<pre><code>विजयं धूपम् अस्यां तु भानोस् तुष्टिकराणि वै ।

एषा पुण्या पापहरा महापातकनाशिनी ॥

अत्र दत्तं हुतं वापि क्षीयते न गणाधिप ।
</code></pre>
<p><strong>इति विजाया सप्तमी ।</strong></p>
<p><strong>[जयन्ती सप्तमी]</strong></p>
<pre><code>	ब्रह्मोवाच ।

माघस्य शुक्लपक्षे तु सप्तमी या त्रिलोचन ।

जयन्ती नाम सा प्रोक्ता पुण्या पापहरा शुभा ॥

उपोष्या येन विधिना शृणु तं पार्वतीप्रिय ।

पारणानि तु चत्वारि कथितानि च पण्डितैः ॥

पञ्चम्याम् एकभक्तं तु षष्ठ्यां नक्तं प्रकीर्तितम् ।

उपवासस् तु सप्तम्याम् अष्टम्यां पारणं भवेत् ॥

माघे च फाल्गुने मासि तथा चैत्रे च सुव्रत ।

बकपुष्पाणि धान्यानि कुङ्कुमं च विलेपनम् ॥

नैवेद्यं मोदकांश् चात्र धूप आज्यम् उदाहृतः ।

प्राशनं पञ्चगव्यं तु पवित्रीकरणं परम् ॥
</code></pre>
<p><strong>[१३०]</strong> मोदकैर् भोजयेद् विप्रान् यथाशक्त्या गणाधिप ।</p>
<pre><code>शाल्योदनं च भूतेश दद्याद् भक्त्या द्विजेषु वै ॥

इत्थं सम्पूजयेद् यस् तु भास्करं लोकपूजितम् ।

सर्वेषु पारणेष्व् एवं सो ‘श्वमेधफलं लभेत् ॥

द्वितीये पारणे पूज्य राजसूयफलं लभेत् ।

वैशाखे त्व् अथ ज्येष्ठे तु आषाढे मासि सुव्रत ॥

पूजार्थम् अत्र भानोर् वै शतपत्राणि सुव्रत ।

श्वेतं च चन्दनं भीम धूपो गुग्गुलुर् उच्यते ॥

नैवेद्यं गुडपूपाश् च प्राशनं गोमयस्य च ।

श्रावणे मासि देवेश तथा भाद्रपदे विभोः ॥

आश्विने चापि मासे तु रक्तचन्दनम् आदिशेत् ।

मालतीकुसुमानीह धूपो विजय उच्यते ॥

नैवेद्यं घृतपूर्णं तु भोजनं च द्विजातिषु ।

कुशोदकप्राशनं तु कायशुद्धिकरं परम् ।

तृतीयम् अपि चाख्यातं पारणं पापनाशनम् ॥

राजसूयाश्वमेधाभ्यां फलदं भास्करप्रियम् ।

चतुर्थम् अप्य् अहं वक्ष्ये पारणं श्रेयसे नृप ॥
</code></pre>
<p><strong>[१३१]</strong> मासि वै कार्तिके वीर मार्गशीर्षे तथा शिव ।</p>
<pre><code>पुष्ये च देवशार्दूल शृणु पुष्पाण्य् अशेषतः ॥

करवीराणि रक्तानि तथा रक्तं च चन्दनम् ।

अमृताख्यस् तथा धूपो नैवेद्यं पायसं परम् ॥

अर्जुनीयं तथा वज्रं प्राशनं परमं मतम् ।
</code></pre>
<p>“अमृतधूपो” <strong>भविष्यत्पुराण</strong> एवोक्तः । तद् यथा ।</p>
<pre><code>अगरुं चन्दनं मुस्ता सिल्हकं वृषणं तथा ।

समभागं तु कर्तव्यं पञ्चामृतसमुद्भवम् ॥
</code></pre>
<p>“अर्जुनीयं” गव्यम् । “वज्रं” घृतम् ।</p>
<pre><code>नामानि कीर्तितान्य् अत्र भास्करस्य महात्मनः ।

चित्रभानुस् तथा भानुर् आदित्यो भास्करस् तथा ॥

प्रीयताम् इति सर्वेषु पारणेष्व् एवमादिषु ।

अनेन विधिना यस् तु कुर्यात् पूजां विभावसोः ॥

अस्यां तिथौ महादेव स याति परमं पदम् ।

कृत्वैवं सप्तमीं भीम सर्वान् कामान् अवाप्नुयात् ॥

पुत्रार्थी लभते पुत्रं धनार्थी लभते धनम् ।

सरोगो मुच्यते रोगाच् छुभं प्राप्नोति पुष्कलम् ॥

पूर्ण संवत्सरे भीम कार्या पूजा दिवाकरे ।
</code></pre>
<p><strong>[१३२]</strong> गन्धपुष्पोपहारैश् च ब्राह्मणानां च तर्पणैः ॥</p>
<pre><code>नानाविधैः प्रेक्षणकैः पूजया वाचकस्य च ।

इत्थं सम्पूज्य देवेशं ब्राह्मणांश् च प्रपूज्य च ॥

वाचकं च द्विजं पूज्य इदं वाक्यम् उदीरयेत् ।

धर्मकार्येषु मे देव अर्थकार्येषु नित्यशः ॥

कामकार्येषु सर्वेषु जयो भवतु सर्वदा ।

तदा विसर्जयेद् विप्रान् वाचकं च द्विजोत्तमम् ॥

इत्थं कुर्याद् इमां यश् च स जयं प्राप्नुयात् सदा ।

सर्वपापविशुद्धार्त्मा सूर्यलोकं च गच्छति ॥

विमानवरम् आरूढः कविजोद्भवम् उत्तमम् ।

तेजसा रविसङ्काशः प्रभया पतगोपमः ॥
</code></pre>
<p>“कविजम्” कविः अग्निः, तज्जं सुवर्णम् । “पतगः” सूर्यः ।</p>
<p><strong>इति जयन्ती सप्तमी ।</strong></p>
<p><strong>[अपराजिता सप्तमी]</strong></p>
<pre><code>	ब्रह्मोवाच ।

मासि भाद्रपदे शुक्ला सप्तमी या गणाधिप ।

अपराजितेति विख्याता महापातकनाशिनी ॥
</code></pre>
<p><strong>[१३३]</strong> चतुर्थ्याम् एकभक्तं तु पञ्चम्यां नक्तम् आदिशेत् ।</p>
<pre><code>उपवासस् तथा षष्ठ्यां सप्तम्यां पारणं स्मृतम् ॥

पारणान्य् अत्र चत्वारि कथितानि मनीषिभिः ।

पुष्पाणि करवीराणि तथा रक्तं च चन्दनम् ॥

धूपक्रिया गुग्गुलुना नैवेद्यं गुडपूपकाः ।

नभस्यादिषु मासेषु विधिर् एषः प्रकीर्तितः ॥

श्वेतानि भीम पुष्पाणि तथा श्वेतं च चन्दनम् ।

धूपम् आज्यम् इहाख्यातं नैवेद्यं पायसं रवेः ॥

मार्गशीर्षादिमासेषु विधिर् एषः प्रकीर्तितः ।

ततो ‘गस्त्यस्य पुष्पाणि कुङ्कुमं च विलेपनम् ॥

धूपार्थं सिह्लकं प्रोक्तम् अथ वा बिल्वसम्भवम् ।

शाल्योदनं च नैवेद्यं रसालाः फाल्गुनादिषु ॥

रक्तोत्पलानि भूतेश मुस्तकं चन्दनं तथा ।

अनन्तधूपम् उद्दिष्टं नैवेद्यं गुडपूपकाः ॥

श्रीखण्डं ग्रन्थिसंयुक्तम् अगरुं सिह्लकं तथा ।

मुस्तां तथेन्दुं भूतेश शर्करां च दहेत् त्र्यहम् ॥

इत्य् एषो ‘नन्तधुपश् च कथितो देवसत्तम ।
</code></pre>
<p>“ग्रन्थी” ग्रन्थिपर्णम् । “इन्दुः” कर्पूरम् ।</p>
<p><strong>[१३४]</strong> ज्येष्ठादिषु तथा ह्य् एष विधिर् उक्तो मनीषिभिः ॥</p>
<pre><code>शृणु नामानि देवस्य प्राशनानि च सुव्रत ।

भर्गो ‘ंशुमान् अर्यमा च सविता त्रिपुरान्तकः ॥

पारणेषु च सर्वेषु प्रीयताम् इति कीर्तयेत् ।

गोमूत्रं पञ्चगव्यं च घृतम् उष्णं च वै पयः ॥

यस् त्व् इमां सप्तमीं कुर्याद् अनेन विधिना नृप ।

अपराजितो भवेत् सो ‘पि सदा शत्रुभिर् आवहे ॥

हत्वा शत्रून् जयेच् चापि त्रिवर्गं नात्र संशयः ।

त्रिवर्गम् अथ सम्प्राप्य भानोः पुरम् अवाप्नुयात् ॥

पूज्य पूर्णांशुम् एकं च पारयेच् छक्तितः खगम् ।

गन्धपुष्पोपहारैश् च पुराणश्रवणेन च ॥

अन्नदानेन च विभोर् ब्राःमणानां च तर्पणैः ।

वाचकं पूजयित्वा तु भास्करस्य प्रियं सदा ॥

भास्कराय द्विपं दद्याद् अलङ्कारविभूषितम् ।

यः पूजां कुरुते वीर सप्तम्यं च नरः सदा ॥

स पराजित्य शत्रूंस् तु याति हंससलोकताम् ।

शुक्लजोद्भवयानेन आपगेयपताकिना ॥

आपगाधिपसङ्काशो आपगानुचरो भवेत् ।
</code></pre>
<p><strong>[१३५]</strong> “शुक्लजम्” सुवर्णम् । “आपगेयम्” अपि सुवर्णम् एव । “आपगाधिपो” वरुणः ।</p>
<p><strong>इत्य् अपराजिता सप्तमी ।</strong></p>
<p><strong>[महाजया सप्तमी]</strong></p>
<pre><code>	ब्रह्मोवाच ।

शुक्लपक्षे तु सप्तम्यां यदा सङ्क्रमते रविः ।

महाजया तदा स्याद् वै सप्तमी भास्करप्रिया ॥

स्नानं दानं जपो होमः पितृदेवाभिपूजनम् ।

सर्वं कोटिगुणं प्रोक्तं तपनेन महौजसा ॥

यस् तस्यां मानवो भक्त्या घृतेन स्नापयेद् रविम् ।

सो ‘श्वमेधफलं प्राप्य ततः सूर्यपदं व्रजेत् ॥

पयसा स्नापयेद् यस् तु भास्करं भक्तिमान् नरः ।

विमुक्तः सर्वपापेभ्यो याति सूर्यसलोकताम् ॥

स्थित्वा तत्र चिरं कालं राजा भवति कञ्जजः ।

महाजयैषा कथिता सप्तमी त्रिपुरान्तक ॥

याम् उपोष्य नरो भक्त्या अचलां स्वर्गतिं लभेत् ।
</code></pre>
<p><strong>[१३६]</strong> ततो याति परं ब्रह्म यत्र गत्वा न शोचति ॥</p>
<p><strong>इति महाजया सप्तमी ।</strong></p>
<p><strong>[नन्दा सप्तमी]</strong></p>
<pre><code>	ब्रह्मोवाच ।

या तु मार्गशिरे मासि शुक्लपक्षे तु सप्तमी ।

नन्दा सा कथिता वीर सर्वानन्दकरी शुभा ॥

पञ्चम्याम् एकभक्तं तु षष्ठ्यां नक्तं प्रकीर्तितम् ।

सप्तम्याम् उपवासं तु कीर्तयन्ति मनीषिणः ॥

पारणान्य् अत्र वै त्रीणि उशन्तीह मनीषिणः ।

मालतीकुसुमानीह सुगन्धं चन्दनं तथा ॥

कर्पूरागुरुसम्मिश्रं धूपं चात्र विनिर्दिशेत् ।

दध्योदनं सखण्डं तु नैवेद्यं भास्करप्रियम् ॥

तद् एव दद्याद् विप्रेभ्यो ‘श्नीयाच् चापि स्वयं ततः ।

पूजार्थं भास्करस्यैष प्रथमे पारणे विधिः ॥

पलाशपुष्पाणि विभो यक्षचन्दनम् एव च ।

कर्पूरं चन्दनं कुष्ठम् उशीरं सिल्हकं तथा ॥

सग्रन्थिवृषणं भीम कुङ्कुमं गृञ्जनं तथा ।

हरीतकी तथा भीम एष यक्षाङ्क उच्यते ॥
</code></pre>
<p><strong>[१३७]</strong> धूपः प्रबोध आदिष्टो नैवेद्यं खण्डखाद्यकम् ।</p>
<pre><code>कृष्णागरुं सिल्हकं च वालकं वृषणं तथा ॥

चन्दनं तगरं मुस्ता प्रबोधं शर्करान्वितम् ।

भोजयेद् ब्राह्मणांश् चापि खण्दखाद्यैर् गणाधिप ॥

निम्बपत्रं तु सम्प्राप्य ततो भुञ्जीत वाग्यतः ।

पारणस्य द्वितीयस्य विधिर् एष प्रकीर्तितः ॥

नीलोत्पलानि शुद्धानि धूपं गुग्गुलुम् आहरेत् ।

नैवेद्यं पायसं चैव प्रीतये भास्करस्य च ॥

विलेपनं चन्दनं च घृतं प्राश्य विशुद्धये ।

तृतीयस्यापि ते वीर कथितो विधिर् उत्तमः ॥

शृणु नामानि देवस्य पावनानि नृणां सदा ।

विष्णुर् भगस् अथा धाता प्रीयताम् उच्चरेद् वचः ॥

अनेन विधिना यस् तु कुर्यान् नन्दां नरः सदा ।

स कामान् इह सम्प्राप्य [विधारम् अवाप्नुयात् ॥

पुत्रकामो लभेत् पुत्रं धनकामो लभेद् धनम् ।

विद्यार्थी च यशो विद्यां यशोऽर्थी च यशस् तथा ॥
</code></pre>
<p><strong>[१३८]</strong> सर्वकामांस् तथावाप्य] नन्दते शाश्वतीः समाः ।</p>
<pre><code>ततः सूर्यसदो गत्वा नन्दते नन्दनवर्धने ॥

इत्य् एषा नन्दजननी नन्दाख्याता मया द्विज ।

याम् उपोष्य तथा श्रुत्वा नन्दते ‘र्कम् अवाप्य वै ॥
</code></pre>
<p><strong>इति नन्दा सप्तमी ।</strong></p>
<p><strong>[भद्रा सप्तमी]</strong></p>
<pre><code>	ब्रह्मोवाच ।

शुक्लपक्षे तु सप्तम्यां नक्षत्रं सवितुर् भवेत् ।

यदा प्रमथनाथेश तदा सा भद्रतां व्रजेत् ॥
</code></pre>
<p>“सवितृनक्षत्रं” हस्तः ।</p>
<p><strong>तथा</strong> ।</p>
<pre><code>चतुर्थ्याम् एकभक्तं तु पञ्चम्यां नक्तम् आदिशेत् ।

षष्ठ्याम् अयाचितं प्रोक्तम् उपवासस् ततः परम् ॥

स्नपनं तत्र देवेश घृतेन कथितं बुधैः ।

क्षीरेण च तथा वीर पुनर् इक्षुरसेन च ॥

स्नपयित्वा तु देवेशं चन्दनेन विलेपयेत् ।
</code></pre>
<p><strong>[१३९]</strong> दद्याच् च गुग्गुलं तस्य दद्याद् धोमम् अथाग्रतः ॥</p>
<pre><code>गोधूमचूर्णनिष्पन्नं विमलं शशिसन्निभम् ।

सुवर्णं सगुडं चैव रक्तपुष्पोपशोभितम् ॥

यद् अस्य शृङ्गम् ईशानं तत्र वै मौक्तिकं न्यसेत् ।

यदग्रस् तत्र माणिक्यं न्यसेद् वा लोहितं मणिम् ॥

नैरृते मरकतं दद्यात् वायव्ये पद्मरागिणम् ।

सरोजं वाप्य् उत्तरतः स्वशक्त्या विन्यसेद् बुधः ॥

पाषण्डिनो विकर्मस्थान् बैडालव्रतिकान्त्यजान् ।

सप्तम्यां नालभेत् प्राज्ञो दिवास्वप्नं च वर्जयेत् ॥

अनेन विधिना यस् तु कुर्याद् वै तत्र सप्तमीम् ।

तस्य भद्राः सर्व एव गच्छन्ति क्रतवः सदा ॥

भद्रं ददाति यस् तस्यां भद्रस् तस्य सुतो भवेत् ।
</code></pre>
<p><strong>[१४०]</strong> डिण्डिर् उवाच ।</p>
<pre><code>को ‘यं भद्र इति प्रोक्तः कथं तस्माद् विभूषणम् ॥

तं दत्वा किं फलं चास्य विधिना केन दीयते ।

	ब्रह्मोवाच ।

व्योम भद्रम् इति प्रोक्तं देवचिह्नं मनोरमम् ॥

शालिपिष्टमयं कार्यं चतुष्कोणं मनोरमम् ।

गव्येन सर्पिषा युक्तं खण्डशर्करयान्वितम् ॥

चातुर्जातकचूर्णेन द्राक्षाभिश् च विशेषतः ।

नारिकेलफलैश् चैव शुभगन्धैर् गणाधिप ॥

मध्येन्द्रनीलं भद्रस्य न्यसेत् प्राज्ञः स्वशक्तितः ।

पुष्परागं मर्कतं पद्मरागं तथैव च ॥

अनौपमं च माणिक्यं क्रमात् कोणेषु विन्यसेत् ।

प्रस्थमात्रं भवेद् भद्रं प्रस्थार्धं स्याच् च वा विभो ॥

अनेन विधिना कृत्वा देवस्य पुरतो न्यसेत् ।
</code></pre>
<p><strong>[१४१]</strong> वाचकायाथ वा दद्याद् अथवा भोजके स्वयम् ॥</p>
<pre><code>अनेन विधिना कृत्वा भद्रं यश् च प्रयच्छति ।

स हि भद्राणि सम्प्राप्य गच्छेद् गोपतिमन्दिरम् ॥

ब्रह्मलोकं ततो गच्छेद् यानारूढो न संशयः ।

तेजसा रविसङ्काशः कान्त्यात्रेयसमस् तथा ॥

प्रभया गोपतेस् तुल्यस् तेजसा शङ्करस्य च ।

तस्माद् एत्य पुनर् भूमौ गोप्तिः स्यान् न संशयः ॥

प्रसादाद् गोपतेर् वासं सर्वक्ष्माधिपपूजितम् ।

इत्य् एषा कथिता वीर भद्रा नामेति सप्तमी ॥

याम् उपोष्य नरो वीर ब्रह्मलोकम् अवाप्नुयात् ।

शृण्वन्ति ये पठन्तीह कुर्वन्ति च गणाधिप ॥

ते सर्वे भद्रम् आसाद्य यान्ति तद् ब्रह्म शाश्वतम् ।
</code></pre>
<p><strong>इति भद्रसप्तमीव्रतम् ।</strong></p>
<p><strong>[त्रिगतिसप्तमी]</strong></p>
<pre><code>	ब्रह्मोवाच ।

सप्तव्यां शुक्लपक्षे तु फाल्गुनस्येह यो नरः ।

जपन् हेलीति देवस्य नाम भक्त्या पुनः पुनः ॥
</code></pre>
<p><strong>[१४२]</strong> देवार्चनं चाष्टशतं कृत्वैवं तु जपेच् छुचिः ।</p>
<pre><code>स्नातः प्रस्थानकाले चाप्य् उत्थाने स्खलिते क्षते ॥

पाषण्डान् पतितांश् चैव तथैवान्त्यावसायिनः ।

नालपेत तथा भानुम् अर्चयेच् छ्रद्धयान्वितः ॥

इदं चोच्चारयेद् भानुं मनस्य् आधाय तत्परः ।

हंश हंस नमस् तुभ्यम् अगतीनां गतिर् भव ॥

संसारार्णवमग्नानां त्राता भव दिवाकर ।

एवं प्रसाद्योपवासं कृत्वा नियतमानसः ॥

पूर्वाह्ण एव चान्येद्युः सकृत् प्राश्यं च गोमयम् ।

स्नात्वार्चयित्वा हंसेति पुनर् नाम प्रकीर्तयेत् ॥

वारिधारात्रयं चैव निक्षिपेद् देवपादयोः ।

चैत्रवैशाखयोश् चैवं तद्वज् ज्येष्ठे च पूजयेत् ॥

मर्त्यलोके गतिं श्रेष्ठां कृष्ण प्राप्नोति वै नरः ।

उत्क्रान्तश् च व्रजेत् कृष्ण दिव्यं हसालयं शुभम् ॥
</code></pre>
<p><strong>[१४३]</strong> वृषध्वजप्रसादाद् वै सङ्क्रन्दनसमो भवेत् ।</p>
<pre><code>आषाढे श्रावणे चैव मासि भाद्रपदे शुभे ॥

तथैवाश्वयुजे चैवम् अनेन विधिना ततः ।

उपोष्य सम्पूज्य ततो मार्तण्डेति प्रकीर्तयेत् ॥

गोमूत्रप्राशनात् पूतो गणाधिपपुरं व्रजेत् ।

आराधितस्य जगताम् ईश्वरस्याव्ययात्मनः ॥

उत्क्रान्तिकाले स्मरणं भास्करस्य यथाश्रुति ।

क्षीरस्य प्राशनं यस् तु विधिर् एष मयोदितः ॥

कार्तिकादि यथान्यायं कुर्यान् मासचतुष्टयम् ।

तेनैव विधिना कृष्ण भास्करस्य प्रकीर्तयेत् ॥

स याति भानुसालोक्यं भास्करं स्मरति क्षये ।

प्रतिमासं द्विजातिभ्यो दद्याद् दानं यथेच्छया ॥

चतुर्मासे तु सम्प्राप्ते कुर्यात् पुस्तकवाचनम् ।

कथां वा भासकरस्येह तद्गीतिकम् अथापि वा ॥
</code></pre>
<p><strong>[१४४]</strong> धर्मश्रवणम् इष्टं तु सदा धर्मध्वजस्य तु ।</p>
<p>“धर्मध्वजः” सूर्यः।</p>
<pre><code>वाचकं पूजयित्वा तु तस्मात् कार्यं च श्रद्धया ॥

श्राद्धम् अनेन पक्वेन वाचकेन द्विजोत्तमाः ।

दिव्येन च यथायुक्तम् अभीष्टं भास्करस्य हि ॥

एवम् अन्ते गतिं श्रेष्ठां देवानाम् आनुकीर्तनात् ।

प्राप्नुयात् त्रिविधां कृष्ण त्रिलोकाख्यां नरः सदा ॥

कथितं पारणं यत् ते प्रथमं गोधराधनम् ।

आधिपत्यं तथा भोगांस् तेन प्राप्नोति मानुषः ॥

द्वितीयेन तथा भोगान् गोत्रारेः प्राप्नुयान् नरः ।

सूर्यलोकं तृतीयेन पारणेन तथाप्नुयात् ॥

एवम् एतत् समाख्यातं गतिप्रापकम् उत्तमम् ।

विधानं देवशार्दूल यद् उक्तं सप्तमीव्रते ॥

यस् त्व् एतां सप्तमीं कुर्यात् त्रिगतिं श्रद्धयान्वितः ।

तथा भक्त्या च वै नारी प्राप्नोति त्रिविधां गतिम् ॥
</code></pre>
<p><strong>[१४५]</strong> एषा पुण्या पापहरा त्रिगतिः समुदाहृता ।</p>
<pre><code>आराधनाय शस्तैषा सदा भानोर् बलावहः ॥	

तथा कर्मसु पुण्या च त्रिवर्गज्येष्ठदा सदा ।
</code></pre>
<p>“गोत्रारिः” इन्द्रः । “त्रिवर्गज्येष्ठदा” धर्मदा ।</p>
<p><strong>इति त्रिगतिसप्तमीव्रतम् ।</strong></p>
<p><strong>[पापनाशिनी सप्तमी]</strong></p>
<pre><code>	ब्रह्मोवाच ।

शुक्लपक्षस्य सप्तम्यां यदा ऋक्षं करो भवेत् ।

तदास्यासौ महापुण्या सप्तमी पापनाशिनी ॥

तस्यां सम्पूज्य देवेशं चित्रभानुं जगद्गुरुम् ।

सप्तजन्मकृतात् पापान् मुच्यते नात्र संशयः ॥

यश् चोपवासं कुरुते तस्यां नियतमानसः ।

सर्वपापविनिर्मुक्तः सूर्यलोके महीयते ॥

दानं यद् दीयते किञ्चित् समुद्दिश्य दिवाकरम् ।

होमो वा क्रियते तत्र तत् सर्वं चाक्षयं भवेत् ॥
</code></pre>
<p><strong>[१४६]</strong> एक ऋग्वेदपुरतो जप्त्वा श्रद्धापरेण तु ।</p>
<pre><code>ऋग्वेदस्य समस्तस्य यच्छते तत् फलं ध्रुवम् ॥

सामवेदफलं साम यजुर्वेदफलं यजुः ।

अथर्वणो ‘थर्वणस्य निखिलं यच्छते फलम् ॥

यद् यत् पापम् अशेषं वै नाशयत्य् अत्र भास्करः ।

करं च सप्तमी कृष्ण तेनोक्ता पापनाशिनी ॥

अस्यां समभ्यर्च्य रविं यान्ति सौमनसं पुरम् ।

विमानवरम् आरुह्य कर्बुरोद्भवम् उत्तमम् ॥
</code></pre>
<p>“सौमनसं पुरम्” देवलोकम् । “कर्बुरम्” सुवर्णम् ।</p>
<pre><code>तेजसा रविसङ्काशः प्रभयामरसन्निभः ।

कान्त्यात्रेयसमः कृष्ण सौर्ये हरिसमः सदा ॥

मोदते तत्र सुचिरं वृन्दारकगणैर् सह ।

पुनर् एत्य भुवं कृष्ण भवेद् वै क्ष्माधिपाधिपः ॥
</code></pre>
<p><strong>इति पापनाशिनी सप्तमी ।</strong></p>
<p><strong>[१४७]</strong></p>
<p><strong>[मार्तण्डसप्तमी]</strong></p>
<pre><code>	ब्रह्मोवाच ।

मार्तण्डसप्तमीं कृष्ण अथान्यां वच्मि ते ‘नघ ।

पौषे मासि सिते पक्षे सप्तम्यां समुपोषितः ॥

सम्यक् तं पूज्य मार्तण्डं मार्तण्ड इति वै जपन् ।

पूजयेत् कुतपं भक्त्या श्रद्धया परयान्वितः ॥
</code></pre>
<p>“कुतपः” सूर्यः ।</p>
<pre><code>पुष्पधूपोपहाराद्यैर् उपवासैः समाहितः ।

मार्तण्डेति जपन् नाम पुन्स् तद्गतमानसः ॥

विप्राय दक्षिणां दद्याद् यथाशक्त्या खगध्वज ।

स्वपन् विबुध्य स्खलितो मार्तण्डेति च कीर्तयेत् ॥

पाषण्डिभिर् विकर्मस्थैर् आलापं च विवर्जयेत् ।

गोमूत्रं गोमयं चापि दधि क्षीरम् अथापि वा ॥

गोदेहतः समुद्भूतं प्राश्नीयाद् आत्मशुद्धये ।

द्वितीये ‘ह्नि पुनः स्नातस् तथैवाभ्यर्च्य तं रविम् ॥

तेनैव नाम्ना सम्पूज्य दत्वा विप्राय दक्षिणाम् ।

ततो भुञ्जीत गोदेहसमुद्भूतसमन्वितम् ॥
</code></pre>
<p><strong>[१४८]</strong> एवम् एवाखिलान् मासान् उपोष्य तु प्रयत्नतः ।</p>
<pre><code>दद्याद् गवाह्निकं विद्वान् प्रतिमासं स्वशक्तितः ॥

पारिते च पुनर् वर्षे यथाशक्त्या गवाह्निकम् ।

दत्वा परगवे भूयः शृणु यत् फलम् अश्नुते ॥

सुवर्णशृङ्गा गाः पञ्च षष्ठं च वृषभं नरः ।

प्रतिमासं द्विजातिभ्यो यद् दत्वा फलम् अश्नुते ॥

तद् आप्नोत्य् अखिलं सम्यग् व्रतम् एतद् उपोषितम् ।

तं च लोकम् अवाप्नोति मार्तण्डो यत्र तिष्ठति ॥

शाण्डिलेयसमः कृष्णः तेजसा नात्र संशयः ।
</code></pre>
<p>“शाण्डिलेयसमः” अग्निसमः ।</p>
<p><strong>इति मार्तण्डसप्तमी ।</strong></p>
<p><strong>[अनन्तफलसप्तमी]</strong></p>
<pre><code>	ब्रह्मोवाच ।

शुक्लपक्षे तु सप्तम्यां मासि भाद्रपदे ‘च्युत ।

प्रणम्य शिरसादित्यं पूजयेत् सप्तवाहनम् ॥
</code></pre>
<p><strong>[१४९]</strong> पुष्पधूपादिभिर् वीर कुतपानां च तर्पणैः ।</p>
<p>“कुतपानाम्” ब्राह्मणानाम् ।</p>
<pre><code>पाषण्डादिभिर् आलापम् अकुर्वन् नियतात्मवान् ॥

विप्राय दक्षिणां दत्वा नक्तं भुञ्जीत वाग्यतः ।

तिष्ठन् व्रजन् सुस्थितश् च क्षुतप्रस्खलितादिषु ॥

आदित्यनामस्मरणं कुर्वन्न् उच्चारणं तथा ।

अनेनैव विधानेन मासान् द्वादश वै क्रमात् ॥

उपोष्य पारणे पूर्णे समभ्यर्च्य जगत्गुरुम् ।

पुण्येन श्रवणेनेह प्रीणयन् पुष्टिम् अश्नुते ॥

एवं यः पुरुषः कुर्याद् आदित्याराधनं शुचिः ।

नारी वा स्वर्गम् अभ्येत्य सो ‘नन्तफलम् अश्नुते ॥
</code></pre>
<p><strong>इत्य् अनन्तफलसप्तमी ।</strong></p>
<p><strong>[अव्यङ्गसप्तमी]</strong></p>
<pre><code>	ब्रह्मोवाच ।

श्रावणे मासि देवेशं सप्तम्यां सप्तिवाहनम् ।
</code></pre>
<p><strong>[१५०]</strong> शुक्लपक्षे समभ्यर्च्य पुष्पधूपादिभिः शुचिः ॥</p>
<pre><code>प्राप्येह विपुलं देव धर्मानन्तरम् अक्षयम् ।

अमुत्र लोकम् आयात् दिव्यं खगपतेः शुभम् ॥
</code></pre>
<p>“धर्मानन्तरम्” अर्थम् । “खगपतिः” अत्रादित्यः ।</p>
<pre><code>पाषण्डादिभिर् आलापम् अकुर्वन् नियतात्मवान् ।

विप्राय दक्षिणां दत्वा नक्तं भुञ्जीत वाग्यतः ॥

अव्यङ्गं देवदेवस्य वर्षे वर्षे नियोजयेत् ।
</code></pre>
<p>“अव्यङ्गः” एकवर्णशोभनकार्पाससूत्रनिर्मितः सर्पनिर्मोकाकृतिर् अन्तःसुषिरो द्वाविंशत्यधिकशताङ्गुलपरिमित उत्कृष्टो, विंशत्यधिकशताङ्गुलपरिमितो मध्यमो, अष्टोत्तरशताङ्गुलपरिमितो ह्रस्व इति बोद्धव्यः । एतच् च <strong>भविष्यत्पुराण</strong> एव साम्बोपाख्याने विस्तरेणोक्तम् ।</p>
<pre><code>सप्तम्याम् अत्र देवस्य शुभं गुह्यतरं तथा ।

ऋग्भवेषु यथान्येषु पवित्राण्य् अत्र वै विदुः ॥

तथा देवस्य मासे ‘स्मिन्न् अव्यङ्गः परिगीयते ।
</code></pre>
<p>“ऋग्भवेषु” देवेषु ।</p>
<pre><code>यस् त्व् आरोपयते भक्त्या भास्करस्य नरो ‘च्युत ॥
</code></pre>
<p><strong>[१५१]</strong> अव्यङ्गं विधिवद् भक्त्या कृत्वा ब्राह्मणभोजनम् ।</p>
<pre><code>घण्टातूर्यनिनादैश् च ब्रह्मघोषैश् च पुष्कलैः ॥

स दिव्ययानम् आरूढो लोकम् आयाति हेलिनः ।

अनेनैव विधानेन मासान् द्वादश वै क्रमात् ॥

उपोष्य पारणे पूर्णे दत्वा विप्राय दक्षिणाम् ।

एवं यः पुरुषः कुर्याद् आदित्याराधनं शुचिः ॥

स गच्छेत् परमं लोकं दिव्यं च वनमालिनः ।
</code></pre>
<p><strong>इत्य् अव्यङ्गसप्तमी ।</strong></p>
<p><strong>[त्रितयप्रदानसप्तमि]</strong></p>
<pre><code>	विष्णुर्** **उवाच ।

कुले जन्म तथारोग्यं धनं चैवात्र दुर्लभम् ।

त्रितयं प्राप्यते येन तन् मे वद जगत्पते ॥

	ब्रह्मोवाच ।

यो मार्गशीर्षे सितसप्तमे ‘ह्नि

	हस्तर्क्षयोगे जगतः प्रसूतिम् ।
</code></pre>
<p><strong>[१५२]</strong> सम्पूज्य भानुं विधिनोपवासी</p>
<pre><code>	पुष्पैः सधूपान्नपरोपहारैः ॥

गृहीतगव्यं प्रतियव्यपूजा-

	दानादियुक्तं व्रतम् एतद् एकम् ।

दद्याच् च दानं द्विजपुङ्गवेभ्यः

	स्मरिष्यमाणं विनिबोध धीर ॥

वज्रं परं व्रीहियवं हिरण्यं

	यवान्न्म् अम्भः करकान्नपानम् ।

इन्द्रं पयो ‘न्नं गुडफाणिताढ्यं

	दद्यात् तथा वस्त्रम् अनुक्रमेण ॥

गव्ये च यव्ये विधिचोदितेन 

	तस्यां तिथौ लोकगुरुं प्रपूज्य ।
</code></pre>
<p>“यव्यो” मासः । “वज्रं” घृतम् । “गुडफाणिताढ्यं” जलकथितेक्षुरससिद्धं द्रवद्रव्यम् ।</p>
<pre><code>अश्नीत धान्यानि विशुद्धिहेतोः 

	सम्प्राशनानीह निबोध तानि ॥

गोमूत्रम् अम्भो घृतम् आमशाकं

	दूर्वादधिव्रीहियवांस् तिलांश् च ।
</code></pre>
<p><strong>[१५३]</strong> सूर्यांशुतप्तं जलम् अम्बुजानि</p>
<pre><code>	क्षीरं च मासक्रमशो ‘त्र योज्यम् ॥

कुले प्रधाने धनधान्यपूर्णे

	पद्मावृते ध्वस्तसमस्तदुःखे ।

प्राप्नोति जन्माविकलेन्द्रियश् च 

	भवत्य् अरोगी मतिमान् सुखी च ॥
</code></pre>
<p>“पद्मावृते” लक्ष्युआवृते ।</p>
<p><strong>इति त्रितयप्रदानसप्तमी ।</strong></p>
<p><strong>[निक्षुभार्कसप्तमी]</strong></p>
<pre><code>	ब्रह्मोवाच ।

सूर्यभक्ता तु या नारी ध्रुवं सा पुरुषो भवेत् ।

स्त्रीत्वे वाप्य् उत्तमं नाथं यत् कृत्वा शृणु साम्प्रतम् ॥

निक्षुभार्कव्रतं भानोः सदा प्रीतिविवर्धनम् ।

अवियोगकरं वीर धर्मकामार्थसाधनम् ॥

सप्तम्याम् अथ षष्ठ्यां वा सङ्क्रान्तौ भानवे दिने ।

हविषा हविषा होमं सोपवासः समाचरेत् ॥
</code></pre>
<p><strong>[१५४]</strong> निक्षुभार्कस्य दैवार्चां कृत्वा स्वर्णमयीं शुभाम् ।</p>
<pre><code>राजतीं वाथ वार्क्षीं वा स्नापयेत घृतादिभिः ॥
</code></pre>
<p>“उत्तमं नाथं” प्राप्नोतीति शेषः । “निक्षुभा” सूर्यपत्नी, तया सहितो ‘र्कः । “हविषा” गव्यघृतेन ।</p>
<pre><code>गन्धमाल्यैर् अलङ्कृत्य वस्त्रयुग्मैश् च शोभनैः ।

भक्ष्यभोज्यैर् अशेषैश् च विमानध्वजचामरैः ॥

भोजयेत् सूर्यभक्तांश् च भोजकांश् च तथा नृप ।

भक्त्या च दक्षिणां दद्याद् भास्करः प्रीयतां मम ॥

ताम्रपात्रे ‘थ वा कांस्ये शुक्लवस्त्रावगुण्ठिताम् ।

कृत्वायतनमध्ये तु प्रतिमाम् उपकल्पयेत् ॥

कृत्वा शिरसि तत् पात्रं वितानच्छत्रशोभितम् ।

ध्वजच्छत्रादिभिश् चैव ब्रध्नस्यायतनं व्रजेत् ॥
</code></pre>
<p><strong>[१५५]</strong> निक्षुभार्कदिनेशस्य व्रतम् एतन् निवेदयेत् ।</p>
<pre><code>तत्पीठे स्थापयेत् पात्रं पुष्पशोभासमन्वितम् ॥

प्रदक्षिणीकृत्य रविं प्रणिपत्य प्रसादयेत् ।

समाप्यैतद् व्रतं पुण्यं शृणु यत् फलम् आप्नुयात् ॥

द्वादशादित्यसङ्काशैर् महायानैर् नगोपमैः ।

यथेष्टं वै रवेर् लोके सौरैः सार्धं प्रमोदयेत् ॥

वर्षकोटिसहस्राणि वर्षकोटिशतानि च ।

तदन्ते च महाभागो विष्णुलोके महीयते ॥

ततः कर्मविशेषेण सर्वकामसमन्वितः ।

ब्रह्मलोकं समासाद्य परं सुखम् अवाप्नुते ॥

ब्रह्मलोकात् परिभ्रष्टः श्रीमान् सद्भिः प्रपूजितः ।

प्रजापतित्वम् आप्नोति सुरासुरनमस्कृतः ॥

भोगान् इह चिरं भुक्त्वा सोमलोके महीयते ।

सोमाच् चैन्द्रं पुनर् लोकम् आसाद्येन्द्रसमो भवेत् ॥

इन्द्रलोकाच् च गन्धर्वलोकं प्राप्य स मोदते ।

गन्धर्वराजपतिना सह नागैर् वसेत् सुखम् ॥

महारत्नप्रभावेण ह्य् उपशोभितम् अद्भुतम् ।

यक्षलोकम् अपि प्राप्तो यथाकामं प्रमोदते ॥

यक्षलोकात् प्रिभ्रष्टः क्रीडते मेरुमूर्धनि ।
</code></pre>
<p><strong>[१५६]</strong> स्थानानि लोकपालानां क्रमाद् आगत्य मोदते ॥</p>
<pre><code>लोकालोकान्तपर्यन्ते सर्वस्मिन् क्षितिमण्डले ।

यत्र तत्र सुखी नित्यं तद् अशेषम् अवाप्नुते ॥

धर्मार्थकाममोक्षांश् च राज्यं च प्राप्य मोदते ।

आदित्यात् प्राप्यते योगः सुप्रसन्नान् न संशयः ॥
</code></pre>
<p><strong>इति निक्षुभार्कव्रतम् ।</strong></p>
<p><strong>[निक्षुभार्कचतुष्टयसप्तमी]</strong></p>
<pre><code>	सुमन्तुर् उवाच ।

या तु षष्ठ्यां तु सप्तम्यां नियता व्रतचारिणी ।

वर्षम् एकं न भुङ्क्ते च महाभोगिजिगीषया ॥

वर्षान्ते प्रतिमां कृत्वा निक्षुभार्केति विश्रुताम् ।

स्नानाद्यं च विधिं कृत्वा पूर्वोक्तांल् लभते गुणान् ॥

जाम्बूनदमयैर् यानैश् चतुर्द्वारैर् अलङ्कृतम् ।
</code></pre>
<p><strong>[१५७]</strong> गत्वादित्यपुरं रम्यं निखिलं विन्दते फलम् ॥</p>
<pre><code>सौरादिसर्वलोकेषु भोगान् भुक्त्वा यथेप्सितम् ।

क्रमाद् आगत्य लोके ‘स्मिन् राजानं पतिम् आप्नुयात् ॥

या नार्य् उपवसेद् एवं कृत्स्नाम् एकां तु सप्तमीम् ।

सा गच्छेत् परमं स्थानं भानोर् अमिततेजसः ॥

वर्षान्ते प्रतिमां कृत्वा शालिपिष्टमयीं शुभाम् ।

पीतानुलेपमाल्यैश् च पीतवस्त्रैश् च पूजयेत् ॥

पूर्वोक्तं निखिलं कृत्वा भास्कराय निवेदयेत् ।

भूयो भौमैर् महायानैर् ध्वान्तचामीकरप्रभैः ॥

वर्षकोटिसहस्रं तु सूर्यलोके महीयते ।

सौरादिसर्वलोकेषु भोगान् भुक्त्वा यथेप्सितान् ॥

क्रमाद् आगत्य लोके ‘स्मिन् यथेष्टं विन्दते पतिम् ।

कुलीनं रूपसम्पन्नं सर्वशास्त्रविशारदम् ॥

सप्तम्यां या निराहारा भवेच् च संयता त्रिधा ।

गजं पिष्टमयं कृत्वा वर्षान्ते विनिवेदयेत् ॥

विधाय राजतं पद्मं सुवर्णकृतकर्णिकम् ।

भक्त्या विन्यस्य तत्पृष्ठे शेषं पूर्ववद् आचरेत् ॥
</code></pre>
<p><strong>[१५८]</strong> कामतो ‘पि कृतं पापं भ्रूणहत्यापि यद् भवेत् ।</p>
<pre><code>तत् सर्वं गजदानेन क्षीयते नात्र संशयः ॥

महापद्मविमानेन नरो याति सलोकताम् ।

वर्षकोटिशतं साग्रं सूर्यलोके महीयते ॥

सौरलोकादिलोकेषु भुङ्क्ते भोगान् नराधिप ।

क्रमाद् आगत्य लोके ‘स्मिन् यथेष्टं विन्दते पतिम् ॥

सर्वलक्षणसम्पन्नं धनधान्यसमन्वितम् ।

महोत्साहं महावीर्यं महासत्त्वं महाबलम् ॥

कृष्णपक्षे तु माघस्य सप्तम्यां या दृढव्रता ।

वर्षैकम् उपवासेन सर्वभोगविवर्जिता ॥

वर्षान्ते सर्वगन्धोत्थं निक्षुभार्कं निवेदयेत् ।

सुवर्णमणिमुक्ताढ्यं भोजयित्वा द्विजोत्तमम् ॥

इतिहासविदं प्राज्ञं वाचकं भार्यया सह ।

सुविचित्रैर् महायानैर् दिव्यैर् गन्धैश् च शोभितम् ॥

क्रीडेद् युगशतं साग्रं सूर्यलोके महीयते ।

प्रभया रविसङ्काशस् तेजसा हरिसन्निभः ॥
</code></pre>
<p><strong>[१५९]</strong> यथेष्टं भानवे लोके भोगान् भुक्त्वा तु कृत्स्नशः ।</p>
<pre><code>क्रमाद् आगत्य लोके ‘स्मिन् राजानं विन्दते पतिम् ॥

य एवं कुरुते राजन् व्रतं पापभयापहम् ।

निक्षुभार्कम् इदं पुण्यं स याति परमां गतिम् ॥

वर्षम् एकं महाबाहो श्रद्धया परयान्वितः ।

वर्षान्ते भोजयेद् वीर वाचकं भार्यया सह ॥

पूजयित्वा तु दाम्पत्यं महाभारतवाचकम् ।

पूजयेद् गन्धमाल्यैश् च वासोभिर् भूषणैस् तथा ॥

कृत्वा ताम्रमये पात्रे वज्रपूर्णैर् अलङ्कृते ।

निक्षुभार्कं तु सौवर्णं दद्यात् ताभ्यां तु शक्तितः ॥

निक्षुभा ब्राह्मणी ज्ञेया वाचको ‘र्कः प्रकीर्तितः ।

तस्मात् तौ पूजयेत् सौरीश्वरवच् छ्रद्धयान्वितः ॥
</code></pre>
<p><strong>इति निक्षुभार्कचतुष्टयव्रतम् ।</strong></p>
<p><strong>[उभयसप्तमी]</strong></p>
<pre><code>	सुमन्तुर् उवाच ।

हन्त ते सम्प्रवक्ष्यामि सूर्यव्रतम् अनुत्तमम् ।
</code></pre>
<p><strong>[१६०]</strong> धर्मकामार्थमोक्षाणां प्रीतिदायकम् उत्तमम् ॥</p>
<pre><code>पौषे मासि तु सम्प्राप्ते यः कुर्यान् नक्तभोजनम् ।

जितेन्द्रियः सत्यवादी स्नाति गोधूमगोरसैः ॥

पक्षयोः सप्तमीं यत्नाद् उपवासेन योजयेत् ।

त्रिसन्ध्यम् अर्चयेद् भानुं शाण्डिलेयं च सुव्रत ॥

अधःशायी भवेन् नित्यं सर्वभोगविवर्जितः ।

मासि पूर्णे तु सप्तम्यां घृतादिभिर् अरिन्दम ॥

कृत्वा स्नानं महापूजां सूर्यमन्त्रेण भारत ।

नैवेद्यम् ओदनप्रस्थं क्षीरसिद्धं निवेदयेत् ॥

भोजयित्वा द्विजान् अष्टौ सूर्यभक्तांश् च भारत ।

गां च दद्यान् महाराज कपिलां भास्करस्य तु ॥

य एवं कुरुते पुण्यं सूर्यव्रतम् अनौपमम् ।

तस्य पुण्यफलं वच्मि सर्वकामसमन्वितम् ॥

सूर्यकोटिप्रतीकाशैर् विमानैः सार्वकामिकैः ।

अप्सरोगणसङ्कीर्णैर् महाविभ्रमसंयुतैः ॥

सङ्गीतनृत्यताघोषैर् गन्धर्वगणशोभितैः ।
</code></pre>
<p><strong>[१६१]</strong> दोधूयमानश् चमरैः स्तूयमानः सुरासुरैः ॥</p>
<pre><code>सहस्रकिरणाद् भानोर् धनैश्वर्यसमन्वितः ।

स याति परमं स्थानं यत्रास्ते रविर् अंशुमान् ॥

रोमसङ्ख्या तु या तस्मात् तत्प्रसूतिकुले तु सा ।

तावद्युगसहस्राणि स्वर्गलोके महीयते ॥

त्रिःसप्तकुलजैः सार्धं भोगान् भुक्त्वा यथेप्सितान् ।

ज्ञानयोगं समासाद्य सूर्यस्यैवालयं व्रजेत् ॥

माघमासे तु सम्प्राप्ते यः कुर्यान् नक्तभोजनम् ।

पिण्याकं घृतसम्मिश्रं भुञ्जानः सन् जितेन्द्रियः ॥

उपवासश् च सप्तम्यां भवेद् उभयपक्षयोः ।

घृताभिषेकं सप्तम्यां कुर्याद् भानोर् नराधिप ॥

गां च दद्याद् दिनेशाय तरुणीं नीलसन्निभाम् ।

गत्वादित्यपुरं रम्यं भोगान् भुङ्क्ते यथेप्सितान् ॥

फाल्गुने मासि राजेन्द्र यः कुर्यान् नक्तभोजनम् ।

श्यामाकक्षीरनीवारैर् जितक्रोधो जितेन्द्रियः ॥

षष्ठ्यां वाप्य् अथ सप्तम्याम् उपवासपरो भवेत् ।

अष्टम्यां तु महास्नानं पञ्चगव्यघृतादिभिः ॥
</code></pre>
<p><strong>[१६२]</strong> त्वग्भिश् च क्षीरवृक्षाणां स्नापयित्वा प्रपूजयेत् ।</p>
<pre><code>सौरभेयीं ततो दद्याद् उक्तां तां रश्मिमालिने ॥

गत्वादित्यपुरं रम्यं मोदते शाश्वतीः समाः ।

मासि चैत्रे तु सम्प्राप्ते यः कुर्यान् नक्तभोजनम् ॥

शाल्यन्नं पयसा युक्तं भुञ्जानः संयतेन्द्रियः ।

भानवे पाटलां दद्याद् वैष्णवीं तरुणीं नृप ॥

पुष्परागमयैर् यानैर् नानाहंसादिशालिभिः ।

गच्छेत् सूर्यपदं रम्यं दुष्प्रापम् अकृतात्मभिः ॥

वैशाखे मासि राजेन्द्र यः कुर्यान् नक्तभोजनम् ।

दध्योदनं तु भुञ्जानो जितक्रोधो जितेन्द्रियः ॥

गोष्ठेशयो ह्य् अधःशायी निशायाम् एकवस्त्रभृत् ।

नियमं च यथोद्दिष्टं सामान्यं सर्वम् आचरेत् ॥

वैशाख्यां पौर्णमास्यां तु कुर्यात् स्नानं घृतादिभिः ।

सूर्यायालङ्कृतां श्वेतां दद्याद् गां तरुणीं नृप ॥

शङ्खकुन्द्रेन्दुवर्णाभैर् महायानैर् अलङ्कृतैः ।

श्वेतैर् गरुडसंयुक्तैर् गच्छेद् अर्कस्य मन्दिरम् ॥

सर्वातिशयरूपाभिर् नारीभिः परिवारितः ।

नीलोत्पलसुगन्धीनि रमते कालम् अक्षयम् ॥
</code></pre>
<p><strong>[१६३]</strong> मासि ज्येष्ठे महाबाहो यः कुर्यान् नक्तभोजनम् ।</p>
<pre><code>भुञ्जानः पायसं वीर सर्पिषा मधुना सह ॥

वीरासनो निशायां स्यात् सहस्रांशुम् अनुव्रजेत् ।
</code></pre>
<p>“वीरासनं” अनुपविश्यावस्थानम् ।</p>
<pre><code>हितकारी गवां नित्यं गवां हिंसाविवर्जितः ॥

उभयोर् अपि सप्तम्यां कुर्यात् स्नानादिकं विधिम् ।
</code></pre>
<p>“उभयोः” पक्षयोर् इति शेषः ।</p>
<pre><code>सूर्याय धेनुं दद्याच् च धूम्रवर्णाम् अलङ्कृताम् ॥

नीलोत्पलसमप्रख्यैर् महायानैर् अनौपमैः ।

महासिंहनिबद्धैश् च मोदते कालम् अक्षयम् ॥

आषाढे मासि यः कुर्यात् संयतो नक्तभोजनम् ।

षष्ठिकोदनसम्मिश्रं सकृद् अश्नीत गोरसम् ॥

गां दद्याच् च महाराज भास्कराय शुभाननाम् ।

सामान्यं च विधिं कुर्यात् प्राग् उक्तं यन् मया तव ॥

शुद्धस्फटिकसङ्काशैर् यानैर् बर्हिणवाहनैः ।

अणिमादिगुणैर् युक्तः सूर्यवद् विचरेद् दिवि ॥

सम्प्राप्ते श्रावणे मासि यः कुर्यान् नक्तभोजनम् ।
</code></pre>
<p><strong>[१६४]</strong> क्षीरषष्ठिकयुक्तेन सर्वसत्त्वहिते रतः ॥</p>
<pre><code>पीतवर्णां च गां दद्याद् भास्कराय महात्मने ।

सामान्यम् अखिलं कुर्यात् प्राग् उक्तं यन् मन्या तव ॥

सुविचित्रैर् महायानैर् हंससारसयायिभिः ।

गत्वादित्यपुरं श्रीमान् पूर्वोक्तं लभते फलम् ॥

वीर भाद्रपदे मासि यः कुर्यान् नक्तभोजनम् ।

हुतशेषं हविर् दद्याद् वृक्षमूलं समाश्रितः ॥

सुप्याद् आयतने रात्रौ सर्वभूतानुकम्पकः ।

दद्याद् गां तरुणीं वीर भास्कराय महात्मने ॥

निशाकरसमप्रख्यैर् वज्रवैदूर्यचित्रितैः ।

चक्रवाकसमायुक्तैर् विमानैः सार्वकामिकैः ॥

गत्वादित्यपुरं रम्यं ससुरासुरवन्दितः ।

मोदते स महायानैर् यावद् आभूतसम्प्लवम् ॥

श्रीमान् आश्वयुजे मासि यः कुर्यान् नक्तभोजनम् ।

घृताशनं तु भुञ्जानो जितक्रोधो जितेन्द्रियः ॥

दद्याद् गां पद्मपत्राभां भानोर् अमिततेजसः ।

दिव्याभरणसम्पन्नां त्रुणीं च पयस्विनीम् ॥

स्वच्छमौक्तिकसङ्काशैर् नीलोत्पलसुशोभितैः ।
</code></pre>
<p><strong>[१६५]</strong> जीवञ्जीवकसंयुक्तैर् विमानैः सार्वकामिकैः ॥</p>
<pre><code>गच्छेद् भानुसलोकत्वं तेजसा रविसन्निभः ।

कान्त्या विधुसमो राजन् प्रभया रविसन्निभः ॥

राजेन्द्र कार्तिके मासि यः कुर्यान् नक्तभोजनम् ।

क्षीरोदनं प्रभुञ्जानः सत्यवादी जितेन्द्रियः ॥

दिवाकराय गां दद्याज् ज्वलनार्कसमप्रभाम् ।

पूर्वोक्तं च विधिं कुर्यात् सूर्यतुल्यो भवेन् नरः ॥

कालानलशिखाप्रख्यैर् महायानैर् नगोपमैः ।

महासिंहकृताटोपैः सूर्यवन् मोदते सुखी ॥

मार्गशीर्षे शुभे मासि यः कुर्यान् नक्तभोजनम् ।

यवान्नं पयसा युक्तं भुञ्जानः संयतेन्द्रियः ॥

प्रयच्छेद् गां तथा कृष्णां नानालङ्कारभूषिताम् ।

सूर्याय कुरुशार्दूल विधिं चापि समाचरेत् ॥

सितपद्मनिभैर् यानैः श्वेताश्वतरसंयुतैः ।

गत्वादित्यपुरं रम्यं प्रभया परयान्वितः ॥

अहिंसा सत्यवचनम् अस्तेयः क्षान्तिर् आर्जवम् ।

त्रिषवणाग्निहवनं भूशय्या नक्तभोजनम् ॥

पक्षयोर् उपवासेन सप्तम्यां कुरुनन्दन ।
</code></pre>
<p><strong>[१६६]</strong> एतान् गुणान् समाश्रित्य कुर्वाणो व्रतम् उत्तमम् ॥</p>
<pre><code>सप्तम्युभयप्राख्यातं सर्वपापभयापहम् ।

सर्वरोगप्रशमनं सर्वकामफलप्रदम् ॥

इत्य् एवमादिनियमैश् चरेत् सूर्यव्रतं सदा ।

स गच्छेद् विपुलं स्थानं भानोर् अमिततेजसः ॥
</code></pre>
<p><strong>इत्य् उभयसप्तमीव्रतम् ।</strong></p>
<p><strong>[पुत्रसप्तमी]</strong></p>
<pre><code>	आदित्य उवाच ।

माघमासे तु शुक्लायां सप्तम्यां समुपोषितः ।

पूजयेद् यस् तु मां भक्त्या तस्याहं पुत्रतां व्रजे ॥

एवं चोभयसप्तम्यां मासि मासि सुरोत्तम ।

यस् तु मां पूजयेद् भक्त्या स्वम् एकम् एकम् आदरात् ॥

प्रयच्छामि सुतं तस्य ह्य् आत्मनो ह्य् अङ्गसम्भवम् ।

वित्तं यशस् तथा पुत्रम् आरोग्यं परमं तथा ॥
</code></pre>
<p><strong>[१६७]</strong> माघमासे तु यो ब्रह्मन् शुक्लपक्षे जितेन्द्रियः ।</p>
<pre><code>पाषण्डान् ग्राम्यपतितान् न जल्पन् विजितेन्दिर्यः ॥

उपोष्य विधिवत् षष्ठ्यां श्वेतमाल्यविलेपनैः ।

पूजयित्वा तु मां भक्त्या निशि भूमौ स्वपेद् बुधः ॥

प्रातर् उत्थाय सप्तम्यां कृत्वा स्नानादिकां क्रियाम् ।

पूजयित्वा तु मां ब्रह्मन् वीरहोमं समाचरेत् ॥

प्रीणयित्वा हरिं भक्त्या हविषा पद्मलोचनम् ।

दध्योदनेन पयसा पायसेन द्विजस् तथा ॥

तस्यैव कृष्णपक्षस्य षष्ठ्यां सम्यग् उपोषितः ।

रक्तोत्पलैः सुगन्धाढ्यै रक्तपुष्पैश् च पूजयेत् ॥

एवं पूजयते भक्त्या नरो मां विधिवत् सदा ।

उभयोर् अपि देवेन्द्र स पुत्रं लभते फलम् ॥
</code></pre>
<p>“वीरहोमः” अग्निहोमः । “हरिः” अत्रादित्यः । “तस्य” माघस्य ।</p>
<p><strong>इति पुत्रसप्तमी ।</strong></p>
<p><strong>[१६८]</strong></p>
<p><strong>[सर्वाप्तिसप्तमीव्रतम्]</strong></p>
<pre><code>	ब्रह्मोवाच ।

कृष्णपक्षे तु माघस्य सर्वाप्तिं सप्तमीं शृणु ।

पाषण्डादिभिर् आलापम् अकुर्वन् भानुतत्परः ॥

पूजयेत् प्रयतो देवम् एकाग्रमतिर् अंशुगम् ।

माघादि पारणं मासैः षड्भिः शुच्यन्तकं स्मृतम् ॥
</code></pre>
<p>“शुच्यन्तकम्” आषाढान्तकम् ।</p>
<pre><code>मार्तण्डः प्रथमं नाम स्वितीयो ‘र्कः प्रकीर्तितः ।

तृतीयो चित्रभानुस् तु विभावसुर् अतः परम् ॥

भगेति पञ्चमो ज्ञेयः षष्ठो हंसः प्रकीर्तितः ।

पूर्वेषु षट्सु मासेषु स्नानप्राशनयोस् तिलाः ॥

श्रावणादिषु मासेषु पञ्चगव्यम् उदाहृतम् ।

स्नाने च प्राशने चैव प्रशस्तं पापनाशनम् ॥

प्रतिमासं च देवस्य कृत्वा पूजां यथाविधि ।

प्राशयेद् दक्षिणां दद्याच् छ्रद्दधानः स्वशक्तितः ॥

पारणं चति देवस्य प्रीणनं भक्तिपूजनम् ।
</code></pre>
<p><strong>[१६९]</strong> कुर्वीत शक्त्या विधिवद् रविभक्त्या दिवस्पतेः ॥</p>
<pre><code>नक्तं भुञ्जीत वै विष्णोस् तैलक्षारविवर्जितम् ।

कृष्णषष्ट्याम् उषित्वैवं सप्तम्याम् अथ वा दिने ॥

एताम् उषित्वा धर्मज्ञ हंसप्रीणनतत्परः ।

सर्वान् कामान् अवाप्नोति यद् यद् इच्छति चेतसा ॥

अतो लोकेषु विख्याता सर्वाप्तिर् इति सप्तमी ।

कृताभिलषिता ह्य् एषा प्रारब्धा धर्मतत्परैः ॥

पूरयत्य् अखिलान् कामान् संश्रिता च दिने दिने ।
</code></pre>
<p><strong>इति सर्वाप्तिसप्तमी ।</strong></p>
<p><strong>[कामदा सप्तमी]</strong></p>
<pre><code>	पितामह उवाच ।

फाल्गुनामलपक्षस्य सप्तम्यां क्ष्माधराधर ।

उपोषितो नरो नारी समभ्यर्च्य तमोपहम् ॥

सूर्यनाम जपन् भक्त्या भावयुक्तो जितेन्द्रियः ।

उत्तिष्ठन् प्रस्वपंश् चैव सूर्यम् एवानुकीर्तयेत् ॥
</code></pre>
<p><strong>[१७०]</strong> ततो ‘न्यदिवसे प्राप्ते त्व् अष्टभ्यां नियतो रविम् ।</p>
<pre><code>स्नात्वा सम्यक् समभ्यर्च्य दद्याद् विप्राय दक्षिणाम् ॥

रविम् उद्दिश्य चैवाग्नौ घृतहोमकृतक्रियः ।

प्रणिपत्य जगन्नाथम् इति वाणीम् उदीरयेत् ॥

समाराध्य पुरा देवी सावित्री कामम् आप वै ।

स मे ददातु देवेशः सर्वान् कामान् विभावसुः ॥

समभ्यर्च्य दितिः प्राप्ता कृत्स्नान् कामान् यथेप्सितान् ।

स ददात्व् अखिलान् कामान् प्रसन्नो मे दिवस्पतिः ॥

भ्रष्टराज्यः स देवेन्द्रो यम् अभ्यर्च्य दिवाकरम् ।

कामार्थम् आप्तवान् राज्यं स मे कामान् प्रयच्छतु ॥

एवम् अभ्यर्च्य पूजां च निष्पाद्येह विशेषतः ।

भुञ्जीत प्रयतः सम्यक् हविष्यं पन्नगध्वज ॥

फाल्गुनो चैत्रवैशाखौ ज्येष्ठम् अत्यन्ततत्परम् ।

चतुर्भिः पारणं मासैर् एभिर् निष्पादितं भवेत् ॥

करवीरैश् चतुर्मासान् रविं सम्पूजयेत् ततः ।

कृष्णागरुं दहेद् धूपं प्राश्य गोशृङ्गजं जलम् ॥

नैवेद्यं खण्डवेष्टांश् च दद्याद् विप्रेभ्य एव च ।
</code></pre>
<p><strong>[१७१]</strong> ततश् च श्रूयताम् अन्या त्व् आषाढादिषु यत्क्रिया ॥</p>
<pre><code>जातीपुष्पाणि शस्तानि धूपो गुग्गुलुर् उच्यते ।

कुतपोदकम् अश्नीयान् नैवेद्यं पायसं तथा ॥

स्वयं तद् एव चाश्नीयात् शेषं पूर्ववद् आचरेत् ।
</code></pre>
<p>“कुतपोदकं” कुशोदकम् ।</p>
<pre><code>कार्तिकादिषु मासेषु गोमूत्रं कायशोधनम् ॥

महाङ्गं धूपम् उद्दिष्टं पूजा रक्तोत्पलैस् तथा ।

कासारं चैव नैवेद्यं निवेद्यं भास्कराय वै ॥

प्रतिमासं च विप्राय दातव्या दक्षिणास् तथा ।

प्रीणनं चेच्छया भानोः पारणे पारणे गते ॥

यथाशक्ति यथायोगं वित्तशाठ्यं विवर्जयेत् ।

सद्भावेनैव सप्ताश्वः पूजितः प्रीअये मतः ॥

पारणान्ते यथाशक्त्या पूजितः स्थापितो रविः ।

प्रीणीतश् चेप्सितान् कामान् दद्याद् अव्याहतान् रविः ॥

एषा पुण्या पापहरा सप्तमी सर्वकामदा ।

यथाभिलषितान् कामान् ददाति गरुडध्वज ॥

अपुत्रः पुत्रम् आप्नोति अधनो धनम् आप्नुयात् ।

रोगाभिभूतश् चारोग्यं कन्या विन्दति सत्पतिम् ॥

समागमं प्रवासेभ्य उपोष्यैतद् अवाप्नुयात् ।
</code></pre>
<p><strong>[१७२]</strong> सर्वान् कामान् अवाप्नोति गोगतश् चापि मोदते ॥</p>
<pre><code>पुनर् एत्य महीं कृष्ण घनाघनसमो नरः ।

क्ष्मातले स्यान् न सन्देहः प्रसादाद् गोपतेर् नरः ॥
</code></pre>
<p>महाङ्गधूपो <strong>भविष्यत्पुराणो</strong>क्तः । तद् यथा ।</p>
<pre><code>कर्पूरं चन्दनं पुष्पम् अगरुं तगरुं तथा ।

गृञ्जनं शर्करा कृष्ण महाङ्गं सिह्लकं तथा ॥

महाङ्गो ‘यं स्मृतो धूपः प्रियो देवस्य सर्वदा ॥ इति ।
</code></pre>
<p>“गोगतः” स्वर्गतः ।</p>
<p><strong>इति कामदसप्तमीव्रतम् ।</strong></p>
<p><strong>[सिद्धार्थकादिसप्तमी]</strong></p>
<pre><code>	सप्ताश्वतिलक उवाच ।

वैनतेय निबोध त्वं विधानं सप्तमीव्रते ।

एतद् धि परमं गुह्यं रवेर् आराधनं परम् ॥

सिद्धार्थकैस् तु प्रथमा द्वितीया वार्कसम्पुटैः ।
</code></pre>
<p><strong>[१७३]</strong> तृतीया मरिचैः कार्या चतुर्थी निम्बसप्तमी ॥</p>
<pre><code>षड्युता पञ्चमी कार्या षष्ठी च फलसप्तमी ।

सप्तम्य् अनोदना वीर सप्तमी परिकीर्तिता ॥

इत्य् एताः सप्तसप्तम्यः कर्तव्या भूतिम् इच्छता ।

तथा चात्र क्रमेणासां करणं कथयाम्य् अहम् ॥

माघे वा मार्गशीर्षे वा कार्या शुक्ला तु सप्तमी ।

नार्तस्य नियमभ्रंशः पक्षमासकृतो भवेत् ॥

अर्धप्रहरशेषे तु प्रकुर्याद् दन्तधावनम् ।
</code></pre>
<p>“अर्धप्रहरशेषे” पूर्वदिने ‘वशिष्टार्धप्रहरे ॥</p>
<pre><code>सप्तम्यां ये तत्र वृक्षाः कामिकांस् तान् वदाम्य् अहम् ॥

मधूके पुत्रलाभः स्याद् अर्जुने भार्गवी स्थिरा ।
</code></pre>
<p>“अर्जुनः” ककुभः ।</p>
<p><strong>[१७४]</strong> बदर्यां च बृहत्यां च क्षिप्रं रोगान् प्रमुच्यते ॥</p>
<pre><code>ऐश्वर्यं च भवेन् निम्बे खदिरे धनसञ्चयः ।

शत्रुक्षयः कदम्बे चाप्य् अर्थलाभो ‘तिमुक्तके ॥

गुरुतां याति सर्वत्र आटरूषकसम्भवे ।

ज्ञातिप्रधानतां याति ह्य् अश्वत्थो यच्छते यशः ॥

श्रियं प्राप्नोति विपुलां शिरीषस्य निषेवणात् ।

प्रियङ्गुं सेवमानस्य सौभाग्यं परमं भवेत् ॥

अभीप्सितार्थसिद्धिः स्यान् नित्यं प्लक्षनिषेवणात् ।

न पाटितं समश्नीयाद् दन्तकाष्ठं च सव्रणम् ॥

न चार्द्रशुष्कं वक्रं वा न चैव त्वग्विवर्जितम् ।

वितस्तिमात्रम् अश्नीयाद् दीर्घं ह्रस्वं च वर्जयेत् ॥

उदङ्मुखः प्राङ्मुखो वा सुखासीनो ‘थ वाग्यतः ।

कामं यथेष्टं हृदये कृत्वा समभिमन्त्र्य च ॥
</code></pre>
<p><strong>[१७५]</strong> मन्त्रेणानेन मतिमान् अश्नीयाड् दन्तधावनम् ।</p>
<pre><code>वरदं त्वाभिजानामि कामदं च वनस्पते ॥

सिद्धिं प्रयच्छ मे नित्यं दन्तकाष्ठ नमो ‘स्तु ते ।

त्रीन् वारान् परिजप्यैवं भक्षयेद् दन्तधावनम् ॥

पश्चात् प्रक्षाल्य तत् काष्ठं शुचौ देशे विनिक्षिपेत् ।

ऊर्ध्वे निपतिते सिद्धिस् तथा वाभिमुखे स्थिते ॥

अतो ‘न्यथा निपतितम् आनीय पुनर् उत्सृजेत् ।

पराङ्मुखं यदि भवेत् त्रीन् वारान् दन्तधावनम् ॥

असिद्धिं तु विजानीयान् न ग्राह्या सा तु सप्तमी ।

ब्रह्मचारी तु तां रात्रिं सुप्यान् मङ्गल्यसेवया ॥

बिभ्रद् वासो ‘नुपहतं शुचिर् आचारसंयुतः ।

तस्यां रात्र्यां व्यतीतायां प्रातर् उत्थाय वै खग ॥

प्रक्षालयेन् मुखं धीमान् अश्नीयाद् दन्तधावनम् ।

उपविश्य शुचिर् भूत्वा प्रणम्य शिरसा रविम् ॥

जपं यथेष्टं कृत्वा तु जुहुयाच् च हुताशनम् ।

ततो ‘पराह्णसमये स्नात्वा शृङ्गोद्भवाम्बुभिः ॥

विधिपूर्वम् उपस्पृश्य मौनी शुक्लाम्बरः शुचिः ।

पूजयित्वा तु विधिवद् भक्त्या देवं दिवाकरम् ॥
</code></pre>
<p><strong>[१७६]</strong> स्वपेद् देवस्य पुरतो गायत्रीजपतत्परः ।</p>
<pre><code>अतः परं प्रवक्ष्यामि यैर् यैर् यत् फलम् आदिशेत् ॥

स्वप्ने दृष्टैस् तु सप्तम्यां पुरुषो नियतव्रतः ।

समाप्य विधिवत् सर्वां सर्वां जपहोमादिकां क्रियाम् ॥

भूमौ शय्यां समास्थाय देवदेवं विचिन्तयेत् ।

अत्र स्वप्ने यदि नरः पश्येद् उद्यद्दिवाकरम् ॥

शक्रध्वजं गजेन्द्रं वा तस्य सर्वाः समृद्धयः ।

वृषभं गजगोवत्सविणालोकाशनादिकान् ॥

भृङ्गारममलादर्शकरकाप्तौ सुखोत्सवः ।

रुधिरस्य स्रुतिः सेकः परमैश्वर्यकारकः ॥

सप्तवृक्षाधिरोहश् च क्षिप्रम् ऐश्वर्यम् आवहेत् ।

दोहनं महिषीस्ंही गोधेनूनां करे स्वके ॥

बन्धश् चासां राज्यलाभो नाभिस्पर्शे तु दुर्गतिः ।

अभिपत्य स्वयं खादेत् सिंहं गां भुजगान् अपि ॥

स्वाङ्गम् अस्थि हुताशनं च सुरापानं तथा खग ।

** वा राजते वापि यो भुङ्क्ते पायसं नरः ॥
</code></pre>
<p><strong>[१७७]</strong> पात्रे तु पद्मपत्रे वा तस्यैश्वर्यं परं भवेत् ।</p>
<pre><code>द्यूते वाप्य् अथ वा युद्धे विजयो हि सुखावहः ॥

गात्रप्रक्ष्वेडनं वापि शिरोवेधश् च भूतले ।
</code></pre>
<p>“गात्रप्रक्ष्वेडनम्” अङ्गसन्धिशब्दः ।</p>
<pre><code>माल्याम्बराणां शुक्लानां हयानां पशुपक्षिणाम् ॥

सदा लाभं प्रशंसन्ति तथा विष्ठानुलेपनम् ।

हययाने भवेत् क्षेमं रथयाने प्रजागमः ॥

नानाशिरोबाहूनां च हस्तस्थां कुरुताच्छ्रियम् ।

अगम्यागमनं पुण्यं वेदाध्ययनम् उत्तमम् ॥

देवद्विजजना वीरगुरुवृद्धतपस्विनः ।

यद् वदन्ति नरान् स्वप्ने सत्यम् एवेति तद् विदुः ॥

प्रशस्तं दर्शनं तेषाम् आशीर्वादः खगाधिप ।

राजा स्यात् स्वशिरच्छेदे धनं बहुतरं भवेत् ॥

रुदिते भक्ष्य्सम्प्राप्ती राज्यं निगडबन्धने ।
</code></pre>
<p><strong>[१७८]</strong> पर्वतं तुरगं सिंहं वृषभं गजम् एव हि ॥</p>
<pre><code>महद् ऐश्वर्यम् आप्नोति यो विक्रम्याधिरोहति ।

ग्रसमानो ग्रहांस् तारा महीं च परिवर्तयेत् ॥

उन्मूलयन् पर्वतांश् च राजा भवति भूतले ।

देहान् निष्क्रान्तिर् अन्त्राणां वेष्टनं च खगाधिप ॥

यानं समुद्रसरिताम् ऐश्वर्यसुखकारणम् ।

सरितं चाम्बुधिं वापि तीर्त्वा पारं प्रयाति च ॥

तस्य लाभो भवेद् वीर सकलं कमलोपमम् ।

अद्रिं लङ्घयतश् चापि भवत्य् अर्थो जयस् तथा ॥

मांसम् आमं तथा विष्ठां फलं नानाविधं खग ।

भवत्य् अर्थागमः शीघ्रं कृमीन् वा यदि भक्षयेत् ॥

अङ्गनानां कुरूपाणां लाभो धर्शनम् एव च ।

संयोगश् चैव माङ्गल्यैर् आरोग्यं धनम् एव च ॥

ऐश्वर्यं राज्यलाभो वा यस्मिन् स्वप्न उदाहृतम् ।

तत्र स्यान् नास्ति सन्देहस् तैस् तैर् दृष्टैर् न संशयः ॥

दृष्ट्वा तु शोभनं स्वप्नं न भूयः शयनं व्रजेत् ।
</code></pre>
<p><strong>[१७९]</strong> प्रातश् च कीर्तयेत् स्वप्नं यथादृष्टं खगाधिप ॥</p>
<pre><code>प्राज्ञो भोजकविप्रेभ्यः सुहृदां देवतासु च ।

ततो मध्याह्न्समये स्नातः प्रयतमानसः ॥

तं शिवं देव विधिवत् पूजयित्वा दिवाकरम् ।

सम्यक् कृतजपो मौनी ततो हुतहुताशनः ॥

निष्क्रम्य देवायतनाद् भोजयेद् ब्राह्मणांस् ततः ।

रक्तानि चैव वस्त्राणि तथैव च सुगन्धयः ॥

सुगन्धिमाल्यानि हविष्यम् अन्नं 

	पयस्विनीं गाम् अपि वाचकाय ।

देयानि यच् चास्य भवेद् अभीष्टं

	भवेद् अलाभो यदि वाचकानाम् ॥

विप्रास् तदार्हन्ति विशिष्टबुद्ध्या 

	ये मन्त्रदेवा हुतपावका वै ।

ये चापि सामाध्ययने नियुक्ता 

	यजुर्विदो वापि ऋचां विधिज्ञाः ॥

कृत्वैवं सप्त सप्तभ्यो नरो भक्तिसमन्वितः ।

श्रद्दधानो ‘नसूयश् च स कथं नाप्नुयात् फलम् ॥
</code></pre>
<p><strong>[१८०]</strong> दशानाम् अश्वमेधानां कृतानां यत् फलं भवेत् ।</p>
<pre><code>तत् फलं सप्तसप्तभ्यां कृत्वा प्राप्नोति मानवः ॥

दुष्प्रापं नास्ति तद् वीर सप्तभ्यां यन् न लभ्यते ।

न च रोगो ‘स्त्य् असौ लोके य एताभिर् न शाम्यति ॥

कुष्ठानि यानि रौद्राणि दुश्छेद्यानीह यानि तु ।

ग्रस्यन्ते तानि दर्वाणि गरुडेनेव पन्नगाः ॥

व्रतनियमविशेषैः सप्तमीसप्त चैवं

	विधिवद् इह हि कृत्वा मानवो धर्मशीलः ।

श्रुतधनफलयोगैः सौख्यपुण्यैर् उपेतो

	व्रजति तद् अनु लोकं शाश्वतं तीक्ष्णरश्मेः ॥

अतः परं प्रवक्ष्यामि पुष्पधूपादि कामिकम् ।

येन येन तु दानेन तत् फलं समवाप्यते ॥

मालतीकुसुमैः पूजा भवेत् सान्निध्यकारिणी ।

आरोग्यं करवीरैश् चाप्य् ऐश्वर्यम् अतुलं तथा ॥

मल्लिकायास् तु कुसुमैर् भोगवान् साधको भवेत् ।

सौभाग्यं पुण्डरीकैस् तु भवत्य् अर्थस् तु शाश्वतः ॥
</code></pre>
<p><strong>[१८१]</strong> गन्धकुब्जकपुष्पैस् तु परमैश्वर्यम् अश्नुते ।</p>
<pre><code>कमलोत्पलगन्धैस् तु यशो ‘पि विमलं लभेत् ॥

नानाविधैर् मुकुरकैः क्षिप्रं रोगात् प्रमुच्यते ।
</code></pre>
<p>“मुकुरकैः” विचकलैः ।</p>
<pre><code>भवत्य् अक्षय्यम् अन्नं च नित्यम् अर्चयतो रविम् ॥

मन्दारकुसुमैः पूजा सर्वकुष्ठविनाशिनी ।

तथा बिल्वस्य कुसुमैर् महतीं श्रियम् अश्नुते ॥

अर्कपुष्पैर् भवत्य् अर्कः सर्वदा वरदः प्रभुः ।

प्रदाय रूपिणीं कन्याम् अर्चतो बकुलस्रजा ॥

किंशुकैः पूजितो देवो न पीडयति भास्करः ।

अगस्त्यकुसुमैः सिद्धिम् आनुकूल्यं प्रयच्छति ॥

स्त्रियं रूपवतीं दद्यात् पूजितः पङ्कजैः सदा ।

निरुद्वेगो भवेन् नित्यं पूजयन् वनमालया ॥

अशोककुसुमैर् देवम् अर्चयेद् यो द्विवाकरम् ।

न स मोहम् अवाप्नोति कदाचिद् अपि मानवः ॥

जपापुष्पैर् निरायासं कुर्याद् अभ्यर्चितो रविः ।

भक्त्या तुष्यति देवेशः किम् अन्यैर् वा प्रयोजनम् ॥

न कण्टकारिकापुष्पैर् न चैवोन्मत्तकोद्भवैः ।

न चाम्रातकजैः पुष्पैर् अर्चनीयो दिवाकरः ॥

आम्रातकस्य कुसुमं निर्माल्यम् इव दृश्यते ।
</code></pre>
<p><strong>[१८२]</strong> अप्रत्यग्रं बहिर् यस्मात् तस्मात् तत् परिवर्जयेत् ॥</p>
<pre><code>नाविज्ञातं प्रदातव्यं न म्लानं न च दूषितम् ।

न च पर्युषितं चैव दातव्यं भूतिम् इच्छता ॥

देवम् उन्मोचयेद् यस् तु तत्क्षणात् पुष्पलोभतः ।

पुष्पाणि च सुगन्धीनि भोजको नेतराणि तु ॥

ब्रह्महताम् अवाप्येह भोजको लोभमोहितः ।

महारौरवम् आसाद्य पच्यते शाश्वतीः समाः ॥

हन्त ते कीर्तयिष्यामि धूपदानविधिं परम् ।

प्रदानाद् देवदेवस्य येन धूपेन यत् फलम् ॥

सदा चन्दनधूपेन सान्निध्यं कुरुते रविः ।

प्रदद्यात् सन्निधिं चैव यद् यद् इच्छति मानवः ॥

तथैवागरुधूपेन वरान् दद्याद् अभीप्सितान्।

आरोग्यार्थी च पुरुषो सर्वदा गुग्गुलुं दहेत् ॥

पिण्डाङ्गधूपदानेन सदा तुष्यति भास्करः ।
</code></pre>
<p>“पिण्डाङ्गः” सिह्लकः ।</p>
<pre><code>आरोग्यं च श्रियं दद्यात् सौभाग्यं परमं भवेत् ॥

सदा कुन्दकधूपेन सौभाग्यं लभते नरः ।
</code></pre>
<p>“कुन्दकः” मल्लकीनिर्यासः ।</p>
<pre><code>श्रीवासकस्य धूपेन वाणिज्यं सफलं भवेत् ॥
</code></pre>
<p><strong>[१८३]</strong> रसं सर्जरसं चैव दहतो ‘र्थागमो भवेत् ।</p>
<p>“श्रीवासः” सरलः । “रसो” वोलः ।</p>
<pre><code>देवदारुं च दहतो भवत्य् अनुपमाक्षयः ॥

विलेपनं कुङ्कुमेन सर्वकामप्रदं भवेत् ।

इह लोके सुखी भूत्वा दाता स्वर्गम् आप्नुते ॥

चन्दनस्य प्रदानेन सर्वं दद्याद् दिवाकरः ।

अपि रोगशतैर् ग्रस्तः क्षिप्रम् आरोग्यम् अश्नुते ॥

वर्तिगन्धैश् च सौभाग्यं परमं विन्दते नरः ।

कस्तूरिकाचन्दनकैर् ऐश्वर्यम् अतुलं लभेत् ॥

सम्पूज्य विधिवद् देवं पुष्पधूपादिभिर् नरः ।

यथाशक्ति ततः पश्चान् नैवेद्यम् उपकल्पयेत् ॥

पुष्पाणां प्रवरा जाती धूपानां कुन्दको वरः ।

गन्धानां कुङ्कुमं श्रेष्ठं लेपानां चन्दनं वरम् ॥

दीपदाने घृतं श्रेष्ठं मोदकाश् च निवेदने ।

एवं सम्पूज्य विधिवत् कृत्वा चापि प्रदक्षिणम् ॥

प्रणम्य शिरसा देवं भास्करं तिमिरापहम् ।
</code></pre>
<p><strong>[१८४]</strong> आरुह्य कार्बुरं यानं याति भानोः सलोकताम् ॥</p>
<p>“कार्बुरम्” सौवर्णम् ।</p>
<pre><code>पुनः सम्पूज्य देवेशं जपं कुर्याद् यथेष्टकम् ।

हुताशनं च जुहुयाद् विधिदृष्टेन कर्मणा ॥

पूर्वम् एकैकशः कार्याः सप्तभ्यः सप्त सर्वदा ।
</code></pre>
<p><strong>[उदकसप्तमी]</strong></p>
<pre><code>उदकप्रसृतिं पीत्वा क्रियते या तु सप्तमी ॥

सा ज्ञेया सुखदा वीर सदैवोदकसप्तमी ।
</code></pre>
<p><strong>[वराटिका सप्तमी]</strong></p>
<pre><code>या काचित् सप्तमी प्रोक्ता ततो वक्ष्यामि शोभनाम् ॥

वराटिकात्रयेणान्नं यत् किञ्चित् प्राप्नुयान् नरः ।

अनेन देहि मूल्येन यल् लब्धं तत् तु भक्षयेत् ॥

अभक्ष्यं वापि बक्ष्यं वा नात्र कार्या विचारणा ।
</code></pre>
<p><strong>इति सिद्धार्थकादिसप्तमी उदकसप्तमी वराटिकासप्तमी च ।</strong></p>
<p><strong>[१८५]</strong></p>
<p><strong>[गोमयादिसप्तमी]</strong></p>
<pre><code>	सुमन्तुर् उवाच ।

यः क्षिपेद् गोमयाहारः शुक्ला द्वादशसप्तमीः ।

राजेन्द्र यावकाहारः शीर्णपर्णाशनो ‘पि वा ॥

क्षीराशी चैकभोक्ता वा भैक्ष्याहारो ‘थ वा पुनः ।

जलाहारो ‘थ वा भूत्वा पूजयित्वा दिवाकरम् ॥

पुष्पोपहारैर् विविधैः पद्मसौगन्धिकोत्पलैः ।

नानाप्रकारैर् गन्धैस् तु धूपैर् गुग्गुलुचन्दनैः ॥

कृसरापायसान्नाद्यैर् विचित्रैश् च विभूषणैः ।

अर्चयित्वा नरश्रेष्ठ हिरण्यान्नादिभिर् नरः ॥

यत् फलं समवाप्नोति क्रतुभिर् भूरिदक्षिणैः ।

तद् अत्र प्राप्यते वीर सप्तभ्यां केवलं रवेः ॥

विमानवरम् आरूढः सूर्यलोके महीयते ।

ततः पुण्यक्षयाद् राजा कुले महति जायते ॥

एवं भक्त्या विवस्वन्तं प्रतिमासं समाहितः ।

पूजयन् विधिवद् भक्त्या नामानीमानि कीर्तयेत् ॥

मधौ मासे विष्णुर् इति माधवे चार्थम् एति च ।

शुक्ले मासे विवस्वांश् च शुचौ मासे दिवाकरः ॥
</code></pre>
<p><strong>[१८६]</strong> पर्जन्यः श्रावणे मासि नभस्ये वरुणस् तथा ।</p>
<pre><code>मित्रश् चाश्वयुजे मासि कीर्तनीयो दिवाकरः ॥

मार्तण्डो ‘पि च विज्ञेयः कार्तिके काञ्चनप्रभः ।

मार्गशीर्षे कुजः प्रोक्तः सर्वपापविनाशनः ॥

पूषा पौषे तु वै मासि पूजनीयः प्रयत्नतः ।

माघे भगो ‘थ विज्ञेयस् त्वष्टा चैवाथ फाल्गुने ॥

एवं क्रमेण नामानि कीर्तयेत् प्रीतये रवेः ।

धूपार्चनविधानं तु सप्तम्यां सुसमाहितः ॥

यः करोति नरो भक्त्या स याति परमां गतिम् ।

तेजसा रविसङ्काशः प्रभयामरसन्निभः ॥

एतत् ते सर्वम् आख्यातं शृण्वतः पापनाशनम् ।

न च देयम् अशिष्याय नाभक्ताय कदाचन ॥

न च पापकृते देयं नातप्ततपसे ‘पि वा ।

कृतघ्ने नास्तिके वीर न देयं क्रूरकर्मणे ॥
</code></pre>
<p><strong>इति गोमयादिसप्तमी ।</strong></p>
<p><strong>[१८७]</strong></p>
<p><strong>[सर्षपसप्तमी]</strong></p>
<pre><code>	ब्रह्मोवाच ।

सम्पूज्य विधिवद् देवं पुष्पधूपादिभिस् तथा ।

यथाशक्ति ततः पश्चान् नैवेद्यं शक्तितो न्यसेत् ॥

पुष्पाणां प्रवरा जाती धूपानां विजयः परः ।

गन्धानां कुङ्कुमं श्रेष्ठं लेपानां रक्तचन्दनम् ॥

दीपदाने घृतं श्रेष्ठं नैवेद्यं मोदकं परम् ।

दत्तैर् एतैस् तु देवेशः सान्निध्यं चापि गच्छति ॥

एवं सम्पूज्य विधिवत् कृत्वा चापि प्रदक्षिणम् ।

प्रणम्य शिरसा देवं देवदेवं दिवाकरम् ॥

सुखासीनस् ततः पश्येद् रवेर् अभिमुखस्थितः ।

एवं सिद्धार्थकं कृत्वा हस्ते पानीयसंयुतः ॥

कामं यथेष्टं हृदये कृत्वा तद्वाञ्छितं नरः ।

पिबेत् सन्तोषयन् विप्रम् अस्पृशन् दशनैः सकृत् ॥

द्वितीयायां तु सप्तम्यां द्वौ गृहीत्वा च सुव्रत ।

तृतीयायां तु सप्तम्यां पातव्यास् त्रय एव तु ॥

चतुर्थ्यां चापि चत्वारः पञ्चम्यां पञ्च एव हि ।
</code></pre>
<p><strong>[१८८]</strong> षट् पिबेच् चापि षष्ठ्यां तान् इतीयं वैदिकी श्रुतिः ॥</p>
<pre><code>सप्तम्यां वारिसंयुक्तान् सप्त चैव पिबेन् नरः ।

आदिप्रभृति विज्ञेयो मन्त्रो ‘यम् अभिमन्त्रणे ॥

सिद्धार्थक त्वं लोके हि सर्वत्र श्रूयसे सदा ।

तथा माम् अपि सिद्धार्थम् अर्थानां कुरुतां रविः ॥

ततो हविर् उपस्पृश्य जपं कुर्याद् यथेप्सितम् ।

हुताशं चैव जुहुयाद् विधिदृष्टेन कर्मणा ॥

एवम् एताः पराः कार्याः सप्तम्यः सप्त सर्वदा ।

उदकप्रभृतिर् यावत् पञ्चगव्येन सप्तमी ॥

एकं तोयेन सहितं द्वौ चापि घृतसंयुतौ ।

तृतीयं मधुना सार्धं दध्नापि च चतुष्टयम् ॥

युक्तास् तु पयसा पञ्च षट्सु गोमयसंयुताः ।

पञ्चगव्येन वै सप्त पिबेत् सिद्धार्थकं द्विजः ॥

अनेन विधिना यस् तु कुर्यात् सर्षपसप्तमीम् ।

बहुपुत्रो बहुधनः सिद्धार्थश् चापि सर्वदा ॥

इह लोके नरो विप्रः प्रयाति च विभावसुम् ।
</code></pre>
<p><strong>इति सर्षपसप्तमी ।</strong></p>
<p><strong>[१८९]</strong></p>
<p><strong>[सप्तसप्तमीकल्पः]</strong></p>
<pre><code>	सुमन्तुर् उवाच ।

स्वयं याः कथिता पूर्वम् आदित्येन खगस्य तु ।

अरुणस्य महाबाहोः सप्तम्यः सप्त पूजिताः ॥

अर्कसम्पुटकैर् एका द्वितीया मरिचैस् तथा ।

तृतीया निम्बपत्रैस् तु चतुर्थी फलसप्तमी ॥

अनोदना पञ्चमी स्यात् षष्ठी विजयसप्तमी ।

सप्तमी कामिकी ज्ञेया विधिं तासां निबोध मे ॥

शुक्लपक्षे रविदिने प्रवृत्ते चोत्तरायणे ।

पुन्नामधेयनक्षत्रे गृह्णीयात् सप्तमीव्रतम् ॥

सर्वासु ब्रह्मचारी स्याच् छौचयुक्तो जितेन्द्रियः ।

सूर्यार्चनपरो दान्तो जपहोमपरस् तथा ॥

सप्तम्याम् एकभक्तं तु कुर्यान् नियतम् आत्मवान् ।

षष्ठ्यां न मैथुनं गच्छेन् मधुमांसं विवर्जयेत् ॥

अर्कसम्पुटकैर् एकां तथान्यां मरिचैर् नयेत् ।

तथापरां निम्बपत्रैः फलाख्यां फललक्षिताम् ॥

अनोदनं निराहार उपवासी यथाविधि ।

अहोरात्रं वायुभक्षः कुर्याद् विजयसप्तमीम् ॥
</code></pre>
<p><strong>[१९०]</strong> तथैताः सप्त कृत्वा तु प्रतिमासं विचक्षणः ।</p>
<pre><code>कुर्याद् विधानं विधिवत् ततः कुर्वीत कामिकीम् ॥

आसां लिखित्वा नामानि पत्रकेषु पृथक् पृथक् ।

तानि सर्वाणि पत्राणि क्षिपेद् अभिनवे घटे ॥

तदर्थं यो न जानीते बालो ‘बालो ‘पि वा नरः ।

तेनाभ्युद्धारयेद् एकं तत् कुर्याद् अविचारयन् ॥

तेनैव विधिना या तु प्रतिमासं परन्तप ।

सप्तैव यावत् सम्प्राप्ता विज्ञेया सात्र कामिकी ॥

इत्य् एताः सप्त सप्तम्यः स्वयं प्रोक्ता विवस्वता ।

कुर्वीत यो नरो भक्त्या स यात्य् अर्कसदो नृप ॥

अर्कसम्पुटकैर् वित्तम् अमलं साप्तपौरुषम् ।

मरीचैः सङ्गमः स्याद् वै प्रियपुत्रार्थिनः सदा ॥

सर्वे रोगाः प्रशाम्यन्ति निम्बपत्रैर् न संशयः ।

फलैश् च पुत्रपौत्रैश् च दौहित्रैश् चापि पुष्कलैः ॥

अनोदनात् तथा धान्यं सुवर्णं रजतं तथा ।

तथा यशो हिरण्यं वारोग्यं सन्ततिर् एव च ॥

उपोष्य विजयां शत्रून् राजा जयति नित्यशः ।
</code></pre>
<p><strong>[१९१]</strong> साधयेत् कामदान् कामान् विधिवत् पर्युपोषिताः ॥</p>
<pre><code>पुत्रकामो लभेत् पुत्रम् अर्थकामो ‘र्थम् अक्षयम् ।

विद्याकामी लभेद् विद्यां राज्यार्थी राज्यम् आप्नुयात् ॥

हृत्स्थान् कामान् ददात्य् एषा कामदा कुलनन्दन ।

नरो वा यदि नारी वा यथोक्तं सप्तमीव्रतम् ॥

करोति नियतात्मा वै स याति परमां गतिम् ।

मोहात् प्रमादाल् लोभाद् वा व्रतभङ्गो भवेद् यदि ॥

तदा त्रिरात्रं नाश्नीयात् कुर्याद् वा केशमुण्डनम् ।

प्रायश्चित्तम् इदं कृत्वा पुनर् एव व्रती भवेत् ॥

सप्तैव यावत् सम्प्राप्ताः सप्तम्यः सप्त संयुताः ।

अभ्यर्च्य सूर्यं सप्तम्यां माल्यधूपादिभिर् नरः ॥

भोजयित्वा द्विजान् भक्त्या प्राप्नुयात् स्वर्गम् अक्षयम् ।

सप्तम्यां विप्रमुख्येभ्यो हिरण्यं यः प्रयच्छति ॥

स तद् अक्षयम् आप्नोति सूर्यलोकं च गच्छति ।
</code></pre>
<p><strong>[इति सप्तसप्तमीकल्पः]</strong></p>
<p><strong>[अर्कसम्पुटसप्तमी]</strong></p>
<pre><code>	सुमन्तुर् उआच ।

इत्य् एवं सप्तमीकल्पः समासात् कथितस् तव ।

विस्तरात् तु पुनर् वच्मि शृणुष्वैकमना भृशम् ॥

फाल्गुनामलपक्षस्य षष्ठ्यां सम्यग् उपोषितः ।
</code></pre>
<p><strong>[१९२]</strong> पूजयेद् भास्करं बक्त्या पुष्पगन्धादिलेपनैः ॥</p>
<pre><code>अर्कपुष्पैर् महाबाहो गुग्गुलेन सुगन्धिना ।

सितेन धूपयेद् देवं चन्दनेन दिवाकरम् ॥

गुडोदनं च नैवेद्यं फलानां त्रितयं रवेः ।

एवं पूज्य दिवा भानुं रात्रौ तस्याग्रतः स्वपेत् ॥

जपेद् भूमौ परं जप्यं निद्रां च मात्यगाद् बुधः ।

ध्यायमानो महात्मानं देवदेवं दिवाकरम् ॥

षडक्षरेण मन्त्रेण कुर्यात् सर्वं समाहितः ।

जपं होमं तथा पूजां शतजप्तेन सर्वदा ॥

सावित्र्यास् तु जपं पूर्वं कृत्वा शतसहस्रशः ।

पश्चात् सर्वं प्रकुर्वीत जपादिकम् अनाकुलः ॥

श्रेयो ‘र्थम् आत्मनो वीर प्रीतये भास्करस्य तु ।
</code></pre>
<p>“ॐ भास्कराय विद्महे सहस्ररश्मये धीमहि तन् नः सूर्यः प्रचोदयात्” इति सावित्री ।</p>
<pre><code>जप एष नरः प्रोक्तः सप्तम्यां भानुना स्वयम् ॥

जप्त्वा सकृद् भवेत् पूतो मानवो नात्र संशयः ।

प्रभाते त्व् अथ सप्तम्यां स्नातो नियतमानसः ॥

पूजयेद् भास्करं भक्त्या पूर्वोक्तविधिना नृप ।
</code></pre>
<p><strong>[१९३]</strong> श्रद्धया भोजयेच् चापि ब्राह्मणान् भक्तितो नृप ॥</p>
<pre><code>दिव्यैर् भोगैश् च विधिवद् भक्ष्यभोज्यैश् च नित्यशः ।

वित्तशाठ्यं न कुर्वीत भोजनार्हांस् तु भोजयेत् ॥

स भोजयेत् तथा सौरान् सौराद् अन्यं न भोजयेत् ।

घटी भोज्यो भवेद् विप्रः सप्तमीं कुरुते तु यः ॥

सौरतन्त्रेष्व् अभिज्ञेयो यश् च बक्तो दिवाकरे ।

एते भोज्या द्विजा राजन्न् आदित्येन समासतः ॥

प्रोक्ताः कुरुकुलश्रेष्ठ तथाभोल्यान् शृणुष्व मे ।

परभार्यापतिर् यस् तु कुष्ठरोगवहश् च यः ॥

यश् चान्यदेवताभक्तस् तथा नक्षत्रसूचकः ।

परापवादनिरतो यश् च देवलकस् तथा ॥

एते ह्य् अभोज्या विप्रेषु स्वयं देवेन निर्मिताः ।

घटते तु त्रयीं विद्यां ब्राःमणानां कदम्बके ॥

घटेत्य् उक्ता तु सा राजन् स्वयं देवेन भानुना ।

सा घटा विद्यते यस्य स घटीत्य् उच्यते द्विजः ॥

ब्रह्मक्षत्रविशां वीर शूद्राणां च कदम्बकम् ।

शृण्वतां विधिवत् पुण्यं भक्त्या पुस्तकवाचनम् ॥
</code></pre>
<p><strong>[१९४]</strong> इतिहासनिबन्धस्य सा समस्येति भानुना ।</p>
<pre><code>कथिता कुरुशार्दूल स्वयम् आकाशगामिना ॥

तस्याः कर्ता भवेद् यस् तु समस्याकारको मतः ।

स विप्रो राजशार्दूल सन्देष्टा भास्करस्य तु ॥

जयोपजीवी व्यासस्य समस्याजीवकस् तथा ।

यान्य् एतानि पुराणानि सेतिहासानि भारत ॥

जयेति कथितानीह स्वयं देवेन भानुना ।

एतानि वाचयेद् यस् तु ब्राह्मणान् उपजीवति ॥

जयोपजीवी स ज्ञेयो वाचकश् च तथा नृप ।

सम्पूज्यो यत्नतो भक्त्या प्रीतये भास्करस्य तु ॥

आरुणेयादिशास्त्राणि सप्ताश्वतिलकं तथा ।

यस् तु जानाति सौराणि स विप्रः सौरतन्त्रवित् ॥

पूजयेत् सततं यस् तु पूजयेद् भास्करं नृप ।

स याति परमं स्थानं यत् तत् पश्यन्ति सूरयः ॥

भोजकस् तु सदा राजन् यथा देवो दिवाकरः ।

स ज्ञेयो भास्करेणोक्तो भोजनीयः प्रयत्नतः ॥
</code></pre>
<p><strong>[१९५]</strong> भोजकं निन्दयेद् यस् तु न तत् पूजयते तथा ।</p>
<pre><code>ज्ञेयो ‘न्यदेवताभक्तः स विप्रः कुरुनन्दन ॥

मुण्डो व्यङ्गी तथा गौरः शङ्खपद्मधरस् तथा ।

यस्य याति गृहाद् राजन् भोजको मानवस्य तु ॥

तस्य यान्ति गृहाद् देवाः पितरो भास्करस् तथा ।

ब्राह्मणो यश् च राजेन्द्र भृत्यकर्म करोति वै ॥

देवतायतनेष्व् एव देवानां पूजनं तथा ।

साधिपत्यं भक्षणं च नैवेद्यस्य परं तथा ॥

स विज्ञेयो देवलको ब्राःमणो ब्राह्मणाधमः ।

नाधिकारो ‘स्ति विप्राणां भौमानां देवपूजने ॥

भृत्या भरतशार्दूल साधिपत्ये विशेषतः ।

देवालयेषु सर्वेषु वर्जयित्वा शिवालयम् ॥

द्वाव् एव सुप्रियौ राजन् भास्करस्य द्विजौ नृप ।

वाचको भोजकश् चैव ताव् एवोत्तमतां गतौ ॥

स्वयं गत्वा गृहं भक्त्या पाणिभ्यां पादम् आलभेत् ।

ब्रवीति च तथा विप्रं प्रसादं कुरु मे विभो ॥
</code></pre>
<p><strong>[१९६]</strong> भास्करप्रीतये वीर भोजनं भुङ्क्ष्व मे गृहे ।</p>
<pre><code>येन मे तृप्यते देवस् त्वयि तृप्ते दिवाकरे ॥

ब्राह्मणाश् चापि तं ब्रूयात् क्षणे सति महामते ।

एवं करिष्ये श्रेयो ‘र्थम् आत्मनस् तव वा विभो ॥

इत्य् आमन्त्र्य ततो गच्छेत् स्वगृहं कुरुनन्दन ।

तथा परे ‘ह्नि सम्पूज्य भक्त्या देवं दिवाकरम् ॥

हुत्वाथ पावकं राजन् भोजयेद् ब्राह्मणांस् तथा ।

शाल्योदनं तथा मुद्गान् सुगन्धं घृतम् एव च ॥

अपूपान् गुडपूर्णांश् च पयो दधि तथा गुडम् ।

एतैस् तु तृप्तिम् आयाति भास्करो नव सप्त वा ॥

वर्षाणि भरतश्रेष्ठ नात्र कार्या विचारणा ।

कुलत्थकान् मसूरांश् च तिलांश् चाढक्य एव च ॥

शिग्रुं चापि तथात्यर्थं राजमाषांस् तथैव च ।

एतान् न भास्करे दद्याद् य इछेच् छ्रियम् आत्मनः ॥

दुर्गन्धं यच् च कटुकम् अत्यम्लं भास्करस्य तु ।

विमिश्रांस् तण्डुलांश् चापि न दद्याद् भास्कराय वै ॥

इत्थं भोज्य द्विजान् राजन् प्राशयेद् अर्कसम्पुटे ।

प्रणम्य शिरसा देवम् उदकेन समन्वितः ॥
</code></pre>
<p><strong>[१९७]</strong> निष्क्रम्य नगराद् राजन् गत्वा पूर्वोत्तरां दिशम् ।</p>
<pre><code>नात्युच्छ्रितं नातिनीचं शुचौ देशे ‘र्कम् उत्तमम् ॥

जातं दृष्ट्वा महाबाहो पूजयित्वा खखोल्कतः ।

पूर्वोत्तरगतायां या तस्य शाखा दिवं गता ॥

शाखायाम् अग्रजे पत्रे सुसूक्ष्मे पल्लवासृते ।

सुश्लिष्टे च पृथग्भूते गृहीत्वा गृहम् आव्रजेत् ॥

स्नातः पूज्य विवस्वन्तम् अर्कपुष्पैः खकोल्कतः ।

ब्राह्मणान् भोजयित्वा चाप्य् अर्को मे प्रीयताम् इति ॥

प्राश्य मन्त्रेणार्कपुटं ततो भुञ्जीत वाग्यतः ।

देवस्य पुरतो वीर अस्पृशन् दशनैः पुटम् ॥

ॐ अर्कसम्पुट भद्रं ते सुभद्रं ते ‘स्तु वै सदा ।

ममापि कुरु भद्रं वै प्राशनाद् वित्तदो भव ॥

इमं मन्त्रं जपेद् राजन् स्मरन्न् अर्कं महामते ।

स्थित्वा पूर्वमुखं प्राज्ञो वारिणा सहितं नृप ॥

प्राश्य भुङ्क्ते च यो राजन् स याति परमां गतिम् ।

अनेन विधिना भक्त्या कर्तव्या सप्तमी सदा ॥

वर्षं यावन् महाबाहो प्रीतये ‘र्कस्य सर्वदा ।
</code></pre>
<p><strong>[१९८]</strong> यश् चेमां सप्तमीं कुर्याद् भास्करप्रीतये नरः ॥</p>
<pre><code>तस्याक्षतं भवेद् वित्तम् अचलं साप्तपौरुषम् ।

कृत्वेमां सिद्धिम् आयातः कौथुमिः सामगः पुरा ॥

कृष्ठरोगाच् च मुक्तो जपन् मासं महामते ।

बृहद्वल्को ‘थ जनको याज्ञवल्क्यो ‘थ कृष्णजः ॥
</code></pre>
<p>“कृष्णजः” साम्बः ।</p>
<pre><code>अनया ह्य् अर्कम् आराध्य गता एते ‘र्कसाम्यताम् ।

इह धन्यतमा पुण्या सप्तमी पापनाशिनी ॥

पठतां शृण्वताम् राजन् कुर्वतां च विशेषतः ।

तस्माद् एषा सदा कार्या विधिवच् छ्रेयसे नृप ॥

अर्कप्रिया महाबाहो महापातकनाशिनी ।
</code></pre>
<p><strong>इत्य् अर्कसम्पुटसप्तमी ।</strong></p>
<p><strong>[निम्बसप्तमी]</strong></p>
<pre><code>	सुमन्तुर् उवाच ।

तृतीयां सप्तमीं वीर शृणुष्व गदतो मम ।

निम्बपत्रैः स्मृता या तु पापघ्नी रोगनाशिनी ॥
</code></pre>
<p><strong>[१९९]</strong> तथार्चनविधिं चान्यं येन पूजयते रविम् ।</p>
<pre><code>देवदेवं गदापाणिं शङ्खचक्रगदाधरम् ॥

अथार्चनविधिं वच्मि मन्त्रोद्धारं निबोध मे ।

सर्वपापहरं पुण्यं सर्वरोगविनाशनम् ॥


ॐ खखोल्काय नमः, इति मूलमन्त्रः । ॐ विटि विटि, शिरः । ॐ ज्वालिने, इति शिखा । ॐ सहस्ररश्मये फट्, कवचम् । ॐ सर्वतेजो ‘धिपतये फट्, अस्त्रम् । ॐ सहस्रकिरणोज्ज्वलाय फट्, ऊर्ध्वबन्धः । ॐ पृथिव्यै भूतभाविन्यै च नमः, इति भूतबन्धः । ॐ ज्वलनप्रज्वलनाय फट्, अग्निप्रकारः । ॐ आदित्याय विद्महे विश्वभावाय धीमहि तन् नः सूर्यः प्रचोदयात्, गायत्रीसकलीकरणम् इदम् । ॐ धर्मात्मने नमः, पूर्वतः । ॐ यमाय नमः, दक्षिणतः । ॐ दण्डनायकाय नमः, पश्चिमतः । ॐ रोमन्थाय नमः, उत्तरतः । ॐ श्यामपिङ्गलाय नमः, ऐशान्याम् । ॐ दीक्षिताय नमः, आग्नेय्यां । ॐ **[२००]** वज्रपाणय नमः, नैरृत्याम् । ॐ भूर्भुवस्वर् नमः, वायव्याम् । ॐ चन्द्राय् नक्षत्राधिपतये नमः, पूर्वतः । ॐ अङ्गारकाय क्षितिसुताय नमः, आग्नेय्याम् । ॐ बुधाय सोमसुताय नमः, दक्षिणतः । ॐ नमो वागीश्वराय सर्वविद्याधिपतये नमः, नैरृत्याम् । ॐ शुक्राय महर्क्षाय भृगुसुताय नमः, पश्चिमतः । ॐ शनैश्चराय रविसुताय नमः, वायव्याम् । ॐ अनूरवे नमः पूर्वतः । ॐ प्रमथनाय नमः, उत्तरतः । ॐ बुधाय नमः, पश्चिमतः । ॐ यमाय नमः, दक्षिणतः । ॐ भगवन्न् अपरिमितपूषमालिन् सकलजगत्पते सप्ताश्ववाहन चतुर्भुज परमसिद्धिद विस्फुलिङ्ग नमो एह्य् एहि इमम् अर्घं मम शिरसि गतं गृहाण तेजोरूप अनन्तज्वलन ठ ठ, इत्य् आवाहनमन्त्रः । ॐ नमो भगवते आदित्याय सहस्रकिरणाय गच्छ सुखं पुनर् आगमनाय, इति विसर्जनमन्त्रः ।

शृणुष्वार्चाविधिं कृत्स्नं प्रवक्षाम्य् अनुपूर्वशः ।

दीक्षाणां च विधानं च लोकानां हितकाम्यया ॥

आचार्यो विधिवद् राजन् मन्त्रपूतेन वारिणा ।

प्रोक्ष्य देवस्य पुरतो भूमिं भरतसत्तम ॥

प्राणायामत्रयं कुर्याच् छुद्ध्यर्थं सुसमाहितः ।

हृदयादि तथाङ्गेषु मन्त्रं विन्यस्य मन्त्रवित् ॥

कुर्यात् स तर्जनीमुद्रां दिशां च प्रतिशोधनम् ।
</code></pre>
<p><strong>[२०१]</strong> पातालशोधनं वापि वह्निप्राकारम् एव च ॥</p>
<pre><code>शोधनं नभसश् चैव कुर्वीतास्त्रम् अनुस्मरन् ।

याम्यसौम्यौ तथा विष्णुर् ब्रह्मा ईशान अग्नयः ॥

रुद्रनैरृत्यवायव्याः पद्मम् एतत् प्रकीर्तितम् ।

अष्टपत्रं लिहेत् पद्मं सूर्योद्देशे सकर्णिकम् ॥

आवाहनं ततः कृत्वा सुद्राम् आवाहयेद् रविम् ।

खखोल्कं स्थापयेत् तत्र सुरूपं लोकभावनम् ॥

स्थापयेत् स्नापयेच् चापि मन्त्रैर् मन्त्रशरीरिणम् ।

आग्नेय्यां दिशि देवस्य हृदयं स्थापयेन् नरः ॥

ऐशान्यां तु शिरः स्थाप्य नैरृत्यां विन्यसेच् छिवम् ।

पौरन्दर्यां न्यसेत् पद्मम् एकाग्रस्थितमानसः ॥

ऐशान्यां स्थापयेत् सोमं पौरन्दर्यां तु लोहितम् ।

वायव्यं चैव कवचं वारुण्याम् अस्त्रम् एव च ॥

आग्नेय्यां सोमतनयं याम्यां चैव बृहस्पतिम् ।

नैरृत्यां दानवगुरुं वारुण्यां तु शनैश्चरम् ॥

वायव्यां च तथा वह्निं कौबेर्यां केतुम् एव च ।
</code></pre>
<p><strong>[२०२]</strong> द्वितीयायां तु कक्षायां देवतेजःसमुद्भवान् ॥</p>
<pre><code>स्थापयेद् द्वादशादित्यान् काश्यपेयान् महाबलान् ।

भगः सूर्यो ‘र्यमा चापि मित्रो वै वरुणस् तथा ॥

सविता चैव धाता च विवस्वांश् च महाबलः ।

त्वष्टा पूषा तथा चेन्द्रो द्वादशो विष्णुर् उच्यते ॥


पूर्वे चेन्द्राय दक्षिणे यमाय पश्चिमे वरुणाय उत्तरे कुबेराय ऐशान्याम् ईश्वराय आग्नेय्याम् अग्नये नैरृत्यां निरृतय वायव्यां वायवे नमः ।

जया च विजया चैव जयन्ती चापराजिता ।

शेषश् च वासुकिश् चैव रोमन्थो ‘थ विनायकः ॥

महाश्वेता तथा देवी राज्ञी चैव सुवर्चला ।

तथान्यौ चापि विख्यातौ दण्डनायकपिङ्गलौ ॥

पुरस्ताद् भास्करस्यैते स्थापनीया विजानता ।

सिद्धिर् बुद्धिः स्मृतिर् देवी तथैवोत्पलमालिनी ॥

स्थाप्याश् च दक्षिण्ē पार्श्वे लोकपूज्याश् च मन्त्रतः ।

प्रज्ञा तन्त्री क्षुधा निद्रा हारीता तुष्टिर् एव च ॥

स्थाप्याः पश्चिमतो नित्यं श्रीकामेन विवस्वतः ।

सिद्धिर् भूमिस् तथा तुष्टिः पौर्णमासि विभावसोः ॥

स्थाप्या तथोत्तरे पार्श्वे इत्य् एता देवशक्तयः ।
</code></pre>
<p><strong>[२०३]</strong> दीपम् अन्नम् अलङ्कारो वासः पुष्पाणि मन्त्रतः ॥</p>
<pre><code>देयान्य् एतानि देवस्य सानुगस्य समृद्धये ।

विधिनानेन सततं सदा यो ‘र्चति भास्करम् ॥

स प्राप्य परमान् कामान् ततो भानुसमो भवेत् ।

अनेन विधिना यस् तु पूजयेद् भास्करं नृप ॥

रविप्रसादाद् गच्छेत् तु स परं स्थानम् अव्ययम् ।

अनेन विधिना पूज्य भास्करं भगवान् हरिः ॥

पुत्रान् अवाप्तवान् राजन् दुर्जयत्वं तथा रिपोः ।

अनेन विधिना पूज्य षष्ठ्यां भानुं समाहितः ॥

वैशाखशुक्लपक्षस्य जितक्रोधो जितेन्द्रियः ।

निम्बपत्रं ततो ‘श्नीयात् सप्तम्यां च ततो नृप ॥

इत्थं प्राश्य स्वपेद् भूमौ देवस्य पुरतो नृप ।

अष्टम्यां पूजयेद् भानुं पुनर् एव नृपोत्तम ॥

ब्राह्मणान् भोजयित्वा तु शक्त्या दद्याच् च दक्षिणाम् ॥

भुञ्जीत वाग्यतः पश्चान् मधुरं ग्लानिवर्जितम् ।

इत्य् एषा वत्सरं यावत् कर्तव्या निम्बसप्तमी ॥

कुर्वाणः सप्तमीं चैव सर्वरोगैः प्रमुच्यते ।

सर्वरोगविनिर्मुक्तः सूर्यलोकं च गच्छति ॥
</code></pre>
<p><strong>इति निम्बसप्तमी ।</strong></p>
<p><strong>[२०४]</strong></p>
<p><strong>[फलसप्तमी]</strong></p>
<pre><code>	सुमन्तुर् उवाच ।

अथ भाद्रपदे मासि सिते पक्षे महीपते ।

कृतोपवासः सन्ध्यायां विधिवत् पूजयेद् रविम् ॥

माहेश्वरेण विधिना पूजयेत् तत्र भास्करम् ।

अष्टम्यां तु पुनः स्नातः पूजयित्वा दिवाकरम् ॥

दद्यात् फलानि विप्रेभ्यो मार्तण्डः प्रीयताम् इति इ।

खर्जूरं नारिकेलं च मातुलुङ्गफलानि च ॥

ब्राह्मणान् भोजयित्वा तु फलाहारस् ततो भवेत् ।

पूर्वम् एकं तु सम्प्राश्य सुसूक्ष्मफलम् आदरात् ।

मन्त्रेण भरतश्रेष्ठ न चान्यत् किञ्चिद् एव हि ॥

फलाहारो भवेद् एवम् अष्टम्यां कुरुनन्दन ।

इति संवत्सरं यावत् कर्तव्या फलसप्तमी ॥

कृता च या महाबाहो पुत्रपौत्रान् प्रयच्छति ।

सर्वे भवन्तु सफला मम कामाः समन्ततः ॥
</code></pre>
<p><strong>[२०५]</strong> इत्य् उक्त्वा भक्षयेद् राजन् पूर्वोक्तानि फलानि च ।</p>
<pre><code>आकल्पं तत् कुरुशेष्ठ कृत्वा कामान् अवाप्नुयात् ॥
</code></pre>
<p><strong>इति फलसप्तमी ।</strong></p>
<p><strong>[अनोदना सप्तमी]</strong></p>
<pre><code>	सुमन्तुर् उवाच ।

शुक्लपक्षे तु चैत्रस्य षष्ठ्यां सम्यग् उपोषितः ।

पूजयेद् भास्करं भक्त्या पुष्पधूपविलेपनैः ॥

येन सम्पूजयेद् देवं स विधिः कथ्यते तवे ।

सदा वैश्रवणो येन विधिना पूजयेद् नृप ॥


ॐ प्रज्वलने नमः । ॐ अग्निप्रकारः । ॐ नमः शेषं समित्प्रकारः । ॐ सहस्रकिरणोज्ज्वलाय स्वाहा । ॐ यं वः । ॐ पृथिव्यै सर्वौषधिरूपिण्यै स्वाहा । पृथिव्यन्तं नमः । सकलीकरणमन्त्रः । आत्मनो देवशरीरे च ॐ धर्मात्मने नमः, पूर्वतः । ॐ दण्डकाय नमः, **[२०६]** दक्षिणतः । ॐ रोमन्थाय नमः, पश्चिमतः । ॐ सततोज्ज्वलरूपाय नमः, उत्तरतः । ॐ श्यामपिङ्गललोहिताय नमः, ऐशान्याम् । नीललोहिताय नमः, आग्नेय्याम् । शनैश्चराय नमः, नैरृत्याम् । वज्रपाणये नमः, वायव्याम् । ॐ नमो हरदेहाय महाबलपराक्रमाय सर्वतेजोऽधिपतये स्वाह, उत्तरे । ॐ शक्तिधराय नमः, प्रथमः प्रतीहारः पूर्वतः । ॐ हरदेहाय यज्ञरूपधराय नमः, द्वितीयः प्रतीहारः दक्षिणतो मन्त्रः । ॐ हरिताय नमः, पश्चिमतः । ॐ अश्वमुखाय नमः, उत्तरतः । कृतद्वारपालचतुष्तयम् । ॐ कुन्देन्दुक्षारप्रभाय स्वाहा, प्रथमो ‘श्वः । ॐ रक्ताक्षरक्तवर्णदीप्ताय नमः, द्वितीयो ‘श्वः । ॐ क्षीरवर्णतेजस्विने नमः, तृतीयो ‘श्वः । ॐ भिन्नाञ्जनवर्णाय नमः, चतुर्थो ‘श्वः । ॐ तीव्रतेजसे नमः, पञ्चमो ‘श्वः । ॐ व्योमवर्णाय प्रदीप्तमालिने नमः, षष्ठो ‘श्वः । ॐ सर्ववर्णाय सर्वाधिपतये नमः, सप्तमो ‘श्वः । ॐ नमो अगशकटाय कवचिने कश्यपपुत्राय् प्रजापतये नमः । ॐ अनन्तदेवाय नमः । ॐ असाधारणविक्रमतेजसे नमः, इत्य् आवाहनमन्त्रः । ॐ भास्कर देवाधिदेव गच्छ गच्छ यथासुखं स्वभवनं पुनर् आगमनाय, इति विसर्जनमन्त्रः । गायत्र्या स्वागतार्घ्यपाद्याचमनासनदानसाहित्यकरणगन्ध-पुष्पधूपरत्नहोमोपहारादिनिवेदनम् ।
</code></pre>
<p><strong>[२०७]</strong> मुकुलीपद्ममुद्रा च निष्करा च तथापरा ।</p>
<pre><code>नागाख्या व्योममुद्रा चाप्य् उग्रा चैवं पराः स्मृताः ॥

सप्तैताश् च परा मुद्राः कोटिमुद्रास् तथैव च ।


ॐ खखोल्काय नमः, हृदयम् । ॐ वरेण्याय नमः, शिरः । ॐ तेजसे नमः, शिखा । आदित्याय तेजोऽधिपतये नमः, कवचम् । आदित्याय सहस्ररश्मये नमः, अस्त्रम् । ॐ तेजोऽधिपतये नमः, मुखम् । ॐ मेअवृषणाय नमः, गुह्यम् । ॐ सहस्रकिरणाय नमः, पादौ । ॐ दीप्तदीप्ताधिपतये नमः, पृष्ठम् ।


	ॐ भास्कराय् विद्महे सप्ताश्वाय धीमहि तन् मे भानुः प्रचोदयात् ।

	सुमन्तुर् उवाच ।

अनेन विधिना पूज्य षष्ठ्याम् उपवसेच् छुचिः ।

पुरतः शयनं भानोः सप्तम्यां पूजयेत् पुनः ॥

भोजयेच् चापि विप्रांश्च दध्ना वा पायसेन वा ।

शक्त्या च दक्षिणां दद्याच् छ्रद्धया च व्रजेत् तु तान् ॥

पयः पीत्वा ततो गुह्यं स्थातव्यं कुरुनन्दन ।
</code></pre>
<p><strong>[२०८]</strong> दन्तखाद्यं भवद् यस् तु तद् ओदनम् इति स्मृतम् ॥</p>
<pre><code>भक्ष्यं भोज्यं तथा लेह्यम् ओदनं त्रिः प्रकीर्तितम् ।

पेयं चानोदनं प्रोक्तं तस्मात् तत् परिवर्जयेत् ॥
</code></pre>
<p>“तत्” ओदनम् ।</p>
<pre><code>इत्य् एषानोदना नाम सप्तमी भरतर्षभ ।

याम् उपोष्य नरो भक्त्या धनधान्यम् अवाप्नुयात् ॥

सर्वपापविनिर्मुक्तः सूर्यलोके महीयते ॥
</code></pre>
<p><strong>इत्य् अनोदना सप्तमी ।</strong></p>
<p><strong>[कल्याणसप्तमी]</strong></p>
<pre><code>	भगवान् उवाच ।

सौरधर्मं प्रवक्ष्यामि नाम्ना कल्याणसप्तमी ।

विशोकसप्तमी तद्वत् फलिनी नाम सप्तमी ॥

शर्करासप्तमी पुण्या तथा कमलसप्तमी ।

मन्दारसप्तमी चैव तथा च शुभसञ्ज्ञिता ॥

सर्वानन्तफला प्रोक्ता सर्वदेवर्षिपूजिता ।
</code></pre>
<p><strong>[२०९]</strong> विधानम् आसां वक्ष्यामि यथावद् अनुपूर्वशः ॥</p>
<pre><code>यदा तु शुक्लसप्तम्याम् आदित्यस्य दिनं भवेत् ।

सा तु कल्याणिनी नाम विजया च निगद्यते ॥

प्रातर् गव्येन पयसा स्नानम् अस्यां समाचरेत् ।

ततः शुक्लाम्बरः पद्मम् अक्षतैश् च प्रकल्पयेत् ॥

प्राङ्मुखो ‘ष्टदलं मध्ये तद्वृत्तं तु सकर्णिकम् ।

धूपाक्षताभिर् देवेशं विन्यसेत् सर्वतः क्रमात् ॥

पूर्वेण तपनायेति मार्तण्डायेति वै ततः ।

याम्ये दिवाकरायेति विधात्र इति नैरृते ॥

पश्चिमे वरुणायेति भास्करायेति चानिले ।

सौम्ये विकर्तनायेति वरायेत्य् अष्टमे दले ॥

अदाव् अन्ते च मध्ये च नमो ‘स्तु परमात्मने ।

मन्त्रैर् एभिः समभ्यर्च्य नमस्कारान्तदीपितैः ॥

शुक्लवस्त्रैः फलैर् भक्ष्यैर् धूपमाल्यानुलेपनैः ।

स्थण्डिले पूजयेद् भक्त्या तिलेन लवणेन च ॥

ततो व्याहृतिमन्त्रेण विसृज्य द्विजपुङ्कगान् ।
</code></pre>
<p><strong>[२१०]</strong> शक्तितः पूजयेद् भक्त्या गुडक्षीरघृतादिभिः ॥</p>
<pre><code>तिलपात्रं हिरण्यं च ब्राह्मणाय निवेदयेत् ।

एवं नियमकृत् सुप्त्वा प्रातर् उत्थाय मानवः ॥

कृतस्नानजपो मन्त्रैः सहैव घृतपायसम् ।

भुक्त्वाचरेद् अनिर्दिष्टे बैडालव्रतवर्जिते ॥

घृतपात्रं सकनकं सोदकुम्भं निवेदयेत् ।

प्रीयताम् अत्र भगवान् परमात्मा दिवाकरः ॥

अनेन विधिना सर्वं मासि मादि समाचरेत् ।

ततस् त्रयोदशे मासि गावो दद्यात् त्रयोदश ॥

वस्त्रालङ्कारसंयुक्ताः सुवर्णाढ्याः पयस्विनीः ।

एकाम् अपि प्रदद्याच् च वित्तहीने विमत्सरः ॥

न वित्तशाठ्यं कुर्वीत यतो मोहात् पतत्य् अधः ।

अनेन विधिना यस् तु कुर्यात् कल्याणसप्तमीम् ॥

सर्वपापविनिर्मुक्तो सूर्यलोके महीयते ।
</code></pre>
<p><strong>[२११]</strong> आयुर् आरोग्यम् ऐश्वर्यम् अनन्तम् इह जायते ॥</p>
<pre><code>सर्वपापहरा नित्यं सर्वदैवतपूजिता ।

सर्वदुष्टोपशमनी सदा कल्याणसप्तमी ॥
</code></pre>
<p><strong>इति कल्याणसप्तमी ।</strong></p>
<p><strong>[विशोकसप्तमी]</strong></p>
<pre><code>	पुलस्त्य उवाच ।

विशोकसप्तमीं तद्वद् वक्ष्यामि मुनिपुङ्गव ।

याम् उपोष्य नरः शोकं न कदाचिद् इहाश्नुते ॥

माघे कृष्णतिलैः स्नातः पञ्चम्यां शुक्लपक्षतः ।

कृताहारः कृशरया दन्तधावनपूर्वकम् ॥

उपवासव्रतं कृत्वा ब्रह्मचारी भवेन् निशि ।

ततः प्रभात उत्थाय कृतस्नानजपः शुचिः ॥

कृत्वा तु काञ्चनं पद्मम् अर्को ‘यम् इति पूजयेत् ।

करवीरस्य पुष्पैस् तु रक्तवस्त्रयुगेन च ॥

यथा विशोकं भुवनं तथैवादित्य सर्वदा ।

तथा विशोकता मे ‘स्तु त्वद्भक्तिः प्रतिजन्मनि ॥

एवं सम्पूज्य षष्ठ्यां तु शक्त्या सम्पूजयेद् द्विजान् ।
</code></pre>
<p><strong>[२१२]</strong> सुप्त्वा सम्प्राश्य गोमूत्रम् उत्थाय कृतनैत्यकः ॥</p>
<pre><code>सम्पूज्य विप्रं यत्नेन गुडपात्रसमन्वितम् ।

तद् वस्त्रयुग्मं पद्मं च ब्राह्मणाय निवेदयेत् ॥

अतैललवणं भुक्त्वा सप्तम्यां मौनसंयुतः ।

ततः पुराणश्रवणं कर्तव्यं भूतिम् इच्छता ॥

अनेन विधिना सर्वम् उभयोर् अपि पक्षयोः ।

कुर्याद् यावत् पुनर् माघशुक्लपक्षस्य सप्तमी ॥

व्रतान्ते कलशं दद्यात् सुवर्णकमलान्वितम् ।

शय्यां सोपस्करां दद्यात् कपिलां च पयस्विनीम् ॥

अनेन विधिना यस् तु वित्तशाठ्यविवर्जितः ।

विशोकसप्तमीं कुर्यात् स यात् परमां गतिम् ॥

यावज् जन्मसहस्राणां साग्रं कोटिशतं भवेत् ।

तावन् न शोकम् अभ्येति रोगदौर्गत्यवर्जितः ॥

यं यं कामयते कामं तं तम् आप्नोति पुष्कलम् ।

निष्कामं कुरुते यस् तु स परं ब्रह्म गच्छति ॥
</code></pre>
<p><strong>इति विशोकसप्तमी ।</strong></p>
<p><strong>[२१३]</strong></p>
<p><strong>[फलसप्तमी]</strong></p>
<pre><code>अन्याम् अपि प्रवक्ष्यामि नाम्ना तु फलसप्तमीम् ।

याम् उपोष्य नरः पापैर् विमुक्तः स्वर्गभाग् भवेत् ॥

मार्गशीर्षे शुभे मासि पञ्चम्यां नियतव्रतः ।

षष्ठ्याम् उपोष्य कमलं कारयित्वा तु काञ्चनम् ॥

शर्करासंयुतं दद्याद् ब्राह्मणाय कुटुम्बिने ।

रूपं च काञ्चनं कृत्वा फलस्यैकस्य कर्मवित् ॥

दद्याद् विकालवेलायां भानुर् मे प्रीयताम् इति ।

भक्त्या च विप्रान् सम्पूज्य सप्तम्यां क्षीरभोजनम् ॥

कृत्वा कुर्यात् फलत्यागं यावत् स्यात् कृष्णसप्तमी ।

ताम् उपोष्य विधिं कुर्याद् अनेनैव क्रमेण तु ॥

तद्वद् धेमफलं दद्यात् सुवर्णसमलक्षितम् ।

संवत्सरम् अनेनैव विधिनोभयसप्तमीम् ॥

उपोष्य दद्यात् क्रमशः सूर्यमन्त्रान् उदीरयेत् ।

भानुर् अर्को रविर् ब्रह्मा सूर्यः शक्रो हरिः शिवः ॥

श्रीमान् विभावसुस् त्वष्टा वरुणः प्रीयताम् इति ।

प्रतिमासं च सप्तम्याम् एकैकं नाम कीर्तयेत् ॥

प्रतिपक्षं फलत्यागम् एकं कुर्वन् समाचरेत् ।

व्रतान्ते विप्रमिथुनं पूजयेद् वस्त्रभूषणैः ॥
</code></pre>
<p><strong>[२१४]</strong> शर्कराकलशं दद्याद् धेमपद्मफलान्वितम् ।</p>
<pre><code>यथा च विपुलाः कामास् त्वद्भक्तानां सदा रवेः ॥

तथानन्तफलप्राप्तिर् मे ‘स्तु जन्मनि जन्मनि ।

इमाम् अनन्तफलदां यः कुर्यात् फलसप्तमीम् ॥

सर्वपापविशुद्धात्मा सूर्यलोके महीयते ।

सुरापानादिकं किञ्चिद् यद् यच् चामुत्र वा कृतम् ॥

तत् सर्वं नाशम् आयाति यः कुर्यात् फलसप्तमीम् ।

कुर्वाणः सप्तमीम् एतां सततं रोगवर्जितः ॥

भूतान् भव्यांश् च पुरुषांस् तारयेद् एकविंशतिम् ।
</code></pre>
<p><strong>इति फलसप्तमी ।</strong></p>
<p><strong>[शररासप्तमी]</strong></p>
<pre><code>	सुमन्तुर् उवाच ।

शर्करासप्तमीं वक्ष्ये तद्वत् कल्मषनाशिनीम् ।

आयुर् आरोग्यम् ऐश्वर्यं यथानन्तं प्रजायते ॥

माधव्स्य सिते पक्षे सप्तमी नियतव्रतः ।
</code></pre>
<p><strong>[२१५]</strong> प्रातः स्नात्वा तिलैः शुक्लैः शुक्लमाल्यानुलेपनः ॥</p>
<pre><code>स्थण्डिले पद्मम् आलिख्य कुङ्कुमेन सकर्णिकम् ।

तस्मिन् नमः सवित्रेति गन्धधूपं निवेदयेत् ॥

स्थापयेद् उदकुम्भं च शर्करापात्रसंयुतम् ।

शुक्लवस्त्रैर् अलङ्कृत्य शुक्लमाल्यानुलेपनैः ॥

सुवर्णैश् च समायुक्तं मन्त्रेणानेन पूजयेत् ।

विश्वं वेदयसे यस्माद् वेदवादीति पठ्यते ॥

सर्वस्यामृतम् एव त्वम् अतः शान्तिं प्रयच्छ मे ।

पञ्चगव्यं ततः पीत्वा स्वपेत् तत्पार्श्वतः क्षितौ ॥

सौरसूक्तं स्मरन्न् आस्ते पुराणश्रवणेन च ।

अहोरात्रे गते पश्चाद् अष्टम्यां कृतनैत्यकः ॥

तत् सर्वं वेदविदुषे ब्राह्मणाय निवेदयेत् ।

भोजयेद् भक्तितो विप्रान् शर्कराघृतपाय्सैः ॥

भुञ्जीतातैललवणं स्वयम् अप्य् अथ वाग्यतः ।

अनेन विधिना सर्वं मासि मासि समाचरेत् ॥
</code></pre>
<p><strong>[२१६]</strong> संवत्सराने शयनं शर्कराकलशान्वितम् ।</p>
<pre><code>सर्वोपस्करयुक्तां च तथैकां गां पयस्विनीम् ॥

गृहं च शक्तिमान् दद्यात् समस्तोपस्करान्विअम् ।

सहस्रेण तु निष्काणां क्रीत्वा दद्यात् स तेन वै ॥

दशभिर् वाथ निष्केण तदर्धेनापि शक्तितः ।

सुवर्णाश् च प्रदातव्याः पूर्ववत् स्वस्तिवाचनम् ॥

न वित्तशाठ्यं कुर्वीत कुर्वन् दोषान् समश्नुते ।

अमृतं पिबतो वक्त्रात् सूर्यस्यामृतबिन्दवः ॥

सन्निपेतुर् धरण्यां ये शालिमुद्गेक्षवः स्मृताः ।

शर्करासारतस् त्व् अस्माद् इक्षोः सारो ‘मृतात्मनः ॥

इष्टा रवेर् अतः पुण्या शर्करा हव्यकव्ययोः ।

शर्करासप्तमी ज्येष्ठा वाजिमेधफलप्रदा ॥

सर्वदुःखप्रशमनी पुत्रपौत्रविवर्धनी ।

यः कुर्यात् परया भक्त्या स परं ब्रह्म गच्छति ॥
</code></pre>
<p><strong>[२१७]</strong> कल्पम् एकं वसेत् स्वर्गे ततो याति परां गतिम् ।</p>
<p><strong>इति शर्करासप्तमी ।</strong></p>
<p><strong>[कमलसप्तमी]</strong></p>
<pre><code>	सुमन्तुर् उवाच ।

अतः परं प्रवक्ष्यामि तद्वत् कमलसप्तमीम् ।

यस्याः सङ्कीर्तनाद् एव तुष्यतीह दिवाकरः ॥

वसन्तामलसप्तम्यां स्नातः सन् गौरसर्षपैः ।

तिलपात्रे च सौवर्णं निधाय कमलं शुभम् ॥

वस्त्रयुग्मावृतं कृत्वा गन्धपुष्पैः समर्चयेत् ।

नमः कमलहस्ताय नमस् ते विश्वधारिणे ॥

दिवाकर नमस् तुभ्यं प्रज्ञाकर नमो ‘स्तु ते ।

ततो विकालवेलायाम् उदकुम्भसमन्वितम् ॥

विप्राय दद्यात् सम्पूज्य वस्त्रमाल्यैर् विभूषणैः ।

शक्तिश् चेत् कपिलां दद्याद् अलङ्कृत्य विधानतः ॥
</code></pre>
<p><strong>[२१८]</strong> अहोरात्रे गते पश्चाद् अष्टम्यां भोजयेद् द्विजान् ।</p>
<pre><code>यथाशक्त्याथ भुञ्जीत मांसतैलविवर्जितम् ॥

अनेन विधिना शुक्लसप्तम्यां मासि मासि च ।

सर्वं समाचरेद् भक्त्या वित्तशाठ्यविवर्जितः ॥

व्रतान्ते शयनं दद्यात् सुवर्णकमलान्वितम् ।

विप्राय दद्याद् गाम् एव सुसुवर्णां पयस्विनीम् ॥

भोजनासनदीपांस् तु दद्याद् इष्टान् उपस्करान् ।

अनेन विधिना यस् तु कुर्यात् कमलसप्तमीम् ॥

लक्ष्मीम् अनन्ताम् अभ्येति सूर्यलोके ‘वमोदते ।

कल्ये कल्ये ततो लोकान् सप्त गत्वा पृथक् पृथक् ॥
</code></pre>
<p><strong>[२१९]</strong> अप्सरोभिः परिवृतस् ततो यानि परां गतिम् ।</p>
<p><strong>इति कमलसप्तमी ।</strong></p>
<p><strong>[मन्दारसप्तमी]</strong></p>
<pre><code>अथान्यां सम्प्रवक्ष्यामि सर्वपापप्रणाशिनीम् ।

सर्वकामप्रदां पुण्यां नाम्ना मन्दारसप्तमीम् ॥

माघस्यामलपक्षे तु पञ्चम्यां नक्तभुङ् नरः ।

दन्तकाष्ठं ततः कृत्वा षष्ठीम् उपवसेद् बुधः ॥

विप्रान् सम्पूजयित्वा तु मन्दारं प्राशयेन् निशि ।

ततः प्रभात उत्थाय कृतस्नानः पुनर् द्विजान् ॥

भोजयेच् छक्तितः कृत्वा मन्दारकुसुमाष्टकम् ।

सौवर्णपुरुषं तद्वत् पद्महस्तं सुशोभनम् ॥

पद्मं कृष्णतिलैः कृत्वा ताम्रपात्रे ‘ष्टपत्रकम् ।

हेममन्दारकुसुमं भास्करायेति पूर्वतः ॥

नमस्कारेण तद्वच् च सूर्यायेत्य् आनले दले ।
</code></pre>
<p><strong>[२२०]</strong> दक्षिणे तद्वद् अर्काय तथार्यम्णेति नैरृते ॥</p>
<pre><code>पश्चिमे वेदधाम्ने च वायव्ये चण्डभानवे ।

पूष्णे चोत्तरतः पूज्य चानन्दायेत्य् अतः परम् ॥

भुञ्जीतातैललवणं वाग्यतः प्राङ्मुखो गृही ।

एवं हि विधिना सर्वं मासि मासि च कारयेत् ॥

कुर्यात् संवत्सरं यावद् वित्तशाठ्यं विवर्जयेत् ।

एतद् एव व्रतान्तेषु विधाय कमलोपरि ॥

गोभिर् विभवतः सार्धं दातव्यं भूतिम् इच्छता ।

नमो मन्दारनाथाय मन्दारभवनाय च ॥

त्वं रवे तारयस्वास्माद् दुःखसंसारसागरात् ।

अनेन विधिना यस् तु कुर्यान् मन्दारसप्तमीम् ॥

विहार्यतिसुखी मर्त्यः कल्पं च दिवि मोदते ।

इमाम् अघौघपटलभीषणाध्वान्तदीपिकाम् ॥
</code></pre>
<p><strong>[२२१]</strong> कुर्वन् न गच्छेत् संसारे सर्वभोगांल् लभेत् तदा ।</p>
<pre><code>मन्दारसप्तमीम् एताम् ईप्सितार्थफलप्रदाम् ॥

यः पठेच् छृणुयाच् चापि सो ‘पि पापैः प्रमुच्यते ।
</code></pre>
<p><strong>इति मन्दारसप्तमी ।</strong></p>
<p><strong>[शुभसप्तमी]</strong></p>
<pre><code>	सुमन्तुर् उवाच ।

अथान्याम् अपि वक्ष्यामि शोभनां शुभसप्तमीम् ।

याम् उपोष्य नरो रोगाद् दुःखशोकात् प्रमुच्यते ॥

पुण्याम् आश्वयुजे मासि कृतस्नानजपः शुचिः ।

वाचयित्वा ततो विप्रान् आरभेच् छुभसप्तमीम् ॥

कपिलां धूपयेद् भक्त्या गन्धमाल्यानुलेपनैः ।

नमामि सूर्यसम्भूताम् अशेषभुवनालयाम् ॥

त्वाम् आनये तु कल्याणशरीरां सर्वसिद्धये ।

अलङ्कृत्वा तिलप्रस्थं ताम्रपात्रेण संयुतम् ॥
</code></pre>
<p><strong>[२२२]</strong> काञ्चनं वृषभं तद्वद् वस्त्रमाल्यावगुण्ठितम् ।</p>
<pre><code>फलैर् नानाविधैर् भक्ष्यैर् घृतपायससंयुतैः ॥

दद्याद् विकालवेलायाम् अर्यमा प्रीयताम् इति ।

पञ्चगव्यं च सम्प्राश्य स्वपेद् भूमाव् अमत्सरः ॥

ततः प्रभाते सञ्जाते भक्त्या सम्पूजयेद् द्विजान् ।

अनेन विधिना दद्यान् मासि मासि सदा नरः ॥

वाससी वृषभं हैमं तद्वद् गां काञ्चनोद्भवाम् ।

संवत्सरान्ते शयनम् इक्षुदण्डगुडान्वितम् ॥

सोपधानकविश्रामं भाजनासनसंयुतम् ।

ताम्रपात्रे तिलप्रस्थं सौवर्णं वृषभं तथा ॥

दद्याद् वेदविदे सर्वं विश्वात्मा प्रीयताम् इति ।

अनेन विधिना विद्वान् कुर्याद् यः शुभसप्तमीम् ॥

तस्य श्रीर् विमला कीर्तिर् भवेज् जन्मनि जन्मनि ।

अप्सरोगणगन्धर्वैः पूज्यमानः सुरालये ॥

वसेद् गणाधिपो भूत्वा यावद् आभूतसम्प्लवम् ।

कल्पादाव् अवतीर्णस् तु सप्तद्वीपाधिपो भवेत् ॥
</code></pre>
<p><strong>[२२३]</strong> ब्रह्महत्यासहस्रस्य भ्रूणहत्याशतस्य च ।</p>
<pre><code>नाशनार्थम् इयं पुण्या पठ्यते शुभसप्तमी ॥

इमां पठेद् यः शृणुयान् मुहूर्तं

	पश्येत् प्रसङ्गाद् अपि दीप्यमानाम् ।

सो ‘प्य् अत्र सर्वाघविमुक्तदेहः 

	प्राप्नोति विद्याधरनायकत्वम् ॥

यावत् समाः सप्त नरः करोति

	यः सप्तमीं सप्तविधानयुक्ताम् ।

स सप्तलोकाधिपतिः क्रमेण

	भूत्वा परं याति पदं मुरारेः ॥
</code></pre>
<p><strong>इति शुभसप्तमी ।</strong></p>
<p><strong>[आरोग्यसप्तमी]</strong></p>
<p>**वराहपुराणे **।</p>
<pre><code>अथापरं महाराज व्रतम् आरोग्यसञ्ज्ञितम् ।
</code></pre>
<p><strong>[२२४]</strong> कथयामि परं पुण्यं सर्वपापप्रणाशनम् ॥</p>
<pre><code>तस्यैव माघमासस्य सप्तम्यां समुपोषितः ।

पूजयेद् भास्करं देवं विष्णुरूपं सनातनम् ॥

आदित्य भास्कर रवे भानो सूर्य दिवाकर ।

इति मन्त्रेण सम्पूज्यो देवो सर्वेश्वरो रविः ॥

षष्ठ्यां चैव कृताहारः सप्तम्याम् उपवासकृत् ।

अष्टम्यां चैव भुञ्जीत एष एव विधिः क्रमः ॥

अनेन वत्सरं पूर्णं विधिना यो ‘र्चयेद् रविम् ।

तस्यारोग्यं धनं धान्यम् इह जन्मनि जायते ॥

परत्र च शुभं स्थानं यद् गत्वा न निवर्तते ।
</code></pre>
<p><strong>इत्य् आरोग्यसप्तमीव्रतम् ।</strong></p>
<p><strong>[पुत्रसप्तमी]</strong></p>
<pre><code>मासि भाद्रपदे यावत् कृष्णपक्षे सुरेश्वर ।

सप्तम्याम् उपवासेन पुत्रप्राप्तिव्रतं हि तत् ॥

षष्ठ्यां चैव तु सङ्कल्प्य सप्तम्याम् अर्चयेद् रविम् ।
</code></pre>
<p><strong>[२२५]</strong> देवैस् तूपगतं देवं मातृभिः परिवारितम् ॥</p>
<pre><code>ततः प्रभाते विमले त्व् अष्टाभ्यां प्रयतो हविम् ।

प्राग् विधानेन गोविन्दम् अर्चयित्वा विधानतः ॥

तस्याग्रतः कृष्णतिलैः सघृतैर् होमम् आचरेत् ।

ब्राह्मणान् भोजयेद् भक्त्या यथाशक्त्या च दक्षिणाम् ॥

ततः स्वयं तु भुञ्जीत प्रथमं बिल्वम् एककम् । 

पश्चाद् यथेष्टं भुञ्जीत स्नेहाड्ःयं षड्रसान्वितम् ॥

प्रतिमासम् अनेनैव विधिनोपोष्य मानवः ।

कृष्णाष्टमीम् अपुत्रो ‘पि लभेत् पुत्रं न संशयः ॥
</code></pre>
<p><strong>इति पुत्रसप्तमी ।</strong></p>
<p>**इति श्रीलक्ष्मीधरविरचिते कृत्यकल्पतरौ **</p>
<p><strong>व्रतकाण्डे सप्तमीव्रतानि ।</strong></p>
<p><strong>अथाष्टमीव्रतानि</strong></p>
<p>[<strong>दुर्गाष्टमीव्रतम्</strong>]</p>
<p>तत्र <strong>देवीपुराणे ।</strong></p>
<pre><code>	ब्रह्मोवाच ।

देवीव्रतं प्रवक्ष्यामि सर्वकामप्रसाधनम् ।
</code></pre>
<p><strong>[२२६]</strong> श्रावणे शुक्लपक्षे चाप्य् अष्टम्यां वायुभोजनः ॥</p>
<pre><code>स्नात्वा चार्द्रपटो भूत्वा जितक्रोधः समाहितः ।

देवीं संस्नाप्य तोयेन पुनः क्षीरेण स्नापयेत् ॥

ततो गुग्गुलधूपं च सतुरुष्कं च दापयेत् ।
</code></pre>
<p>“तुरुष्कः” सह्लकः ।</p>
<pre><code>ततो गन्धोदकस्नानं पुनस् तोयेन स्नापयेत् ॥

श्रीखण्डेन समालिप्य बिल्वपत्रैः प्रपूजयेत् ।

पायसं पाययेद् देव्या नैवेद्यं तेन भोजयेत् ॥

कन्याद्विजांश् च शक्त्या तु तेषां दद्याच् च दक्षिणाम् ।

कात्याननीति चोच्चार्य प्रीयताम् इति सर्वदा ॥

आत्मना पारणं तच् अ कृत्वा ह्य् आप्नोति भार्गवः ।

अश्वमेधफलं चाग्र्यं देव्या लोकं च गच्छति ॥

इमां भूमिं तथागत्य पृथिव्यां जायते नृपः ।

तेन तं लभते योगं शिवप्राप्तिकरं परम् ॥

मासे प्रौष्ठपदे शुक्ले गोशृङ्गाग्रगृहीतया ।

मदयत्य् आत्मनो ह्य् अङ्गम् उपलिप्ते तु स्नापयेत् ॥
</code></pre>
<p>“शुक्ले” पक्ष इति शेषः । अष्टम्याम् इति च सम्बध्यते ।</p>
<p><strong>[२२७]</strong> तथा चामलकैः स्नात्वा शुचिः सङ्गतिवर्जितः ।</p>
<pre><code>पूजयेद् यूथिकापुष्पैर् देवीं क्षीरेण स्नापयेत् ॥

अगरुं धूपनैवेद्यान् तिलतैलेन दीपकान् ।

तेन तान् भोजयेत् कन्याद्विजान् सद्वृत्तवर्तिनः ॥

पाषण्डान् नावलोकेत न च शास्त्रबहिष्कृतान् ।

दक्षिणा शक्तितो देया स्वस्तिवाच्यं च मङ्गलम् ॥

पारणं चात्मनस् तच् च सौत्रामणिफलं लभेत् ।

ततो देवीं स्नापयेच् च दध्ना चैवोदकेन च ॥

आलभ्य रोचनां मूर्ध्नि दहेद् धूपं च बालकम् ।

सनखं सितया मिश्रं पद्मपत्रैस् तथार्चयेत् ॥

नैवेद्यं रोहितं मांसं मांसं शल्यक्र्तं तथा ।

गोधूमविकृतान् भक्त्या घृतपक्वान् निवेदयेत् ॥

तेन कन्यास् तु सम्भोज्य द्विजांश् चैव क्षमापते ।
</code></pre>
<p><strong>[२२८]</strong> शक्तितो दक्षिणा देया आत्मनस् तच् च भोजयेत् ॥</p>
<pre><code>गोसहस्रप्रदानस्य फलम् आप्नोति मानवः ।

अरोगी सुखवान् धन्यो जायते चेह मानवः ॥

दुर्गानामानुसङ्कीर्त्य तस्या लोके महीयते ।

कार्तिके दत्तमूल्याभिर् मृद्भिः स्नायीत भार्गव ॥

देवीं गन्धोदकैः स्नाप्य चोशीरैः पूजय लेपयेत् ।

धूपं पञ्चरसं देयं तिलतैलेन दीपकाः ॥

नैवेद्यं यावकं सर्पिः कन्याविप्रेषु चात्मनः ।

भोजनं स्वस्तिवायैव दक्षिणा प्रीयतां शिव ॥

अनेन विधिना वत्स विद्यादानफलं लभेत् ।

वेदवेदाङ्गतत्त्वज्ञस् तदन्ते शिवतां व्रजेत् ॥

मार्गशीर्षे तथा मासि चाष्टम्यां गिरिमृत्स्नया ।

स्नात्वा देवीं ततः स्नाप्य तीर्थतोयेन भार्गव ॥

लेपयेद् बालकैः कुष्ठैः पूजा जातीगजाह्वयैः ।

धूपं कृष्णागरुं दद्याद् घृतैर् दीपान् प्रबोधयेत् ॥

दधिभक्तं तु नैवेद्यं कन्यास् तेनैव भोजयेत् ।

दक्षिणाः शक्तितो देया आत्मनस् तच् च पारणम् ॥

उमा मे प्रीयतां वाच्यं वाजपेयफलं लभेत् ।

इहैव धनवान् भोगी देहान्ते ब्रह्मणः पदम् ॥
</code></pre>
<p><strong>[२२९]</strong> पौषाष्टम्यां तु दूर्वाग्रैः स्नात्वा शुक्लपरिच्छदः ।</p>
<pre><code>जितक्रोधः स्नापयेच् च देवीं कर्पूरवारिणा ॥

विलेपयेत् कुङ्कुमेन मांसैर् वालकचन्दनैः ।

धूपं च निर्दहेत् प्राज्ञः पूजनीया कुरण्टकैः ॥

कृशरागुडनैवेद्यं कन्या भोज्याश् च तेन वै ।

आत्मनः पारणं तच् च शक्त्या वै तर्पयेद् द्विजान् ॥

नारायणी सदा प्रीता मम देवी प्रसीदतु ।

कृतेन ग्रहराजेन्द्र भूमिदानफलं लभेत् ॥

सुभगो धनसम्पन्नः परत्र शिवम् आप्नुयात् ।

माघमासे गवां शृङ्गमृद्भिः स्नात्वा तु भार्गव ॥

देवीं तोयेन संस्नाप्य तथा क्षीरघृतेन च ।

स्नापयेच् च पुनस् तोयैः कुङ्कुमेन विलेपयेत् ॥

धूपं देवदलं दद्यात् कुन्दपुष्पैस् तु पूजयेत् ।

घृतपूर्णं च नैवेद्यं कन्याविप्रांश् च तेन वै ॥

भोजयेद् आत्मनस् तच् च दक्षिणा प्रीयतां जया ।

सर्वयागफलं शुक्र लभते नात्र संशयः ॥

फाल्गुने सर्षपैः स्नात्वा देवीं माषफलाम्बुना ।

तथा चेक्षुरसेनैव भूयस् तेनोदकेन च ॥

रोचनालेपने पूजा शतपर्णिकया सह ।
</code></pre>
<p><strong>[२३०]</strong> दीपो घृतेन धूपस् तु चन्दनं नखशर्करे ॥</p>
<pre><code>नैवेद्ये ‘शोकवर्त्यश् च भोजनं कन्यकासु च ।

आत्मनस् तच् च कुर्वीत दक्षिणां स्वस्ति वाचयेत् ॥

विजया सुखदा नित्यं सन्तु मे चिन्तितानि तु ।

अनेन विधिना शुक्र राजसूयफलं समम् ॥

लभते श्रद्धया युक्तो यतो देवीमयं जगत् ।

चैत्राष्टम्यां तु स्नायीत मातृस्थानमृदाम्बुभिः ॥

देवीं तीर्थजलैः स्नाप्य मन्दलेपेन लेपयेत् ।

धूपं तुरुष्कं चोशीरं द्युतियुक्तैस् तु पूजयेत् ॥

नैवेद्यं शालिजं भक्तं शर्करा कन्यकास्व् अपि ।

आत्मनस् तच् च वै भोज्यं शक्तितो दक्षिणां ददेत् ॥

पूजिता सर्वकामानां पूरणाय सुखाय मे ।

विद्याः कन्याः समासाद्य हेमदानफलं लभेत् ॥
</code></pre>
<p><strong>[२३१]</strong> सहकारफलैः स्नानं वैशाखे ह्य् अष्टमीषु च ।</p>
<pre><code>आत्मानं देवतां स्नाप्य मांसीवालकवारिभिः ॥

लेपनं फलकर्पूरं धूपं पञ्चसुगन्धिकम् ।

देव्याः पूजा च कर्तव्या केतक्या चम्पकेन च ॥

शर्कराक्षीरनैवेद्यं कन्याविप्रेषु भोजनम् ।

आत्मनः पारणं तेन दक्षिणां शक्तितो ददेत् ॥

अपराजिता भवानी च शिवानाम्ना च वाचयेत् ।

प्रीयतां सर्वकालं मे ईप्सितं तु प्रयच्छति ॥

सर्वतीर्थाभिषेकं चाप्य् अनेनाप्नोति भार्गव ।

सूर्यलोकं व्रजेद् अन्ते तत्तुल्यो जायते सदा ॥

अष्टम्यां चैव ज्येष्ठस्य तिलैः स्नायाद् विचक्षणः ।

सर्वसङ्गपरित्यागी देवीं जम्बुफलाम्बुना ॥

स्नापयेल् लेपयेत् तेन नकुलेन सुगन्धिना ।

ततो विजयपुष्पैस् तु पूजयेद् ग्रहसत्तमः ॥
</code></pre>
<p>“विजयः” ककुभः ।</p>
<pre><code>नैवेद्यं सक्तवो देयाः शर्करां कन्यकास्व् अपि ।

दक्षिणा शक्तितो देया चर्विकां प्रतिवाचयेत् ॥
</code></pre>
<p><strong>[२३२]</strong> लभते शुक्र यज्ञस्य सौत्रामणिफलं समम् ।</p>
<pre><code>अष्टम्यां च तथाषाढे निशानाथेन स्नापयेत् ॥

ततो देवीं जलैः कुम्भैः वरदाम् उदकेन च ।

स्नात्वा विलिप्य कर्पूरैश् चन्दनै रोचनाम्बुभिः ॥

धूपं चन्दनकर्पूरैर् वालकैः सितसिल्हकैः ।

भक्ष्यान् शर्करया पूर्णान् पानकानि शुभानि च ॥

दापयेत् कन्यकाविप्रभोजनं चात्मनस् तथा ।

शक्तितो दक्षिणां दद्यान् महिषघ्नीति कीर्तयेत् ॥

दीपमाला घृतेनैव सर्वकामान् प्रयच्छति ।

सर्वयज्ञमहीदानं सर्वतीर्थफलं लभेत् ॥

एतद् व्रतवरं शुक्र मया रुद्रेण विष्णुना ।

जगतो हितम् इच्छद्भिः शीलं दुर्गाव्रतं महत् ॥

भानुना ग्रहविध्वंससमरे च कृतं पुरा ।

तथा देवासुरैर् यक्षनागकिन्नरमानवैः ॥

अप्सरोभिस् तथा स्त्रीभिः सौभाग्यस्य विवृद्धये ।
</code></pre>
<p><strong>[२३३]</strong> कृतं वै ग्रहशार्दूल यश् च कुर्याद् यथाविधि ॥</p>
<pre><code>श्रवणाद् अस्य चाप्नोति सर्वकामसुखानि च ।

इष्टानि लभते मर्त्यो वन्ध्या पुत्रं प्रसूयते ॥
</code></pre>
<p><strong>इति दुर्गाष्टमीव्रतम्</strong></p>
<p><strong>[कृष्णाष्टमी]</strong></p>
<pre><code>	ब्रह्मोवाच ।

आश्विन वाथ माघे वा चैत्रे वा श्रावणे ‘पि वा ।

कृष्णाद् आरभ्य कर्तव्यं व्रतं शुक्लावधिं हरेः ॥
</code></pre>
<p>“कृष्णात्” पक्षतः । “शुक्लावधिं हरेः” शुक्लः पक्षः, एतच् चोक्तमासेष्व् एव वक्ष्यमाणप्रकारेण कृष्णाष्टम्या आरभ्य शुक्लाष्टमीं यावत् कर्तव्यम् ।</p>
<pre><code>अष्टमीम् आश्वनीं कृष्णाम् एकभक्तेन कारयेत् ।

मङ्गलारूपिणीं देवीम् अथ वा चरुघातिनीम् ॥

पूजयेन् नरभेदेन गन्धमाल्यनिवेदनैः ।

कन्यकां भोजयेद् वत्स देवीभक्तांश् च मानवान् ॥

नक्तेन नवमी कार्या त्व् अयाचन् दशमीं क्षपेत् ।

एकादशीम् उपवसेत् पुनर् एष विधिर् भवेत् ॥
</code></pre>
<p>“पुनर् एव विधिर्” इति, यथा कृष्णाष्टम्याम् इति दिनचतुष्टयम् एकभक्तनक्तायाचितोपवासैर् नीतम् एवम् अपरम् अपि दिनचतुष्तयं नेयम् इत्य् अर्थः ।</p>
<p><strong>[२३४]</strong> यावच् छुक्लाष्टमी विप्र उपोष्या तु विधानतः ।</p>
<pre><code>दानं होमो जपः पूजा कन्या भोज्याश् तु प्रत्यहम् ॥

कर्तव्यं जितरोषेण देव्या भक्तिरते ‘पि च ।

नवधा पशुपातं तु महिषाव्यजादिकं तथा ॥

कर्तव्यं भूतवेताले न चैवात्मचिकीर्षया ॥
</code></pre>
<p>“कन्या अलङ्कृता कार्या” इत्य् शेषः ।</p>
<pre><code>नटनर्तनप्रेक्षण[क?]म् अथ यात्रा प्रजागरम् ॥

दानं देयं यथाशक्त्या सर्वेषाम् अपि शक्तितः ।

महाभैरवरूपेण त्व् अस्थिमालाधराश्रये ॥

पूजनीया विशेषेण वस्त्रशोभापरादिषु ।

कर्तव्या सर्वकामार्थं प्रापणाय सुरोत्तम ॥

अनेन विधिना शुक्र यथेष्टं लभते फलम् ।

मङ्गला भैरवी दुर्गा वाहाही त्रिदशेश्वरी ॥

उमा हैमवती कन्या कपाली कैटभस्वनी ।

काली ब्राह्मी महेशी च कौमारी मधुसूदनी ॥

वाराही वासवि चैव नामान्य् एतानि वै जपेत् ।

पूजयेद् भोजयेत् कन्यां शास्त्रदृष्टेन कर्मणा ॥

वस्त्रालङ्कारकं चापि कटकाः कटिसूत्रकाः ।

दातव्याश् चात्मनः शक्त्या देव्या भक्तैः सुखात्मभिः ॥

अथ वा नवरात्रं च सप्त पञ्च त्रिकं च वा ।
</code></pre>
<p>एते च नवरात्रादिविकल्पाः प्रत्यहं सङ्कल्प्य एव कन्यादिभोजनं कार्यम् इत्य् एतत् पक्षापेक्षया ।</p>
<p><strong>[२३५]</strong> एकभक्तेन नक्तेनायाचितेनाप्य् उपोषितैः ॥</p>
<pre><code>क्षपयेत पुमान् शुक्र यावच् छुक्ला तु साष्टमी ।

पूजयेन् मङ्गलां तत्र मण्डले विधिवत् कृते ॥

सर्वसंसारसम्पन्ने सर्वविद्याविधायके ।

सर्वकामप्रदे शुक्र सर्वकामान् अवाप्नुयात् ॥

अर्थकामस्य चार्थं तु राज्यकामस्य राज्यदम् ।

आरोग्यपुत्रदं वत्स सर्वपातकनाशनम् ॥

सर्ववर्णैश् च कर्तव्यं पुंस्त्रीबालनपुंसकैः ।

नाधयो व्याधयस् तस्य न च शत्रुभयं भवेत् ॥

सङ्गरेषु जयो नित्यं महान् एको ‘पि जायते ।

सिध्यन्ति सर्वकार्याणि श्रवणान् नात्र संशयः ॥
</code></pre>
<p><strong>इति अष्टमीव्रतम् ।</strong></p>
<p><strong>[पुष्पाष्टमी]</strong></p>
<p><strong>भविष्य्पुराणे</strong> ।</p>
<pre><code>	महादेव उवाच ।

शृणु देवि महापुण्यं मासपूजाफलं शुभम् ।

श्रावणे शुक्लपक्षस्य चाष्टम्यां समुपोषितः ॥

स्नापयेद् घृतक्षीराभ्याम् करवीरैश् च पूजयेत् ।

कृवागनिकार्यं विधिवत् तथा ब्राःमणभोजनम् ॥
</code></pre>
<p><strong>[२३६]</strong> कन्याकर्तितसूत्रेण कारयित्वा पवित्रकम् ।</p>
<pre><code>कृत्वा विचित्रपुष्पैश् च कुङ्कुमागरुचन्दनैः ॥

कृत्वोपवासं सप्तम्याम् अष्टम्यां विप्रभोजनम् ।

आरोपयति यो भक्त्या सो ‘ग्निष्टोमफलं लभेत् ॥

पुनर् भवति वै राजा भूतले नात्र संशयः ।

मासि भाद्रपदे ‘ष्टम्यां शुक्लपक्षे वरानने ॥

स्नापयित्वा तु मां भक्त्या पयसाथ घृतेन वा ।

अपामार्गेण कृत्वा तु पूजां देवि विधानतः ॥

हंसयानं समारूढो मम लोकं व्रजेद् दिवि ।

मासि चाश्वयुजे ‘ष्टम्याम् अर्कपुष्पैस् तु यो ‘र्चयेत् ॥

स्नापयेद् दधिगन्धेन कुङ्कुमेन विलेपयेत् ।

गैरिकं यानम् आरूढो ध्वजमालाकुलं शुभम् ॥

युक्तं मयूरप्रवरैर् मम याति स मन्दिरम् ।

कार्तिकस्य तु मासस्य शुक्लाष्टम्यां तु यो नरः ॥

स्नापयेन् मधु क्षीराभ्यां जातीपुष्पैश् च पूजयेत् ।

काञ्चनं यानम् आरुह्य किङ्किणीजालमालिनम् ॥
</code></pre>
<p><strong>[२३७]</strong> स याति मे पुरं देवि गन्धर्वाप्सरसां प्रियः ।</p>
<pre><code>मार्गशीर्षे तु वै मासि पञ्चगव्येन यो नरः ॥

स्नापयित्वार्चयेद् भक्त्या बकपुष्पैस् तु पूजयेत् ।

कृतोपवासं सप्तम्याम् अष्टम्यां विधिवन् नरः ॥

स त्रैलोक्यम् अतिक्रम्य यत्राहं तत्र गच्छेति ।

पौषमासे तु यो ‘ष्टम्यां भक्त्या मां पूजयेन् नरः ॥

उन्मत्तकस्य पुष्पैस् तु स्नापयित्वा घृतेन तु ।

विमानं दिव्यम् आरुह्य पुष्पकं नाम नामतः ॥

ममालयं समासाद्य मोदते शाश्वतीः समाः ।

माघमासे तथाष्टम्यां बिल्वपत्रेण यो ‘र्चयेत् ॥

स्नापयित्वा तु मां भक्त्या देवीम् इक्षुरसेन च ।

प्रभयार्कसमं यानं कान्त्यात्रेयसमं तथा॥

आरूढो मोदते नित्यं मम लोके न संशयः ।

फाल्गुनस्य तु मासस्य गन्धतोयेन यो नरः ॥

अर्चयेद् द्रोणपुष्पैः स इन्द्रस्यार्धासनं लभेत् ।

चैत्रे मासि तथा देवि पुष्पतोयेन यो नरः ॥

स्नापयित्वार्चयेद् भक्त्या चार्कपुष्पैस् तु सुन्दरि ।

बहुस्वर्णस्य यज्ञस्य विन्दते सफलं महत् ॥

वैशाखे तु तथा मास अष्टम्यां यस् तु मानवः ।
</code></pre>
<p><strong>[२३८]</strong> कर्पूरागरुतोयेन स्नापयित्वा विधानतः ॥</p>
<pre><code>अर्चयेच् छुक्लमन्दारैर् अश्वमेधफलं लभेत् ।

ज्येष्ठे मासि तथाष्टम्यां दध्ना यः स्नापयेत् तु माम् ॥

अर्चयेत् पद्मपुष्पैस् तु स गच्छेत् परमां गतिम् ।

आषाढे यो नरो ‘ष्टम्यां नानातीर्थोदकैर् वरैः ॥

स्नापयित्वार्चयेद् भक्त्या पुष्पैर् धुत्तूरकैस् तथा ।

गन्धर्वोरगपक्षैस् तु पूज्यमानो ‘मरैर् दिवि ॥

क्रीडते च मया सार्धं यावद् इन्द्राश् चतुर्दश ।

य एवं वत्सरं देवि कारयेद् अष्टमीव्रतम् ॥

न तस्य पुनरावृत्तिः सत्यम् एतद् ब्रवीम्य् अहम् ।

नीलकण्ठं शिवं शम्भुं भीमं वापि महेश्वरम् ॥

निरूपाक्षं महादेवम् उग्रं त्र्यम्बकम् एव च ।

ईश्वरं च शिवं देवि सर्वलोकेषु पूजितम् ॥

एतानि मम नामानि सासेष्व् एतेषु कीर्तयेत् ।
</code></pre>
<p><strong>इति पुष्पाष्टमीव्रतम् ।</strong></p>
<p><strong>[२३९]</strong></p>
<p><strong>[दूर्वाष्टमी]</strong></p>
<p><strong>भविष्यपुराणे</strong> ।</p>
<pre><code>	विष्णुर् उवाच ।

ब्रह्मन् भाद्रपदे मासि शुक्लाष्टम्याम् उपोषितः ।

पूजयेच् छङ्करं भक्त्या यो नरः श्रद्धयान्वितः ॥

स याति परमं स्थानं यत्र देवस् त्रिलोचनः ।

गणेशं पूजयेद् यस् तु दूर्वया सहितं मुने ॥

फलानां सकलैर् दिव्यैर् गन्धपुष्पैर् विलेपनैः ।

दूर्वां पूज्य महेशानं मुच्यते सर्वपातकैः ॥

शुचौ देशे प्रजातायां दूर्वायां ब्राह्मणोत्तमः ।

स्थाप्य लिङ्गं ततो गन्धैः पुष्पैर् धूपैः समर्चयेत् ॥

खर्जूरैर् नारिकेलैश् च मातुलुङ्गफलैस् तथा ।

पूजयेच् छङ्करं भक्त्या दूर्वया विधिवद् द्विजम् ॥

दध्यक्षतैर् द्विजश्रेष्ठ अर्घ्यं दद्यात् त्रिलोचने ।

दूर्वाशमीभ्यां सम्पूज्य मानवः श्रद्धयान्वितः ॥

स वै सकृतजन्मा स्यात् सर्वदेवैश् तु वन्दितः ।

त्वं दूर्वे ‘मृतजन्मासि सर्वदेवैस् तु वन्दिता ॥
</code></pre>
<p><strong>[२४०]</strong> पूजिता दह तत् सर्वं यन् मया दुष्कृतं कृतम् ।</p>
<pre><code>एवं सम्पूज्य देवेशं दुर्वया त्व् इन्दुनन्दन ॥

ब्राह्मणेभ्यः फलं दद्यात् नारिकेलादि सुव्रतः ।

दधि प्राश्य गृहं गच्छेत् पूजयित्वा त्रिलोचनम् ॥

दूर्वा गौरी स्मृता राजन् शङ्करस् तु फलानि वै ।

यस् त्व् अस्यां तु तिथौ ब्रह्मन् पूजयेच् छङ्करं नरः ॥

स गच्छेच् च गृहं रम्यं दिव्यगन्धर्वपूजितम् ।

कृतोपवासं सप्तम्याम् अष्टम्यां पूजयेच् छिवम् ॥

पूर्वोक्तेनैव विधिना सर्वकामान् स विन्दति ।

विद्यां प्राप्नोति विद्यार्थी पुत्रार्थी पुत्रम् आप्नुयात् ॥

धनार्थी प्राप्नुयान् नित्यं भार्यार्थी लभते च ताम् ।

मनसा यद् यद् इच्छेत् तु तत् तद् आप्नोति मानवः ॥

य एवं पूजयेद् दूर्वां भूतेशं मानवः फलैः ।

स सप्तजन्मपापौघान् मुच्यते नात्र संशयः ॥

कृत्वोपवासं सप्तम्याम् अष्टम्यां पूजयेच् छिवम् ।

दूर्वासमेतं विप्रेन्द्र दध्यक्षतफलैः शुभैः ॥

ततः सम्पूजयेद् विप्रान् फलैर् नानाविधैर् द्विज ।

अनग्निपक्वम् अश्नीयाद् अन्नं दधि फलं तथा ॥

अक्षारलवणं ब्रह्मन्न् अश्नीयान् मधुनान्वितम् ।
</code></pre>
<p><strong>[२४१]</strong> दद्यात् फलानि विप्रेषु फलाहारः स्वयं भवेत् ॥</p>
<pre><code>प्रणम्य शिरसा दूर्वां शिवं च शिवम् आप्नुते ।

स एवं कुरुते भक्त्या महादेवस्य पूजनम् ॥

गणत्वं यात्य् असौ ब्रह्मन् मुच्यते ब्रह्महत्यया ।

एवं पुण्या पापहरा चाष्टमी दूर्वसञ्ज्ञिता ॥

चतुर्णाम् अपि वर्णानां स्त्रीजनस्य विशेषतः ।
</code></pre>
<p><strong>इति दूर्वाष्टमीव्रतम् ।</strong></p>
<p><strong>[कृष्णाष्टमी]</strong></p>
<pre><code>	देव्य् उवाच ।

कृष्णाष्टम्यां विधानं वै निखिलं क्रियते तथा ।

क्रमेण मे तथा ब्रूहि यत् कर्तव्यं सुरेश्वर ॥

	ईश्वर उवाच ।

हेमन्ते त्व् अथ सम्प्राप्ते मासि मार्गशिरे तथा ।

नक्तं कृत्वा शुचिर् भूत्वा गोमूत्रं प्राशयेन् निशि ॥

आहारः प्राशनं तत्र न चान्नं तत्र प्राशयेत् ।

तेन नक्तं समुद्दिष्टं प्रासितेनाशितेन च ॥
</code></pre>
<p><strong>[२४२]</strong> भूशय्यायां स्वपेद् रात्रौ शङ्करं पूज्य भक्तितः ।</p>
<pre><code>अतिरात्रस्य यज्ञस्य फलम् अष्टगुणं भवेत् ॥

जपेत शङ्करं नाम सायं रात्रौ दिने तथा ।

पौषे गव्यं घृतं प्राश्य नक्तं कृत्वा तु मानवः ॥

भक्त्या तु पूजयेच् छम्भुं भावितस्तुतितत्परः ।

वाजपेयाष्टकं पुण्यं लभते नात्र संशयः ॥

माघे माहेश्वरं नाम क्षीरप्राशनम् आदिशेत् ।

अनाहारः स्वपेद् रात्रौ पूजयित्वा महेश्वरम् ॥

नामजप्त्या महेशस्य गोमेधाष्टकम् आप्नुयात् ।

फाल्गुने तु महादेवं कृष्णायां परिकीर्तयेत् ॥

तिलान् प्राश्य निराहारो निशि जप्त्वा समाहितः ।

जपन् नामाथ देवस्य संस्मरन् शङ्करं तथा ॥

राजसूयस्य यज्ञस्य फलम् अष्टगुणं भवेत् ।

जपन् नामेति पूर्वत्र महादेवेति कथ्यते ॥

चैत्रे स्थाणुं महापुण्यं पूजयेद् भक्षयेन् मधु ।

रात्रौ सम्प्राश्य विधिवद् अनाहारः स्वपेन् निशि ॥

स्थाणुं जप्त्वा महामन्त्रम् अश्वमेधाष्टकं लभेत् ।

कुश्ōदकं तु वैशाखे शिवं देवं प्रपूजयेत् ॥

मन्त्रं तं तु शिवं जप्त्वा नरमेधफलं लभेत् ।
</code></pre>
<p><strong>[२४३]</strong> ज्येष्ठे पशुपतिं नाम गवां शृङ्गोदकं पिबेत् ॥</p>
<pre><code>जप्त्वा पशुपतिं विप्र गवां कोटिफलं लभेत् ।

कृष्णाष्टम्याम् अथाषाढ उग्रं नाम प्रकीर्तयेत् ॥

प्राशयेद् गोमयं तत्र सौत्रामणिफलाष्टकम् ।

इमं यो जपते मन्त्रं सर्वसिद्धिप्रदायकम् ॥

शर्वेति श्रावणे प्रोक्तः सर्वपापक्षयङ्करः ।

नक्तं तु प्राशयेद् अर्कं जपन् मन्त्रं सुभावितः ॥

वर्षकोटिशतं साग्रं रुद्रलोके महीयते ।

त्र्यम्बकं तु जपेद् देवं मासि भाद्रपदे ‘ष्टमीम् ॥

प्राशयेत बिल्वपत्रम् अब्ददीक्षाफलं लभेत् ।

त्र्यम्बकं संस्मरेत् तत्र चैकचित्तः सुभावितः ॥

मासि चाश्वयुजे वीर प्राशनं तण्डुलोदकम् ।

नाम्ना चैशं स्मरेद् देवं पुण्डरीकाष्टकं लभेत् ॥

रुद्रं तु कार्तिके मासि दधि प्राश्य सुभावितः ।

रात्रौ तु संस्मरेद् रुद्रं सर्वपापप्रणाशनम् ॥

अग्निष्टोमस्य यज्ञस्य फलाष्टकम् अवाप्नुते ।

मन्त्रहीना क्रिया नास्ति मन्त्रहीनं न सिध्यति ॥

मन्त्रेण हि विना देवि यत्नेनापि वृथा भवेत् ।
</code></pre>
<p><strong>[२४४]</strong> तस्मात् सर्वप्रयत्नेन मन्त्रम् एवम् उदीरयेत् ॥</p>
<pre><code>समाप्ते तु व्रते देवि वर्षान्ते तु महाफलम् ।

अस्यैव तु प्रसादेन पदं याति निरामयम् ॥

अस्य मन्त्रस्य हेमन्ते शिशिरे चैव शोभने ।

व्रतं निवेदयेच् छम्भो त्वत्प्रसादात् सुरेश्वर ॥

सम्पूर्णं हि कृतं देव व्रतं परमपूजितम् ।

एवं विज्ञाप्य देवेशं सान्निध्यं भव शङ्कर ॥

त्वत्प्रसादात् सुरेशान् यथाशक्ति जपाम्य् अहम् ।

कन्दमूलफलैर् वापि वर्षान्ते तर्पणं स्मृतम् ॥

ब्राह्मणांश्च यथाशक्त्या शिवभक्तान् दृढव्रतान् ।

आमन्त्र्य परया भक्त्या क्रियतां मे त्व् अनुग्रहः ॥

व्रतस्य तर्पणं पुण्यं करिष्ये शिवनोदितम् ।
</code></pre>
<p>“तर्पणं” पूरणम् ।</p>
<pre><code>इति सम्पूजयेत् पश्चात् भक्ष्य्भोज्यैर् अनेकशः ॥

दातव्या चार्जुनी कृष्णा सुरूपा सुपयस्विनी ।

हेमशृङ्गी रौप्यखुरा घण्टाभरणभूषिता ॥

वस्त्रपुष्पपरीधाना पुष्पमालान्विता शुभा ।

गुरवे गौः प्रदातव्या श्रेयोऽर्थं सुरसुन्दरि ॥
</code></pre>
<p><strong>[२४५]</strong> आचार्यं तु शिवं विन्द्याच् छिवम् आचार्यरूपिणम् ।</p>
<pre><code>उभयोर् अन्तरं नास्ति ह्य् आचार्यस्य शिवस्य च ॥

एतस्मात् कारणाद् देवि गुरुः पूज्यः सदाशिवः ।

यः समुद्धरते मर्त्यं घोरात् संसारसागरात् ॥

न तेन सदृशी माता न पिता न च बान्धवाः ।

यद् गुरोर् दीयते दानं यद् गृह्णाति सदाशिवः ॥

तस्मात् सर्वप्रयत्नेन पूजनीयो गुरुः सदा ।

इति ते कथितः सर्वः कृष्णाष्टम्यां विधिः परः ॥

अनेन विधिना यस् तु कुरुते वत्सरं नरः ।

स सर्वकामसम्पन्नः प्रयाति परमं पदम् ॥
</code></pre>
<p><strong>इति कृष्णाष्टमीव्रतम् ।</strong></p>
<p><strong>[कृष्णाष्टमी]</strong></p>
<pre><code>	श्रीविष्णुर् उवाच ।

कृष्णाष्टम्यां प्रयत्नेन कृत्वा नक्तं विधानतः ।

मासि मार्गशिरे चैव शङ्करं देवम् अर्चयेत् ॥

पीत्वा शक्त्या तु गोमूत्रम् अनाहारो निशि स्वपेत् ।
</code></pre>
<p><strong>[२४६]</strong> अतिरात्रस्य यज्ञस्य फलम् अष्टगुणं भवेत् ॥</p>
<pre><code>एवं पौषे ‘पि सम्पूज्य शम्भुं नाम महेश्वरम् ।

कृष्णाष्टम्यां घृतं प्राश्य राजसूयाष्टकं भवेत् ॥

माघे माहेश्वरं विप्र कृष्णाष्टम्यां प्रपूजयेत् ।

निशि पीत्वा तु गोक्षीरं गोमेधफलम् आप्नुयात् ॥

फाल्गुने च महादेवं सम्पूज्य प्राशयेत् तिलान् ।

राजसूयस्य यज्ञस्य फलम् अष्टगुणं भवेत् ॥

चैत्रे च स्थाणुनामानं कृष्णाष्टम्यां प्रपूजयेत् ।

यवांश् च भर्जितान् प्राश्य सो ‘श्वमेधफलं लभेत् ॥

वैशाखे शिवनामानम् इष्ट्वा रात्रौ कुशोदकम् ।

पीत्वा पुरुषमेध्स्य फलं दशगुणं भवेत् ॥

ज्येष्ठे पशुपतिं पूज्य गवां शृङ्गोदकं पिबेत् ।

गवां कोटिप्रदानस्य यत् फलं तद् अवाप्नुयात् ॥
</code></pre>
<p><strong>[२४७]</strong> आषाढे चोग्रनामानम् इष्ट्वा प्राश्य च गोमयम् ।</p>
<pre><code>वर्षाणां च शतं साग्रं शिवलोके महीयते ॥

एवं तु श्रावणे मासि पूज्यार्कं प्राशयेन् निशि ।

गोशतस्य च यज्ञस्य फलं प्राप्नोति मानवः ॥

त्यम्बकं [च] भाद्रपदे कृष्णाष्टम्यां प्रपूजयेत् ।

सम्प्राश्य बिल्वपत्रं तु वाजपेयफलं लभेत् ॥

मासे चाश्वयुजे प्रोक्तं प्राशनं तण्डुलोदकम् ।

नाम्ना चेशं जपेद् देवं पुण्डरीकफलं लभेत् ॥

मासे तु कार्तिके ‘ष्टम्याम् ईशानाख्यं प्रपूजयेत् ।

पञ्चगव्यं सकृत् पीत्वा पञ्चयज्ञफलं लभेत् ॥

वर्षान्ते भोजयेद् विप्रान् शिवभक्तिपरायणान् ।
</code></pre>
<p><strong>[२४८]</strong> पायसं मधुसंयुक्तं घृतेन सुपरिप्लुतम् ॥</p>
<pre><code>शक्त्या हिरण्यवासांसि भक्त्या तेभ्यो निवेदयेत् ।

सतिलाः कृष्णकलशा भक्ष्यभोज्येन संयुताः ॥

द्वादशात्र प्रदातव्याश् छत्रोपानद्युगान्विताः ।

निवेदयेद् यद् रुद्राय गां तु कृष्णां पयस्विनीम् ॥

वर्षकं व्रतं कुर्यान् नैरन्तर्येण यो नरः ।

कृष्णाष्टमीव्रतं भक्त्यातस्य पुण्यफलं शृणु ॥

सर्वपापविनिर्मुक्तः सर्वैश्वर्यसमन्वितः ।

वसेच् छिवपुरे नित्यं न चेहायाति नाकभाक् ॥
</code></pre>
<p><strong>इति प्रकारान्तरेण कृष्णाष्टमीव्रतम् ।</strong></p>
<p><strong>[कृष्णाष्टमी]</strong></p>
<p><strong>मत्स्यपुराणे</strong> ।</p>
<pre><code>	सूर्य उवाच ।

कृष्णाष्टमीम् अथो वक्ष्ये सर्वपापप्रणाशिनीम् ।

शान्तिर् मुक्तिश् च भवति यथा पुंसां विशेषतः ॥
</code></pre>
<p><strong>[२४९]</strong> शङ्करं मार्गशिरसि शम्भुं पौषे ‘पि पूजयेत् ।</p>
<pre><code>माघे महेश्वरं देवं महादेवं च फाल्गुने ॥

स्थाणुं चैत्रे शिवं तद्वद् विशाखे ‘प्य् अर्चयेन् नरः ।

ज्येष्ठे पशुपतिं तद्वद् आषाढे चोग्रम् अर्चयेत् ॥

पूजयेच् छ्रावणे शर्वं नभस्ये त्र्यम्बकं ततः ।

हरम् आश्वयुजे मासि तथेशानं च कार्तिके ॥

कृष्णाष्टमीषु सर्वासु शक्त्या सम्पूजयेद् द्विजान् ।

गोभूहिरण्यवासोभिः शिवभक्त्यानुपोषितः ॥

गोमूत्रं सघृतं क्षीरं तिलान् यवकुशोदकम् ।

गोशृङ्गोदकरीषार्कबिल्वपत्रदधीनि च ॥

पञ्चगव्यं च सम्प्राश्य शङ्करं पूजयेन् निशि ।

अश्वत्थं च वटं चैवोदुम्बरं प्लक्षम् एव च ॥

पलाशं जम्बुवृक्षं च विदुः षष्ठं महर्षयः ।

मार्गशीर्षादिमासाभ्यां द्वाभ्यां द्वाभ्याम् अथ क्रमात् ॥

एकैकं दन्तपवनं वृक्षेष्व् एतेषु भक्षयेत् ।

दद्यात् समाप्ते दध्यन्नं वितानं ध्वजचामरम् ॥

देवाय दद्याद् घ्ण्टां च कृष्णां गां कृष्णवाससी ।

द्विजानाम् उदकुम्भांश् च पञ्चरत्नसमन्वितम् ॥
</code></pre>
<p><strong>[२५०]</strong> गावः कृष्णाश् च वासांसि फलानि विविधानि च ।</p>
<pre><code>अशक्तस् तु पुनर् दद्याद् गाम् एकाम् अपि शक्तितः ॥

वित्तशाठ्यं न कुर्वीत कुर्वण् दोषम् आप्नुयात् ।

कृष्णाष्टमीम् उपोष्यैवं सप्तकल्पशतत्रयम् ॥

पुमान् सम्पूजितो देवैः शिवलोके महीयते ।
</code></pre>
<p><strong>इति कृष्णाष्टमीव्रतम् ।</strong></p>
<p><strong>[कृष्णाष्टमी]</strong></p>
<p><strong>भविष्यपुराणे</strong> ।</p>
<pre><code>	विष्णुर् उवाच ।

कन्यागते सवितरि कृष्णपक्षे ‘ष्टमी तु या ।

सा च पापहरा पुण्या शिवस्यानन्दवर्धिनी ॥

स्नानं दानं जपो होमः पितृदेवाभिपूजनम् ।

सर्वप्रीतिकरं स्याद् वै कृतं तस्यां त्रिलोचने ॥

विशेषतः कृतं श्राद्धं होमश् च विधिवन् मुने ।

तस्माच् छ्राद्धं प्रयत्नेन तस्यां कुर्याद् विचक्षणः ॥

एकभक्तं च पञ्चम्यां नक्तं सूक्ष्मं विदुर् बुधाः ।

उपवासस् तु सप्तम्याम् अष्टम्यां पूजयेच् छिवम् ॥

पूजयित्वा शिवं भक्त्या पितृश्राद्धं प्रकल्पयेत् ।

कृत्वा तु विधिवच् छ्राद्धं भुञ्जीत पितृसेवितम् ॥
</code></pre>
<p><strong>[२५१]</strong> यस् त्व् अस्यां कुरुते श्राद्धं पूजयित्वा त्रिलोचनम् ।</p>
<pre><code>तस्य वर्षाणि तृप्ताः स्युः पितरो दश पञ्च च ॥

एवं व्रतम् इदं कुर्यात् स्वम् एकं चैवम् आदरात् ।

नामभिः पूजयेद् देवं त्रिपुरान्तकरं परम् ॥

मासि भाद्रपदे शम्भुं शङ्करं तु तथा परे ।

शिवं तु कार्तिके मासि शर्वं मार्गशिरे तथा ॥

पौषे मासि तथेशानम् उग्रं माघे प्रकीर्तितम् ।

फाल्गुने रुद्रनामानं चैत्रे भीमं प्रकीर्तितम् ॥

वैशाखे नीलकण्ठं च ज्येष्ठे नाम भवं परम् ।

महादेवं तथाषाढे श्रावणे त्र्यम्बकं द्विज ॥

एतानि मासनामानि प्राशनानि निबोध मे ।

गोमूत्रं गोमयं क्षीरं दधि सर्पिः कोशोदकम् ॥

गोरोचनां पञ्चगव्यं मन्दारोन्मृत्तिकां तथा ।

तिलान् यवांस् तथा विप्र प्राशयेत् कायशुद्धये ॥

वच्मि पुष्पाणि तं विप्र देवदेवस्य प्रीतये ।

करवीरं तथा जातीं प्रालेयानि कदम्बकम् ॥

उन्मत्तकं तथा बिल्वं शमीपत्रं बकं तथा ।

मालतीकुसुमं विप्र तथा मुकुरकस्य च ॥
</code></pre>
<p><strong>[२५२]</strong> कुशपुष्पं तथा पुण्यम् अगस्तिकुसुमं तथा ।</p>
<pre><code>सिल्हकं विजयं धूपं माहिष्याज्यं च गुग्गुलम् ॥

य एवं पूजयेद् देवं शङ्करं त्रिपुरान्तकम् ।

स्वम् एकम् एकं विप्रेन्द्र स याति परमं पदम् ॥

ब्राःमणान् पूजयेद् यस् तु वाचकं च विशेषतः ।

महादेवस्य वै भक्त्या भक्तान् पाशूपतान् द्विजान् ॥

एवं यः कुरुते श्राद्धम् अष्टम्याम् अष्टकासु च ।

पूजयित्वा सुरेशानं शिवं विप्रैर् मनीषिबिः ॥

तृप्यान्ति पितरस् तस्य वर्षाणि दश पञ्च च ।

दिव्यानि मुनिशार्दूल सप्त सप्त च सप्त च ॥

एवं च पालयेद् भक्त्या कृष्णाष्टम्यां ततः परम् ।

यं यं कामयते कामं तं तं प्राप्नोति मानवः ॥

पुत्रकामो लभेत् पुत्रं धनकामो धनानि च ।

विद्यार्थी लभते विद्यां कन्यार्थी कन्यकां पराम् ॥
</code></pre>
<p><strong>इति कृष्णाष्टमीव्रतम् ।</strong></p>
<p><strong>[कृष्णाष्टमी]</strong></p>
<pre><code>ज्येष्ठे मासि द्विजश्रेष्ठ कृष्णाष्टम्यां त्रिलोचनम् ।

यः पूजयति देवेशम् ईशलोकं व्रजेन् नरः ॥
</code></pre>
<p><strong>[२५३]</strong> ज्येष्ठे मासि तथाषाढे श्रावणे च तथापरे ।</p>
<pre><code>पूजयेच् चतुरो मासान् नीलोत्पलकदम्बकैः ॥

त्रिपुरान्तकरं शम्भुं त्र्यम्बकान्धकसूदनम् ।

गन्धानां च कदम्बेन पूजयेद् गुग्गुलेन च ॥

देवरूपफलं विप्र प्राशयेत् कायशोधनम् ।
</code></pre>
<p>“देवरूपम्” देवफलम् ।</p>
<pre><code>देवस्य कीर्तयेन् नाम शङ्करेति पुनः पुनः ॥

मासि चाश्वयुजे विप्र कार्तिके च तथा द्विज ।

मार्गशीर्षे तथा मासि पौषे मासि तथा हरम् ॥

पूजयेद् विधिवद् भक्त्या चोन्मत्तकुसुमैर् विभुम् ।

कर्पूरागरुधूपेन देवेशं पूजयेद् धरिम् ॥

विरूपाक्षेति वै नाम प्राशयेद् विधिवद् यवान् ।

सिह्लकं प्रवरं धूपं नैवेद्यं पायसं परम् ॥

माघे वै फाल्गुने मासि कृष्णाष्टम्यां त्रिलोचनम् ।

चैत्रवैशाखयोर् भक्त्या शतपत्रैः समर्चयेत् ॥

पूजयेद् विधिवच् छम्भुं त्रिपुरान्तकरं हरम् ।

महाधूपेन धूपेन विधिवत् कल्पितेन च ॥

नैवेद्यैः खण्डवेष्टैश् च नाम ईशेति पूजयेत् ।

य एवं पूजयेद् देवं कृष्णाष्टम्यां महेश्वरम् ॥
</code></pre>
<p><strong>[२५४]</strong> स्वम् एकम् एकं विप्रेन्द्र स याति परमं पदम् ।</p>
<pre><code>यद् इष्टं देवदेवस्य तच् छृणुष्व द्विजोत्तम ॥

उन्मत्तधूपो धूपस् तु धूपः कृष्णागरुः सदा ।

श्रीखण्डः सर्वगन्धेषु नैवेद्यं पायसं सदा ॥

पूजाकारः पाशुपतः सर्वभोगविवर्जितः ।

कल्पज्ञो ब्राःमणानां तु वाचकस् तस्य वल्लभः ॥

य एवं पूजयित्वा तु सर्वेण विधिवद् धरम् ।

वत्सरान्ते महापूजां पुण्यं पुस्तकवाचनम् ॥

यः कारयति वै भक्त्या तस्य पुण्यफलं शृणु ।

स गोलोकम् अवाप्नोति तेजसा शुक्रसन्निभः ॥
</code></pre>
<p><strong>इति कृष्णाष्टमीव्रतम् ।</strong></p>
<p><strong>[दम्पत्यष्टमी]</strong></p>
<pre><code>कार्तिके मासि विप्रेन्द्र पुत्रकामो नरो मुने ।

अष्टम्यां कृष्णपक्षस्य पूजयेद् विधिवद् द्विज ॥

उमया सहितं देवं कृत्वा दर्भमयं विभुम् ।

गन्धपुष्पोपहारैश् च वासोभिर् भूषणैस् तथा ॥
</code></pre>
<p><strong>[२५५]</strong> नीलवैडूर्यसङ्काशान् समूलान् पुष्पवर्जितान् ।</p>
<pre><code>विवत्सकांस् तथा साग्रान् ऋजून् दर्भान् द्विजोत्तम ॥

गृहीत्वा कारयेद् देवं नीलकण्ठम् उमापतिम् ।

उमां च तां सतीं देवीं विधिवद् ब्रह्मसत्तम ॥

पूजयेद् गन्धमाल्यैस् तु फलैर् भक्ष्यैर् अनेकशः ।

नानाप्रेक्षणकैश् चैव मुखवाद्यैश् च सुव्रत ॥

एवं यः कुरुते भक्त्या ह्य् उमामाहेश्वरं व्रतम् ।

स्वम् एकम् एकं विप्रेन्द्र स याति परमं पदम् ॥

चतुर्भिः पारणैर् एवं खम् एकं कीर्तितं बुधैः ।

प्रथमं तु त्रिभिर् मासैः पारणं कार्तिकादिभिः ॥

कार्तिके मार्गशीर्षे तु पौषे मासि तथा मुने ।

उन्मत्तकस्य पुष्पैस् तु धूपैश् चैव यथोदितैः ॥

पूजयेद् गन्धमाल्यैस् तु फलैर् भक्ष्यैर् अनेकशः ।

नानाप्रेक्षणकैश् चैव मुखवाद्यैश् च सुव्रत ॥

य एवं कुरुते भक्त्या पूजयेद् विधिवच् छिवम् ।

श्रीखण्डचन्दनेनैनं श्वेतेन तु विलेपयेत् ॥

साज्यं तु गुग्गुलं दद्यान् नैवेद्यं पायसं परम् ।

स्नानं तु पञ्चगव्येन प्राशनं च प्रवर्तयेत् ॥
</code></pre>
<p><strong>[२५६]</strong> महादेवेति वै नाम देवी गौरीति पठ्यते ।</p>
<pre><code>माघे तु फाल्गुने मासि तथा चैत्रे द्विजोत्तम ॥

मालतीकुसुमैर् देवं कुसुमैर् मुद्गरस्य च ।

विरूपाक्षेति वै नाम देव्या नाम उमेति च ॥

पूजयेद् विधिवद् देवं धूपेनागरुणा विभुम् ।

कुङ्कुमेन तथा भक्त्या विधिवच् चोपलेपयेत् ॥

दध्ना शाल्योदनं दद्यान् नैवेद्यं शूलपाणये ।

कुशोदकं तथाश्नीयाद् आत्मनः कायशुद्धये ॥

वैशाखे तु तथा ज्येष्ठे ‘प्य् आषाढे च जपेद् धरम् ।

करवीरस्य पुष्पैस् तु तथा रक्तोत्पलैर् मुने ॥

प्राजापत्येन् धूमेन रसालामोदकैश् तथा ।

शिवः शिवा च वै नाम्नी तयोर् विप्र प्रकीर्तिते ॥

स्नानप्राशनयोः शस्ता घृतकृष्णतिला बुधैः ।

अगरुं सिह्लकं धूपं प्राजापत्यम् इति स्मृतम् ॥

श्रावणादिषु मासेषु जातीपुष्पकदम्बकैः ।

पूजयेद् विधिवद् देवं त्रिपुरान्तकरं परम् ॥

चतुःसमेन देवेशम् अर्चयेद् विधिवन् मुने ।

धूपेनागरुमिश्रेण कृशरापूपपायसैः ॥

एभिर् यः पूजयेद् देवं चतुर्भिः पारणैर् हरम् ।

चतुर्वर्गम् अवाप्नोति कामयानो न संशयः ॥
</code></pre>
<p><strong>[२५७]</strong> अकामयानश् च पुनस् तुरीयं लभते फलम् ।</p>
<p>“तुरीयो” मोक्षः ।</p>
<pre><code>कामयानो यथाकामं कामम् आप्नोति मानवः ॥

पुत्रकामो लभेत् पुत्रं द्रव्यार्थि विपुलं धनम् ।

विद्यार्थी विपुलां विद्यां नूनम् आप्नोति शङ्करात् ॥

कृत्वैवं व्रतम् एकं तु वर्षान्ते प्रीणयेद् धरिम् ।

नानाप्रेक्षणकैर् ब्रह्मन् ब्राह्मणानां च तर्पणैः ॥

दाम्पत्यं भोजयेद् विप्र प्रीतये शङ्करस्य च ।

कल्पज्ञं वाचकं विप्रं सपत्नीकं विचक्षणः ॥

वाचकं कल्पयेच् छम्भुं तत्पत्नीं ललितां मुने ।

प्रीणयित्वा तु दाम्पत्यं भक्ष्यभोज्यैर् अनेकशः ॥

कुसुम्भरक्तवस्त्राणि ताभ्यां दद्याद् द्विजोत्तम ।

नानाविधैर् गन्धपुष्पैः पूजयित्वा द्विजोत्तमम् ॥

दक्षिणां च पुनर् दद्यात् सौवर्णप्रतिमाद्वयम् ।

वाचकाय महादेवं तत्पत्न्यै ललितां मुने ॥

य एवं पूजयेच् छम्भुं भक्त्या श्रद्धासमन्वितः ।

स दिव्यं यानम् आरूढः शुक्रजोद्भवम् उत्तमम् ॥
</code></pre>
<p><strong>[२५८]</strong> तेजसा शुक्रसङ्काशः प्रभया हरिसन्निभः ।</p>
<pre><code>स गच्छेत् परमं स्थानम् अचलं शूलपाणिनः ॥

तस्माद् एत्य भवेद् राजा भूतले क्ष्माधिपेश्वरः ।
</code></pre>
<p><strong>इति दम्पत्यष्टमीव्रतम्</strong></p>
<p><strong>[कालाष्टमी]</strong></p>
<p><strong>वामनपुराणे</strong> ।</p>
<pre><code>	पुलस्त्य उवाच ।

नभस्ये मासि च तथा या स्यात् कृष्णाष्टमी शुभा ।

युक्ता मृगशिरेणैव सा तु कालाष्टमी मता ॥

तस्यां पुरैकलिङ्गेषु तिथौ स्वपिति शङ्करः ।
</code></pre>
<p>“एकलिङ्गानि” वृष्भगणपतिरहितानि पश्चिमाभिमुखानि प्रसिद्धानि ।</p>
<pre><code>वसन्ते सन्निधाने तु तत्र पूजाक्षया स्मृता ॥

स्नायीत विद्वान् विधिवद् गोमूत्रेण जलेन च ।

स्नात्वा सम्पूजयेत् पुष्पैः कुटजस्य त्रिलोचनम् ॥
</code></pre>
<p><strong>[२५९]</strong> धूपः केसरनिर्यासैर् नैवेद्यं मधुसर्पिषा ।</p>
<p>“केसरो” बकुलः ।</p>
<pre><code>प्रीयतां मे विरूपाक्ष इत्य् उच्चार्य च दक्षिणाम् ॥

विप्राय दद्यान् नैवेद्यं सहिरण्यं द्विजोत्तमः ।

तद्वद् आश्वयुजे मासि सोपवासो जितेन्द्रियः ॥

नवम्यां गोमयस्नानं कुर्यात् पूजां च पङ्कजैः ।
</code></pre>
<p>“तद्वद् आश्वयुजे मासि सोपवास” इत्य् अभिधानात् पूर्वमासे ‘प्य् उपवासो बोद्धव्यः ।</p>
<pre><code>धूपयेत् सर्जनिर्यासैर् नैवेद्यं मधु मोदकम् ॥

कृवोपवासम् अष्टम्यां नवम्यां स्नानम् आचरेत् ।

प्रीयतां मे विरूपाक्षो दक्षिणा च तिलैः कृता ॥

कार्तिके पयसा स्नानं कर्वीरेण वार्चनम् ।

धूपं श्रीवासनिर्यासैर् नैवेद्यं मधुपायसम् ॥

सनैवेद्यं च रजतं दातव्यं दानम् अग्रजे ।
</code></pre>
<p>“अग्रजे” ब्राह्मणे । “श्रीवासः” सरलवृक्षः ।</p>
<pre><code>प्रीयतां भगवान् स्थाणुर् इति वाच्यम् अनन्तरम् ॥

कृवोपवासम् अष्टम्यां नवम्यां स्नानम् आचरेत् ।
</code></pre>
<p><strong>[२६०]</strong> मासि मार्गशिरे स्नानं तत्रार्चा रुद्रजा स्मृता ॥</p>
<pre><code>धूपं श्रीवृक्षनिर्यासैर् नैवेद्यं मधुपायसम् ।

नैवेद्यं रक्तशाली च दक्षिणा परिकीर्तिता ॥

नमो ‘स्तु प्रीयतां शर्व इति वाच्यं च पण्डितैः ।
</code></pre>
<p>“अर्चा” पूजा । “रुद्रजा” शमीपुष्पजा । “श्रीवृक्षो” बिल्वः ।</p>
<pre><code>पौषे स्नानं च हविषा पूजा स्यात् पारणेन तु ॥

धूपो मधूकनिर्यासैर् नैवेद्यं मधुशष्कुली ।

समुक्ता दक्षिणा प्रोक्ता प्रीणनाय जगद्गुरोः ॥

वाच्यं नमस् ते देवेश त्र्यम्बकेति प्रकीर्तयेत् ।
</code></pre>
<p>“हविषा” घृतेन ।</p>
<pre><code>माघे कुशोदकस्नानं मृगमदेन वार्चनम् ॥

धूपो कदम्बनिर्यासो नैवेद्यं सतिलोदनम् ।

पयः कुसुम्भं नैवेद्यं सरुक्मं प्रतिपादयेत् ॥

प्रीयतां मे महादेव उमापतिर् इतीरयेत् ।

एवम् एकं समुद्दिष्टं षड्भिर् मासैस् तु पारणम् ॥

पारणान्ते त्रिणेत्रस्य स्नपनं कारयेत् क्रमात् ।
</code></pre>
<p><strong>[२६१]</strong> गोरोचनाचन्दनकुङ्कुमेन</p>
<pre><code>	देवं समालभ्य च पूजयेच् च ।

प्रीयस्व दीनो ‘स्मि भवन्तम् ईशं

	शशाङ्कनार्थं प्रणतो ‘स्मि नित्यम् ॥

ततस् तु फाल्गुने मासि कृष्णाष्टम्यां यतव्रतः ।

उपवासः समुद्दिष्टः कर्तव्यो द्विजसत्तम ॥

द्वितीये ‘ह्नि ततः स्नानं पञ्चगव्येन कारयेत् ।

पूजयेत् कुन्दपुष्पैस् तु धूपनं चन्दनेन तु ॥

नैवेद्यं सघृतं दद्यात् ताम्रपात्रे गुडोदनम् ।

दक्षिणां च द्विजातिभ्यो नैवेद्यसहितां तथा ॥

वासोयुगं प्रयच्छेच् च रुद्रम् उच्चार्य नामतः ।

चैत्रे चोदुम्बरफलैः स्नानं मन्दारकार्चनम् ॥

गुग्गुलं महिषाख्यं च घृताक्तं धूपयेद् बुधः ।

समोदकं तथा सर्पिः प्रीणनं विनिवेदयेत् ॥

दक्षिणां चैव नैवेद्यं मृगाजिनम् उदाहरेत् ।

आद्ये श्रवणम् अन्ते चापीदम् उच्चार्य नामतः ॥

प्रीणनं देवनाथस्य कुर्याच् छ्रद्धासमन्वितः ।

वैशाखे स्नानम् उद्दिष्टं सुगन्धिकुसुमाम्भसा ॥
</code></pre>
<p><strong>[२६२]</strong> पूजनं शङ्करस्योक्तं व्रतं नक्तादिभिः प्रभो ।</p>
<pre><code>धूपं सूर्याख्यपुष्पं च नैवेद्यं सफलं घृतम् ॥
</code></pre>
<p>“सूर्याख्यपुष्पम्” अर्कपुष्पम् ।</p>
<pre><code>नाम जप्तव्यम् ईशस्य कालघ्नेति विपश्चिता ।

जलकुम्भान् सनैवेद्यान् ब्राह्मणाय निवेदयेत् ॥

उपानद्युगलं छत्रं दानं दद्याच् च भक्ततिअः ।

नमस्ते भगनेत्रघ्न पुष्पदन्तविनाअन ॥

इदम् उच्चारयेद् भक्त्या प्रीणनाय जगत्पतेः ।

आषाढे स्नानम् उदितं श्रीफलैर् अर्चनं सदा ॥

धुत्तूरकस्य कुसुमैर् धूपार्थं सिह्लकं तथा ।

नैवेद्यं सफलाः पूपा दक्षिणा सघृतास् तथा ॥

नमस् ते दैत्यदर्पघ्न इदम् उच्चारयेत् ततः ।

श्रावणे मृगमदेन स्नानं कृत्वार्चयेद् धरिम् ॥

श्रीवृक्षपत्रैः सफलैर् धूपं दद्यात् तथागरुम् ।
</code></pre>
<p><strong>[२६३]</strong> नैवेद्यं सघृतं दद्याद् दधिपूर्णं समोदकम् ॥</p>
<pre><code>दध्योदनं सकृशरं कृष्णधानाः सशष्कुलीह् ।

दक्षिणां वृषभं धेनुं दद्याच् च कपिलां शुभाम् ॥

कनकं रक्तवसनं प्रदद्याद् ब्राह्मणाय च ।

गङ्गाधरेति विख्यातं नाम शम्भोस् तु पण्डितैः ॥

अमीभिः षड्भिर् अपरमासैः पारणम् उत्तमम् ।

एवं संवत्सरं पूर्णं सम्पूज्य वृषभधवजम् ॥

अक्षयांऌ लभते लोकान् माहेश्वरपरो नरः ।

इदम् उक्तं व्रतं पुण्यं सर्वक्षेमकरं शुभम् ॥

स्वयं चन्द्रेण देवर्षे तत् तथा न तद् अन्यथा ।
</code></pre>
<p><strong>इति कालाष्टमीव्रतम् ।</strong></p>
<p><strong>[कालीव्रतम्]</strong></p>
<p><strong>कालिकापुराणे</strong> ।</p>
<pre><code>	देव्य् उवाच ।

साधु भक्तो ‘सि धर्मज्ञ कालरात्रिव्रतं मम ।

शृणु वक्ष्याम्य् अहं तेभ्यः कर्तव्यं विधिवद् यथा ॥

मासि चाश्वयुजे ‘ष्टम्यां कृष्णपक्षे जितेन्द्रियः ।

सत्यवाक् स्थिरचित्तात्मा नियमस्थो भवेत् सुधीः ॥
</code></pre>
<p><strong>[२६४]</strong> कृत्वादौ मण्डपं श्रीमद्भूमिभागे समे शुभे ।</p>
<pre><code>चतुरस्रं समं शुक्लं पताकाध्वजशोभितम् ॥

सूत्रेण सूत्रितं कृत्वा कुण्डं हस्तप्रमाणतः ।

ततो हरेत् सुसम्भारान् दर्भांश् चैव तिलांस् तथा ॥

पलाशं पिप्पलस्यापि समिधः सप्तविंशति ।

धन्वाकृतिसमं तत्र कारयेद् विधिवच् छुभम् ॥

गर्गरीकलशांश् चैव वैभवांश् च हरेः शुभान् ।
</code></pre>
<p>“गर्गरी” मण्डली ।</p>
<pre><code>पिटकं सूर्यपत्राणि बैदलानि शुभानि च ॥

नैवेद्यं पुष्पतोयार्घं द्रव्याणि तु वराणि च ।

हारयेत् सर्वम् एतद् धि व्यजनं च सुशोभनम् ॥

सुरभीणि च पुष्पाणि जातीनीलोत्पलाणि च ।

अन्यान् अपि पवित्रांश् च कुशादीन् आहरेद् बहून् ॥

गव्यानि चैव चित्राणि धूपान् गुग्गुलपूर्वकान् ।

प्रणीतान् विष्ठरांश् चैव चरुं च स्रुवम् एव च ॥

एवं संस्कृत्य सम्भारांश् चतुरः सकुलोद्भवान् ।

अधिवासार्थम् आचार्यान् माम् उद्दिश्य प्रकल्पयेत् ॥

ये शुद्धा विगतक्रोधा देवब्राःमणपूजकाः ।

अर्हाश् च सत्कुले जाताः सत्यशौचक्रियान्विताः ॥

चतुर्भिर् ईदृशैर् वत्स आचार्यैर् नियमस्थितैः ।

सप्तरात्रोषिता पूज्या चन्वहं नक्तभोजनैः ॥
</code></pre>
<p><strong>[२६५]</strong> ततो नियमम् आदाय तत्कुण्डे धनुर् आकृतौ ।</p>
<pre><code>होमं तु कारयेत् तद्वद् विप्रैः शाङ्करसम्भवैः ॥

तदभावे न चैवेह होमं कुर्यात् स्वयं शृणु ।

यदीच्छेद् ऊर्ध्वगमनं विभूतिं चेष्टदायिनीम् ॥

तदभावे ‘परान् विप्रान् होमवद् भूमिम् अर्चनैः ।

कारयेत् स ध्रुवं ज्ञात्वाप्य् अव्यङ्गां कुलजां तथा ॥
</code></pre>
<p>“शाङ्करसम्भवाः” शाङ्करवंशजाः साम्बगणाधिपादयः ।</p>
<pre><code>साम्बं गणाधिपं मातॄर् भूपालं वृषभध्वजम् ।

आदाव् एतांश् च सम्पूज्य ततो होमं समाचरेत् ॥

हेतुरूपेण देवेशं सर्वकर्मसु सिद्धये ।

आग्नेयं मातृभिः सार्धं स्वरूपेण हरं यजेत् ॥
</code></pre>
<p>“भूपालः” क्षेत्रपालः । “आग्नेयः” कार्तिकेयः ।</p>
<pre><code>विंशतीः सप्त पालाशीर् उदिते जुहुयात् तदा ।

पुनश् चास्तं गते भानाव् अश्वत्थाः समिधस् तथा ॥
</code></pre>
<p>“विंशति” “सप्त” इत्य् अनुषङ्गः ।</p>
<pre><code>अर्धरात्रे तिलैः कृष्णैर् आज्येनाक्तैस् तु भक्तितः ।

अष्टोत्तरशतं यावत् कारयेद् धोमम् उत्तमम् ॥

मन्त्रेणानेन तत्रैव सर्वासु भवनाशिना ।

वरदेन सुसिद्धेन पूष्टिशान्तिविधायिना ॥
</code></pre>
<p><strong>[२६६]</strong> ॐ ह्रीं नमः कृष्णवाससे शतसहस्रकोटिसिंहवाहने महाबले अपराजिते प्रत्यङ्गिरे</p>
<pre><code>सर्वसैन्यपरिकर्मिणि मन्त्रच्छेदिनि सर्वसत्त्वोन्मादिनि सर्वभूतदमनि सर्वदोषान् ध्वंसय ध्वंसय सर्वविघ्नानुच्छेदयोच्छेदय विकृन्तय निकृन्तय सर्वदुष्टान् भक्षय भक्षय ज्वालाजिह्वे करालवक्त्रे सर्वगात्रान् स्फोटय स्फोटय शृङ्खलीः स्फोटय स्फोटय प्रयङ्गिरे नमो ‘स्तु ते स्वाहा ।

होम कृत्वा बलिं दद्याच् चरुं सर्वदिशासु च ।

कृशराज्यपुरोऽक्तेन पयसा योजितेन च ॥

कुर्यात् सप्तदिनं चैव सप्तमे दिग्भवेषु च ।

वारुणाः पञ्च पञ्चाशन् निबद्धाद् अधिकं कुले ॥
</code></pre>
<p>“कृशराज्यपुरोऽक्तेन” इति, वारुणेत्य् अस्य उपरितनस्यानुषङ्गः । “पुरो” गुग्गुलुः । “निर्बन्धात्” प्रतिदिननियतात् ।</p>
<pre><code>बहुभिः सकुलोत्पन्नैः स्तुतिर् एव च चत्वरे ।

उषित्वा वाथ नक्तेन स्थातव्यं त्व् अर्चनाय वै ॥

यद् अग्नेः पूजनं वत्स कर्तव्यं विधिवत् सदा ।

धर्मयज्ञोद्भवैर् विप्रैः स्तुत्यर्थं तत् प्रभो शृणु ॥

दिनानि सप्त सप्तैव चन्दनागरुणा तथा ।

देव्याश् च परया भक्त्या क्षालयेन् मुखमण्डलम् ॥
</code></pre>
<p><strong>[२६७]</strong> लेखा लेख्यस्य कर्तव्या क्षालनाय मुखस्य् अच ।</p>
<pre><code>प्रतिमा मृन्मयी या तु स्थाप्यतां पूजयेत् सदा ॥

प्रक्षाल्य मन्त्रपूतेन संसृज्य मलवाससी ।

मधुना मधुपर्केण कारयेत् पूज्य यत्नतः ॥

ततो ‘मृतं पुनर् योज्य मुखं गात्रं च कारयेत् ।

कृत्वा चैव तु भक्ष्याणि विधिना विनियोजयेत् ॥

पयसा पायसं गव्यम् आज्येन मधुना युतम् ।

कारयेत् खण्डसंयुक्तं मदर्थम् अमृतं शुभम् ॥

नानाभक्ष्याणि संयोज्याप्य् ओदनं तु क्रमात् ततः ।

व्यञ्जनानि च पानानि पुनर् धूपं च दापयेत् ॥

प्रदक्षिणं ततो भूयो दण्डवत् प्रणिपत्य च ।

धर्मकालोद्भवेनाशु स्तोतव्याः स्वस्तवेन वै ॥

कृत्वा भक्त्या च तत्रैव ब्राह्मणान् विधिवत् ततः ।

काञ्चनैर् वासयेद् वासः समांशैर् धर्मसञ्ज्ञितः ॥

पुनर् गीतं तथा नृत्यं राज्यं चैव विशेषतः ।

देव्या याः पुरतो ‘त्यर्थयत्नाद् एवं तु कारयेत् ॥

सर्वम् एतत् कृतं वत्स गृह्णामि भक्तितः सदा ।

सर्वस्वं चैव मे युक्तं प्रच्छन्नं न स्पृशाम्य् अहम् ॥

प्रीत्यर्थं मम मन्त्रेणा शुचिः स्नात्वा जितेन्द्रियः ।

दान्तः क्षान्तिसमायुक्तस् तरसा भक्तिम् आचरेत् ॥

न धारयेन् मलं काये यतस् तत् पापम् ईरितम् ।

न च तेन भवेत् स्वर्तो न तयोर् मोक्ष एव च ॥

एवं निष्पादयित्वा तु गृहं गच्छेच् छनैस् ततः ।
</code></pre>
<p><strong>[२६८]</strong> गत्वा प्राश्य शुचिर् विप्रः पञ्चगव्यं मुदान्वितः ॥</p>
<pre><code>अष्टौ चैव कुमारीश् चाप्य् अष्टौ च द्विजसत्तमान् ।

भोजयेद् विधिवत् त्व् आदौ माम उद्दिश्य च मातरः ॥

अष्टौ चैव द्विजाण् भोज्य व्रतस्थान् शिवधर्मकान् ।

उद्दिश्य शङ्करं देवम् उमां चैव विनायकम् ॥

सन्तोष्य भक्षयेद् भक्त्या होतारं च विशेषतः ।

ततः क्षमापयेत् पश्चात् प्रणिपत्य मुहुर् मुहुः ॥

एतत् सामान्यम् उद्दिष्टं शक्त्या विस्तरतो भवेत् ।

दीनांश् च कृपणांश् चैव कारुण्यात् तत्र भोजयेत् ॥

यद् दत्तं वेदवद् विप्रे यद् दत्तं ब्रह्मचारिणे ।

तपोनिधिषु यद् दत्तं कारुण्याच् चैव यत् तथा ॥

तत् सर्वम् अक्षयं दानं वैमल्येन विधानतः ।

नूनं चैवेश्वरे दत्तं सत्यम् एव न संशयः ॥

अर्हानर्हाश् च सम्भोज्याः सर्वे चैवोत्सवे मम ।

आशया परया तृप्ताः स्त्री वान्ये वा किलाखिलाः ॥

बन्धुभिश् च ततः सार्धं मुदया परया पुनः ।

हुतभुग् यज्ञशेषां तु भुञ्जीत प्रयतात्मवान् ॥

अकाले कौमुदीं कुर्यात् कृष्णपक्षे च यः सदा ।

मासि चाश्वयुजे ‘ष्टम्याम् आरभेत् पर्वगोचरे ॥

उषित्वा वाथ नक्तेन चैकभक्तेन वा पुनः ।

विहाय पापसङ्घातं स गच्छेत् परमां गतिम् ॥

ब्राह्मणाः क्षत्रिया वात वैश्या वा शूद्रजातयः ।

चरिष्यन्ति व्रतं चैतत् ते ‘पि यास्यन्त्य् अनामयम् ॥
</code></pre>
<p><strong>[२६९]</strong> एवं च विधिवत् कुर्वन् पुत्रवान् सधनो भवेत् ।</p>
<pre><code>न लिपन्त्य् आपदो घोराः शत्रुभिर् न च बाध्यते ॥

कालीव्रतम् इदं ख्यानं कर्तव्यं तत्कुलोद्भवैः ।

शान्तिपुष्टिक्षमाकामैर् विद्याकामैः प्रयत्नतः ॥

सिंहायुत्सहस्रेण पूज्यमानेन चासुरैः ।

विमानेनार्कवर्णेन दिवं गच्छेद् यथाचरेत् ॥

एतद् व्रतं सदा त्वं हि मयोक्तं पापनाशनम् ।

भक्त्या च परया वत्स कर्तुम् अर्हस्य् अतन्द्रितः ॥

अन्त्यजादिषु सम्बन्धे यः करिष्यति शङ्करम् ।

हीनवर्णेन कुर्वंश् च स्याद् अनेन स कारकः ॥
</code></pre>
<p><strong>इति कालीव्रतम् ।</strong></p>
<p><strong>[सोमव्रतम्]</strong></p>
<pre><code>[अथान्यत् सम्प्रवक्ष्यामि व्रतं श्रेयस्करं परम् ।

तस्योदाहरणं पुण्यं विधिवत् प्रनिबोधत ॥]

वारे सोमस्य चाष्टम्यां पक्षौ सः सोमम् अर्चयेत् ।

विधिना चन्द्रचूडाङ्कं प्राज्यान्नेन सचन्द्रकम् ॥

दक्षिणार्धे हरं ध्यायेद् वामार्धे च हरिं विभुम् ।
</code></pre>
<p><strong>[२७०]</strong> घृताद्यैर् ऐक्षवाद्यैश् च लिङ्गं स्थाप्य च पूर्ववत् ॥</p>
<pre><code>चन्दनेनेन्दुयुक्तेन दक्षिणार्धं विलेपयेत् ।

कुङ्कुमागरुणा वामं घनम् अर्घ्यं तथैव च ॥

काञ्चनेन सवज्रेण हरभागं तथार्चयेत् ।

समौक्तिकेन नीलेन हरेर् भागं विशेषतः ॥

पश्चात् पुष्पैः शुभैर् वेष्ट्य कारयेत् पुष्पमण्डलम् ।

नीराजनं पुनः कुर्यात् पञ्चविंशत्प्रदीपकैः ॥

उभाभ्यां चित्तवृत्तेन विधिना च मुहुर् मुहुः ।

आज्यसिद्धैः शुभैर् भक्ष्यैर् नैवेद्यं च निवेदयेत् ॥

व्रतिनो ब्राह्मणांश् चैव पूजयित्वा विभावसुम् ।

मिथुनानि च सम्भोज्य यथाशक्त्या च दक्षयेत् ॥

अष्टम्यां पितराव् अर्च्य विधिनानेन सुव्रत ।

वत्सरं च तदन्ते तु कर्तव्यं यन् निबोध तत् ॥

प्रागुक्तविधिना पूज्य सितपीतयुगद्वयम् ।

दद्याद् वितानके चैव पताकाघण्टिके तथा ॥

धूपसञ्चारणे वापि दीपवृक्षौ तु शोभनौ ।

एवमादि वियोज्यैव पूर्ववद् भोज्यम् आचरेत् ॥

अब्दपञ्चकम् एवं हि यः करिष्यत्य् असंशयम् ।

उभाभ्यां लोकम् आसाद्य पदं यास्यत्य् अनामयम् ॥
</code></pre>
<p><strong>[२७१]</strong> असंशयस् ततो जीवन् नियमेन समाचरेत् ।</p>
<pre><code>इहैव स हरिः साक्षान् नररूपीति लक्षयेत् ॥

न स्पृशन्त्य् आपदस् तं च न च दुःखी भवेत् खलु ।

ज्वरप्रगादिभिर् नैव पीड्यते ‘सौ कदाचन ॥
</code></pre>
<p>“पक्षौ” उभौ पक्षौ प्राप्य । “प्राज्यान्नं” आज्यबहुलम् अन्नम् । “घृताद्यैः” पञ्चामृतसञ्ज्ञकैः । “इन्दुयुक्तेन” कर्पूरयुक्तेन । “घनम्” उशीरम् । “सवज्रेण” हीरकयुक्तेन । “उभाभ्याम्” (देवी)देवाभ्याम् । चित्तवृत्तेन हरिहरध्यायिना । “विधिना” नीराजनस्य । “पितरौ” ताव् इव एवौ । “धूपसञ्चारणं” धूपदहनपात्रम् ।</p>
<p><strong>इति सोमव्रतम् ।</strong></p>
<p><strong>[शङ्करार्कव्रतम्}</strong></p>
<pre><code>अथ चानेन मार्गेण शुभां ताम् एव चाष्टमीम् ।

सम्प्राप्यादित्ययोगेन प्राग्विधानेन चाभ्यसेत् ॥

किं तु दक्षिणनेत्रस्थं भास्करं चार्चयेद् बुधः ।

पद्मरागेण हैमेन योज्येदं लेपनं शृणु ॥
</code></pre>
<p><strong>[२७२]</strong> नेत्रस्य च ललाटाघः कुङ्कुमं रक्तचन्दनम् ।</p>
<pre><code>वृत्तं च योज्य मध्ये तु हरं पूर्ववद् अर्चयेत् ॥

अभावे पद्मरागाणां हैमं सर्वत्र योजयेत् ।

रुद्रबीजं परं मूलं यतस् तस्यैव सर्वदा ॥

रक्तमाल्याम्बरं शुक्लं नैवेद्यं च घृतप्लुतम् ।

शेषः पूर्वविधानेन कर्तव्यो विधिविस्तरः ॥

किं त्व् अत्रोपोष्य कुर्वीत सप्तम्यां संयतेन्द्रियः ।

शङ्करार्कं पुनः पूज्य घृतं गव्यं च पारयेत् ॥

एतत् प्राग्विधिना कार्यं पञ्चपक्षायणे विधौ ।

कुर्वण् सूर्यादिलोकेषु भुक्त्वा भोगान् व्रजेत् परम् ॥

एतत् तीर्त्वा प्रतापी स्याद् ददानः स्वजनप्रियः ।

अस्मिन् लोके न बाध्येत धनवान् पुत्रवान् भवेत् ॥
</code></pre>
<p><strong>इति शङ्करार्कव्रतम् ।</strong></p>
<p><strong>इत्य् अष्टमीव्रतानि ।</strong></p>
<p><strong>[२७३]</strong></p>
<p><strong>अथ नवमीव्रतानि</strong></p>
<p><strong>[शौर्यव्रतम्]</strong></p>
<p>तत्र <strong>वराहपुराणे</strong> ।</p>
<pre><code>	अगस्त्य उवाच ।

अतः परं प्रवक्ष्यामि शौर्यव्रतम् अनुत्तमम् ।

येन भीरोर् अपि महाशौर्यं भवति तत्क्षणात् ॥

मासि चाश्वयुजे शुद्धा नवमी सा ह्य् उपोषिता ।

सप्तम्यां कृतसङ्कल्पः स्थित्वाष्टम्यां निरोदनः ॥

नवम्यां प्राशयेत् पिष्टं प्रथमं भक्तितो नृप ।

ब्राह्मणान् भोजयेद् भक्त्या देवीं चैव तु पूजयेत् ॥

दुर्गां देवीं महाभागां महामायां महाप्रभाम् ।

एवं संवत्सरं यावद् उपोष्य तु विधानतः ॥

व्रतान्ते भोजयेद् धीमान् यथाशक्त्या कुमारिकाः ।

हेमवस्त्रादिभिस् तास् तु भूषयित्वा स्वशक्तितः ॥

पश्चात् क्षमापयेत् तां तु देवी मे प्रीयताम् इति ।

एवं कृते भ्रष्टराज्यो लभेद् राज्यं न संशयः ॥

अविद्यो लभते विद्यां भीरुः शौर्यं च विन्दति ।
</code></pre>
<p><strong>इति शौर्यव्रतम् ।</strong></p>
<p><strong>[२७४]</strong></p>
<p><strong>[उभयनवमीव्रतम्]</strong></p>
<p><strong>भविष्यपुराणे</strong> ।</p>
<pre><code>	सुमन्तुर् उवाच ।

यो ‘ब्दम् एकं प्रकुर्वीत नवम्यां नक्तम् आदरात् ।

इह भोगान् नरो भुङ्क्त्वा परत्र च दिवं व्रजेत् ॥

पौषे मासि च सम्प्राप्ते यः कुर्यान् नक्तभोजनम् ।

जितेन्द्रियः सत्यवादी कामक्रोधविवर्जितः ॥

पक्षयोर् नवमीं यत्नाद् उपवासेन पालयेत् ।

त्रिकालं पूजयेद् आर्यां गन्धपुष्पोपहारकैः ॥

कृवाग्निकार्यं विधिवद् भूमौ शय्यां पकल्पयेत् ।

मासान्ते स्नपनं कुर्याद् भगवत्यै घृतादिभिः ॥

कृत्वा ध्यानं महापूजां चण्डिकायै प्रकल्पयेत् ।

नैवेद्यं तण्डुलप्रस्थं क्षीरसिद्धं निवेदयेत् ॥

कुमारीर् भोजयेच् चाष्टौ विप्रान् भाग्वतांस् तथा ।
</code></pre>
<p>“भागवतान्” भवतीभक्तान् ।</p>
<pre><code>कृत्वा पिष्टमयीं देवीं नाम्ना चार्येति पूजयेत् ॥

चतुर्भुजां शूलधरां गन्धपुष्पैः सगुग्गुलैः ।

स्नानं कृत्वा तिलैर् विप्र तिलानां प्राशनं तथा ॥

य एवं पूजयेद् आर्यां तस्य पुण्यफलं शृणु ।
</code></pre>
<p><strong>[२७५]</strong> सूर्यकोटिप्रतीकाशं विमानवरम् आस्थितः ॥</p>
<pre><code>गच्छेद् दुर्गापुरं रम्यं यत्रास्ते चण्डिका स्वयम् ।

क्रीडते देवगन्धर्वैर् यावद् आभूतसम्प्लवम् ॥

त्रिःसप्तकुशजैः सार्धं भोगान् स्वर्गे यथेप्सितान् ।

पुनर् एत्य भुवं वीर राजा भवति भूतले ॥

माघमासे तु सम्प्राप्ते प्रकुर्यान् नक्तभोजनम् ।

कृशरां घृतसंयुक्तां भुञ्जानः सञ्जितेन्द्रियः ॥

उपवासपरो ‘ष्टम्यां पक्षयोर् उभयोर् अपि ।

पूजयेत् त्र्यम्बिकां भक्त्या कृत्वा गोधूमचूर्णतः ॥

दुर्गाम् अष्टभुजां वीर त्र्यम्बिकाम् इति नामतः ।

गन्धपुष्पोपहारैस् तु सर्वै रक्तैस् तु पूजयेत् ॥

धूपं कृष्णागरुं दद्यान् मांसं दद्याच् च माहिषम् ।

धान्यं सिद्धार्थकाः स्नाने प्राशने च यवाः स्मृताः ॥

य एवं माघमासे तु पूजयेत् त्र्यम्बिकां नरः ।

दिव्यं विमानम् आरूढः सूर्यलोके महीयते ॥

प्राप्ते तु फाल्गुने मासि यः कुर्यान् नक्तभोजनम् ।

यवान्नं भुञ्जमानस् तु (?) त्यक्त्वा दूरेण योषितः ॥

कृत्वोपवासम् अष्टम्यां पक्षयोर् उभयोर् नृप ।

पूजयेद् विधिवद् दुर्गां नाम्ना गौरीति वै नृप ॥

कृत्वा ताम्रमयीं वीर द्वात्रिंशार्धभुजां शुभाम् ।
</code></pre>
<p><strong>[२७६]</strong> पीतैस् तु पूजयेत् पुष्पैश् चन्दनागरुमिश्रितैः ॥</p>
<pre><code>दध्योदनं तु नैवेद्यं धूपो ‘यं सिह्लकः परः ।

स्नानप्राशनयोर् धान्यं गोमूत्रं कायशोधनम् ॥

नवम्यां च महादेवीं स्नपनं तु घृतादिभिः ।

कुमारीं भोजयेद् भक्त्या ब्राःमणांश् च स्वशक्तितः ॥

य एवं पूजयेद् भक्त्या दुर्गां देवीं नृपोत्तम ।

स याति परमं स्थानं यत्र सा चण्डिका स्थिता ॥

चैत्रे मासे तु सम्प्राप्ते यः कुर्यान् नक्तभोजनम् ।

पिष्टकं पयसा युक्तं भुञ्जानः शालिसम्भवम् ॥

पूजयेद् भगवतीं भक्त्या कृत्वा वै चन्दनस्य च ।

गन्धपुष्पोपहारैस् तु विंशार्धभुजसम्मिताम् ॥

ज्वालामुखी तु वै नाम्ना कुङ्कुमागरुचन्दनैः ।

धूपं चागरुकर्पूरं भगवत्यै निवेदयेत् ॥

दद्यात् पशुमुखं भक्त्या नैवेद्यं विधिवन् नृप ।

स्नाने कुशोदकं धान्यं प्राशनं च नराधिप ॥

इत्थं सम्पूज्य देवेशीं कुमारीं भोजन्येत् ततः ।

ब्राह्मणांश् च यथाशक्त्या ततो भुञ्जीत वाग्यतः ॥

पद्मरागगणैर् युक्तं सौवर्णमणिवेदिकम् ।

विमानवरम् आरूढो विष्णुलोके महीपते ॥

वैशाखे मासि राजेन्द्र नवम्यां पक्षयोर् द्वयोः ।
</code></pre>
<p><strong>[२७७]</strong> उपवासपरो भक्त्या पूजनीया तु चण्डिका ॥</p>
<pre><code>नाम्ना भगवतीत्य् एवं कृत्वा वासमयीं विभो ।

रूपेणाष्टभुजां शुभ्रां पूर्णचन्द्रनिभाननाम् ॥

मुद्गराणां च स्रग्भिस् तु पूजयेद् विधिवन् नृप ।

चन्दनागरुकर्पूरैर् धूपेन विजयेन च ॥

नैवेद्यं गुडपूपाश् च धूपं वा गुग्गुलं नृप ।

एवं सम्पूज्य विधिवत् कुमारीभोजनं ततः ॥

गोपुच्छे क्षालनजलं स्नानप्राशनयोर् मतम् ।

हंसकुन्देन्दुसङ्काशस् तेजसा ध्रुवसन्निभः ॥

विमानवरम् आरूढो देवीलोके महीयते ।

ज्येष्ठे मासि नृपश्रेष्ठ यः कुर्यान् नक्तभोजनम् ॥

शाल्यन्नम् अम्भसोपेतं भुञ्जानः पयसा सह ।

उपवासपरो भक्त्या नवम्यां पूजयेद् उमाम् ॥

ब्राह्मणी त्व् इति वै नाम्ना श्वेतरूपेण रूपिणीम् ।

पद्मपत्रेक्षणां भक्त्या नलिनैर् विविधैर् अपि ॥
</code></pre>
<p><strong>[२७८]</strong> कुङ्कुमागरुकर्पूरैर् धूपेनागरुणा सह ।</p>
<pre><code>अशोकवर्तिकमुखैर् नानाभक्षैस् तु पूजयेत् ॥

कुमारीं पूजयेद् वापि स्वशक्त्या ब्राःमणांस् तथा ।

गोक्षीरप्राशनात् पूतस् ततो भुञ्जीत वाग्यतः ॥

भोजयित्वा स्त्रियः शक्त्या कुमारीश् च विशेषतः ।

प्रभयादित्यसङ्काशस् तेजसा वह्निसम्भवः ॥

विमानवरम् आरूढो ब्रह्मलोके महीयते ।

आषाढे मासि राजेन्द्र यः कुर्यान् नक्तभोजनम् ॥

भुञ्जानः खण्डखाद्यानि पायसं च नराधिप ।

उपवासपरो भक्त्या नवम्यां पक्षयोर् द्वयोः ॥

पूजयेच् छ्रद्धया दुर्गाम् ऐन्द्रीनाम्ना तु नामतः ।

ऐरावतगतां शुभ्रां श्वेतरूपेण पक्षिणीम् ॥

कृत्वा स्वर्णमयीं भक्त्या नानाभरणभूषिताम् ।

नानापुष्पविशेषैस् तु भक्ष्यैर् नानाविधैस् तथा ॥

यक्षकर्दमगन्धैस् तु धूपैः सागरुचन्दनैः ।

एवं सम्पूज्य चेन्द्राणीं कुमारीं भोजयेत् ततः ॥

स्त्रियो विप्रान् यथाशक्त्या ततो भुञ्जीत वाग्यतः ।

पञ्चगव्यकृतस्नानः पञ्चगव्यकृताशनः ॥

ध्यायमानस् तथा चैन्द्रीं स्वपेद् भूमौ नराधिप ।
</code></pre>
<p><strong>[२७९]</strong> य एवं पूजयेद् दुर्गां शक्त्या श्रद्धासमन्वितः ॥</p>
<pre><code>ऐरावतसमारूढ इन्द्रस्यानुचरो भवेत् ।

श्रावणे मासि राजेन्द्र यः कुर्यान् नक्तभोजनम् ॥

क्षीरषष्ठिकभक्तेन सर्वभूतहिते रतः ।

उपवासपरो वीर नवम्यां पक्षयोर् द्वयोः ॥

पूजयेद् विधिवद् भक्त्या श्रद्धया चण्डिकां नृप ।

कौमारीम् इति वै नाम्ना नामतः पूजयेत् सदा ॥

कृत्वा रौप्यमयीं भक्त्या घोरां वै पापनाशिनीम् ।

करवीरस्य पुष्पैस् तु गन्धैश् चागरुचन्दनैः ॥

धूपेन च महाङ्गेन मोदकैश् चापि पूजयेत् ।
</code></pre>
<p>“महाङ्गो धूपः” धूपप्रकरण उक्तः ।</p>
<pre><code>कुमारीं पूजयेद् भक्त्या स्त्रियो विप्रांश् च भक्तितः ॥

भुञ्जीत वाग्यतः पश्चाद् बिल्वपत्रकृताशनः ।

एवं सम्पूजयेद् देवीं श्रद्धया परयान्वितः ॥

स याति परमं स्थानं यत्र देवो गृहस्थितः ।

नरो भाद्रपदे मासि यः कुर्यान् नक्तभोजनम् ॥

भुञ्जानः पायसं वीर कालशाकं च श्रद्धया ।

उपवासपरो नित्यं नवम्यां पक्षयोर् द्वयोः ॥

पूजयेद् वैष्णवीं भक्त्या शङ्खचक्रासिधारिणीम् ।

जातीपुष्पैर् महाबाहो गन्धैः श्रीखण्डमिश्रितैः ॥
</code></pre>
<p><strong>[२८०]</strong> श्रीखण्डागरुकर्पूरैः सिल्हकेन च धूपयेत् ।</p>
<pre><code>नैवेद्यं घृतसम्पूर्णं यथाशक्त्या निवेदयेत् ॥

मांसेन प्रीणनं तस्यास् ततः पूज्याश् च कन्यकाः ।

गोशकृत् प्राश्य विधिवत् ततो भुञ्जीत वागयतः ॥

प्रीणयित्वा द्विजान् शक्त्या योषितश् च नराधिप ।

य एवं पूजयेद् भक्त्या वैष्णवीं सततं नरः ॥

विमानवरम् आरूढो विष्णुलोके महीयते ।

राजन्न् आश्वयुजे मासि यः कुर्यान् नक्तभोजनम् ॥

गुडोदनं प्रभुञ्जीत जितात्मा संयतेन्द्रियः ।

उपवासपरो भूत्वा नवम्यां पक्षयोर् द्वयोः ॥

माहेश्वरीं पूजयेत् तु कृत्वा रुक्ममयीं शुभाम् ।

वृषभं च ततो वीर श्वेतपुष्पोपलेपनैः ॥

अजानां महिषाणां च मेषाणां च तथा वधात् ।

प्रीणयेद् विधिवद् देवीं मांसशोणिततर्पणैः ॥

कुमारीं भोजयेद् भक्त्या ब्राह्मणान् योषितस् तथा ।

भक्ष्यभोज्यैर् अनेकैश् च मांसैश् च विधिवन् नृप ॥

पूजयित्वा तु यां दुर्गां बिल्वपत्रैश् च द्रोणकैः ।

बिल्वपत्राशनात् पूतस् ततो भुञ्जीत वाग्यतः ॥
</code></pre>
<p><strong>[२८१]</strong> एवं सम्पूजयित्वा तु भक्त्या माहेश्वरीं नृप ।</p>
<pre><code>अश्वमेधसहस्रस्य फलं प्राप्य दिवं व्रजेत् ॥

द्विजाङ्गप्रभया तुल्यः कान्त्या पुष्पायुधस्य च ।

पुष्पकं यानम् आरूढो मोदते शाश्वतीः समाः ॥

कार्तिके मासि राजेन्द्र यः कुर्यान् नक्तभोजनम् ।

क्षीरोदनं प्रभुञ्जानः सत्यवादी जितेन्द्रियः ॥

पूजयेच् छ्रद्धया देवीं वाराहीं चक्रधारिणीम् ।

शतपत्रस्रजाभिश् च कुङ्कुमेन विलेपयेत् ॥

कृष्णागरुं सिह्लकं च धूपं देवै निवेदयेत् ।

नैवेद्यं खण्डवेष्टं तु नवम्यां पक्षयोर् द्वयोः ॥

एवं सम्पूज्य वाराहीं कुमारीं भोजयेत् ततः ।

ब्राह्मणांश् च यथाशक्त्या ततो भुञ्जीत वाग्यतः ॥

प्राशयित्वा तिलान् वीर दत्वा हुत्वा च शक्तितः ।

एवं सम्पूजयित्वा तु वाराहीं स्वर्गम् आप्नुयात् ॥

क्रीडते विष्णुना सार्धं क्रीडमानैः सुरासुरैः ।

पुनर् एत्य भुवं राजा सार्वभौमो भवेन् नृप ॥

राजन् मार्गशिरे मासि यः कुर्यान् नक्तभोजनम् ।

भुञ्जानः शष्कुलीर् नित्यं जितात्मा च जितेन्द्रियः ॥

पूजयेद् विधिवद् भक्त्या चामुण्डां मुण्दसूदनीम् ।

नीलोत्पलैस् तथा पद्मैः बिल्वपत्रकदम्बकैः ॥

चन्दनागरुकर्पूरैर् गुग्गुलेन तथा नृप ।
</code></pre>
<p><strong>[२८२]</strong> भक्ष्यैर् भोज्यैर् अनेकैश् च सुरामांसैर् अनेकशः ॥</p>
<pre><code>रुधिरेण तथा वीर शिरोभिर् विविधैस् तथा ।

अजानां महिषाणां च स्वदेहस्य च भेदनात् ॥

नवम्यां विधिवद् भक्त्या पक्षयोर् उभयोर् अपि ।

कुमारीर् भोजयेच् चापि ब्राह्मणान् योषितस् तथा ॥

पञ्चगव्यकृतस्नानो ‘सृक् प्रास्य (च) विधानतः ।

ततो भुञ्जीत राजेन्द्र भूमिं कृत्वा तु भाजनम् ॥

य एवं पूजयेद् भक्त्या चामुण्डां सततं नरः ।

स याति परमं स्थानं यत्र सा परमा कला ॥

सौवर्णं यानम् आरूढो ध्वजमालकुलं शुभम् ।

मोदते दैवतैः सार्धं यावद् इन्द्रियाश् चतुर्दश ॥

पुनर् एत्य महाराज राजा भवति भूतले ।

प्रभयोज्ज्वलसङ्काशस् तेजश् वह्नि सन्निभः ॥

कान्त्या चन्द्रमसो वीर बुद्ध्या धिषण्शुक्रयोह् ॥
</code></pre>
<p><strong>इत्य् उपभनवमीव्रतम्</strong> ।</p>
<p><strong>[२८३]</strong></p>
<p><strong>[अथ नामनवमीव्रतम्]</strong></p>
<pre><code>नवम्यां शुकपक्षे तु कृते नक्ते विशेषतः ।

मासि चाश्वयुजे वीर दुर्गा देवीति पूजयेत् ॥

बिल्वपत्रैः स्रजाभिश् च द्रोणपुष्पैस् तु सर्वशः ।

गुग्गुलेनाज्यदिग्धेन भक्ष्यभोज्यैर् अनेकशः ॥

परमान्नेन रत्नेन महिषाजैर् विघातितैः ।

सम्प्रीणनं तथा कुर्याद् देव्या वै भक्तिम् आचरन् ॥

भोजयित्वा नवम्यां तु ब्राह्मणानां च कन्यकाः ।

ब्राह्मणांश् च स्त्रियश् चान्या यथाविभवशक्तितः ॥

पञ्चगव्यं ततः प्रास्य नक्तं भुञ्जीत वाग्यतः ।

य एवं पूजयेद् अत्र दुर्गां भक्तिसमन्वितः ॥

सो ‘श्वमेधसहस्रस्य फलं प्राप्य दिवं व्रजेत् ।

कृत्वोपवासम् अष्टम्यां मासि मार्गशिरे नृप ॥

नवम्यां पूजयेद् यस् तु भक्त्या भगवतीं बुधः ।

नाम्ना भगवतीत्य् एवं जातीपुष्पैर् नराधिप ॥

कर्पूरागरुधूपेन मधुना पायसेन च ।

भोजयित्वा कुमारीस् तु स्त्रियो विप्रांश् च शक्तितः ॥
</code></pre>
<p><strong>[२८४]</strong> गोमयं प्रास्य विधिवत् ततो भुञ्जीत वाग्यतः ।</p>
<pre><code>एवं च पूजयेद् भक्त्या नरो भवतीं तथा ॥

राजसूयफलं प्राप्य स गच्छति नरो दिवम् ।

पुष्ये ‘प्य् एवं महाबाहो नवम्यां च जितेन्द्रियः ॥

पूजयेत् त्र्यम्बिकां चैव नाम्नानेन नरः शिवाम् ।

करवीरस्य पुष्पैस् तु कुङ्कुमस्य च केसरैः ॥

निवेद्य सिल्हकं धूपं नैवेद्यं मांसपूपकाः ।

भोजयेद् विप्रकन्यास् तु स्त्रियो विप्रांश् च शक्तितः ॥

विधिवत् प्राश्य गोमूत्रं ततो भुञ्जीत वाग्यतः ।

य एवं पूजयेद् अत्र वाजपेयशतं लभेत् ॥

माघशुक्लनवम्यां तु पूजयेद् अम्बिकां बुधः ।

सर्वमङ्गलनामाख्यां यूथिकाकुमुदैर् नृप ॥

प्रबोधाख्येन धूपेनाप्य् अथ वा गुग्गुलेन च ।

नैवेद्यं चैव पूपाश् च मत्स्यमांसं च भारत ॥

पूजयित्वा नरो ‘प्य् एवं विधिवत् सर्वमङ्गलाम् ।

कुमारीं भोजयेच् छक्त्या स्त्रियो विप्रांश् च शक्तितः ॥
</code></pre>
<p><strong>[२८५]</strong> शृङ्गपक्षालनं तोयं विधिवत् प्राश्य सुव्रत ।</p>
<pre><code>अश्नीयाद् वाग्यतो ह्य् एवं ध्यायमानस् तु चण्डिकाम् ॥

य एवं पूजयेद् भक्त्या विधिवत् सर्वमङ्गलाम् ।

गोमेधानां शतं लब्ध्वा गोलोके स महीयते ॥

फाल्गुने मासि राजेन्द्र चण्डिकेति सदार्चयेत् ।

नाम्ना भगवतीं देवीं कञ्जपुष्पैस् तु पूजयेत् ॥

धूपेनागरुणा वीर सिल्हकेनापि चार्चयेत् ।

नैवेद्यं मोदकान् दत्वा मधु मांसं पयस् तथा ॥

पूर्वोक्तान् भोजयित्वा तु यथाशक्त्या विधानतः ।

य एवं पूज्य विधिवच् चण्डिकां चण्डमुण्डनीम् ॥

अग्निष्टोमस्य यज्ञस्य फलं शतगुणं भवेत् ।

चैत्रे मासि महाबाहो आर्या भगवती स्मृता ॥

पूजयेद् विधिवद् भक्त्या पुष्पैर् मुद्गरकस्य च ।

धूपेन कुसुमौघेन कासारेण च पूजयेत् ॥

[वैशाखे मासि राजेन्द्र नाम्ना भगवतीं यजेत् ।]

प्राशयेत् पुष्पतोयं तु ततो भुञ्जीत वाग्यतः ॥

कुमारीं भोजयेद् भक्त्या योषितो ब्राह्मणांस् तथा ।
</code></pre>
<p><strong>[२८६]</strong> एवं पूज्याम्बिकां चात्र ज्योतिष्टोमफलं लभेत् ॥</p>
<pre><code>ज्येष्ठे मासि प्रियां देवीं [पूजयेद् अम्बिकाम् उमाम् ।

कुशपुष्पोदकं प्राश्य ततो भुञ्जीत वाग्यतः ॥

कुमारीर् योषितो विप्रान्] पूजयेद् विधिवन् नृप ।

यूथिकाकुसुमैर् भक्त्या धूपेन हि बलेन च ॥
</code></pre>
<p>“बलेन” गन्धरसेन ।</p>
<pre><code>शाल्योदनरसानां च श्रियै नैवेद्यम् आदिशेत् ।

एवं पूज्य श्रियं देवीं विष्णुलोके महीयते ॥

आषाढे शुक्लपक्षस्य नवम्यां पूजयेद् उमाम् ।

कर्णकोटीति नाम्नी वै लम्बकर्णा प्रकीर्तिता ॥

शमीपत्रकदम्बैस् तु पूजयेद् विधिवन् नृप ।

**[**कर्पूरागरुमिश्रेण धूपेन च कपालिनाम् ॥

पूजयित्वा भगवतीं कुमारीं भोजयेत् ततः ।

स्त्रियश् चापि यथाशक्त्या ब्राह्मणांश् च नराधिप ॥

शमीपत्रं ततः प्राश्य ततो भुञ्जीत वाग्यतः ।

एवं पूज्य महाकालीं राजसूयफलं लभेत् ॥

श्रावणे मासि राजेन्द्र नवम्यां चण्डमर्दिनीम् ।

नारायणीति वै नाम्ना पूजयेत् सततं बुधः ॥

रक्तैस् तिलैः सबकुलैः सकदम्बैस् तथा नृप ।

सघृतं गुग्गुलं धूपं नैवेद्यं घृतपायसम् ॥

एवं सम्पूज्य विधिवत् कुमारीर् भोजयेत् ततः ।
</code></pre>
<p><strong>[२८७]</strong> योषितश् च तथा विप्रान् शक्त्या च विधिवन् नृप ॥</p>
<pre><code>भोजयित्वा घृतं प्राश्य नवम्यां विधिवन् नृप ।

एवं सम्पूजयेद् देवीं स गच्छेत् परमं पदम् ॥

मासि भाद्रपदे शुक्ले नवम्यां चन्द्रिकां सदा ।

महानन्देति वै नाम्ना पूजयेद् विधिवन् नृप ॥

श्वेतरक्तैस् तथा पीतैः सर्वपुष्पैश् च भारत ।**]**

कर्पूरागरुमिश्रेण गुग्गुलेन विशेषतः ॥

भक्ष्यभोज्यैर् अनेकैश् च मोदकैर् लोपिकादिभिः ।

एवं सम्पूज्य विधिवन् महानन्दां नराधिप ॥
</code></pre>
<p>“लोपिका” गोधूमचूर्णपिण्डिका ।</p>
<pre><code>कुमारीं पूजयेद् भक्त्या योषितो ब्राह्मणांस् तथा ।

भोजयित्वा ततो बिल्वं प्राशयेत् कायशोधनम् ॥

भूमिं तु भाजनं कृत्वा ततो भुञ्जीत वाग्यतः ।

एवं सम्पूजयित्वा तु ब्रह्मलोके महीयते ॥

वर्षान्ते भोजयेद् विप्रान् दुर्गाभक्तिपरायणान् ।

पायसं मधुसंयुक्तं घृतेन च परिप्लुतम् ॥

कुमारीं भोजयित्वा तु दद्याच् चात्र षडङ्गिनीम् ।
</code></pre>
<p>“षडङ्गिनी” गौः ।</p>
<pre><code>वर्षम् एकं चरेद् एवं नैरन्तर्येण यो नरः ॥

नामाख्यां नवमीं भक्त्या तस्य पुण्यफलं शृणु ।
</code></pre>
<p><strong>[२८८]</strong> सर्वपापनिविर्मुक्तः सर्वैश्वर्यफलप्रदः ॥</p>
<pre><code>वसेद् दुर्गापुरे नित्यं न चेहायाति वै पुनः ।

एवं यः कुरुते पुण्यां नवमीं नामसञ्ज्ञिताम् ॥

स हि कामान् अवाप्याथ ब्रह्मलोके महीयते ।

अपुत्रो लभते पुत्रान् अधनो लभते धनम् ॥

कन्यार्थी लभते कन्यां यशोऽर्थी लभते यशः ।
</code></pre>
<p><strong>इति नामनवमीव्रतम् ।</strong></p>
<p><strong>[अथ रूपनवमीव्रतम्]</strong></p>
<pre><code>	सुमन्तुर् उवाच ।

शूलं पिष्टमयं कृत्वा ज्येष्ठे मासि नराधिप ।

कृत्वा तु राजतं पात्रं सुवर्णकृतकर्णिकम् ॥

निवेद्य श्रद्धया वीर भगवत्यै प्रपूज्यताम् ।

कामतो ‘पि कृतं कापं भ्रूणहत्यादि यद् भवेत् ॥

तत् सर्वं शूलदानेन देवी नाशयते ध्रुवम् ।

विमानवरम् आरूढो देवगन्धर्वपूजितः ॥

कल्पकोटिशतं साग्रं स्वर्गलोके महीयते ।

चण्डिका प्रीयतां मेति य एवं नृप यच्छति ॥
</code></pre>
<p><strong>[२८९]</strong> क्षमा सत्यं दया दानं शौचम् इन्द्रियनिग्रहः ।</p>
<pre><code>दुर्गापूजाग्निहवनं सन्तोषस्तेयवर्जनम् ॥

सर्वव्रतेष्व् अयं धर्मः सामान्येन व्यवस्थितः ।

विशेषम् अपि वक्ष्यसि प्रतिमासं व्रतं तु ते ॥

मार्गशीर्षे शुभे मासि हंसपिष्टविनिर्णयम् ।

गन्धमाल्यैर् अलङ्कृत्य ब्रह्माण्यै विनिवेदयेत् ॥

वर्षकोटिशतं साग्रं दुर्गालोके महीयते ।

पौषे गजं चतुर्दन्तं गन्धमाल्यैर् अलङ्कृतम् ॥

कृत्वा रुक्ममयं भक्त्या न्यस्य पात्रे हिरण्मये ।

इन्द्राण्यै विधिवद् दद्यान् नानामणिविभूषितम् ॥

य एवं पूजयेद् भक्त्या इन्द्राणीं श्रद्धया नरः ।

ऐरावतसमारूढः सौम्यलोके महीयते ॥

वर्षकोटिशतं साग्रं देवगन्धर्वपूजितः ।

माघे कृत्वा तु वै मेषं सौवर्णमयम् उत्तमम् ॥

कृत्वा रुक्ममये पात्रे स्वाहायै विनिवेदयेत् ।

नानागन्धैः समायुक्तं नानापुष्पोपशोभितम् ॥

विनिवेद्य नरो भक्त्या ह्य् अग्निलोके महीयते ।

दिव्यं विमानम् आरूढो ध्वजमालाकुलां शुभाम् ॥

पुनर् एत्य महीं राजा मण्डलाधिपतिर् भवेत् ।

मयूरं फाल्गुने मासि कृत्वा पिष्टमयं नृप ॥

गन्धमाल्यैर् अलङ्कृत्य कुमार्यै विनिवेदयेत् ।

निवेद्य विधिवद् भक्त्या विमानवरम् आस्थितः ॥
</code></pre>
<p><strong>[२९०]</strong> क्रीडते देवगन्धर्वैर् गुहेन च महात्मना ।</p>
<pre><code>चैत्रे मासि महाबाहो गरुडं पिष्टजं कृतम् ॥

सम्पूजयित्वा विधिवद् वैष्णव्यै विनिवेदयेत् ।

स्रजाभिर् विविधैर् वीर गन्धमाल्योपशोभितैः ॥

तं निवेद्य महाबाहो विष्णुलोके महीयते ।

चित्रयानं समारुह्य नानामणिकदम्बकैः ॥

वर्षकोटिशतं साग्रं तेजसा प्रज्वलन्न् इव ।

कृत्वा मणिमयं वीर हारं वै लोकपूजितम् ॥

गन्धमाल्योपहारैश् च पूजयित्वा विधानतः ।

वाराह्यै विनिवेद्येह इन्द्रलोके महीयते ॥

वर्षकोटिशतं साग्रं तेजसा वह्निसन्निभः ।

वैशाखे मासि राजेन्द्र कृत्वा देवं प्रणम्य तु ॥

सर्वताम्रमयं भक्त्या सुवर्णमणिभूषितम् ।

पूजयित्वा विचित्रैस् तु कुङ्कुमैर् गुग्गुलेन च ॥

चामुण्डायै निवेद्येह चिन्तितं लभते फलम् ।

प्रयाति च परं लोकं यत्र सा चण्डिका स्थिता ॥

सौरादिसर्वलोकेषु भुक्त्वा भोगान् अशेषतः ।

क्रमाद् आगत्य लोके ‘स्मिन् नरेन्द्रो जायते घ्रुवम् ॥

बहुपुत्रो बहुधनः सर्वशत्रुभयङ्करः ।
</code></pre>
<p><strong>[२९१]</strong> कृत्वा पिष्टमयं वीर कच्छपं रत्नभूषितम् ॥</p>
<pre><code>भूषयित्वा स्रजाभिस् तु पुष्पाणां चन्दनेन च ।

निवेद्य भक्त्या वारुण्यै रुद्रलोके महीयते ॥

शङ्खकुन्देन्दुसङ्काशं विमानवरम् आस्थितः ।

वर्षकोटिशतं साग्रं क्रीडयित्वा नराधिपः ॥

पुनर् एत्य महीं राजा मण्डलाधिपतिर् भवेत् ।

कृत्वा मृगं पिष्टमयम् आषाढे रत्नभूषितम् ॥

स्वर्णशृङ्गं रौप्यखुरं वायव्यै विनिवेदयेत् ।

पूजयित्वा तु विधिवत् पुष्पधूपोपलेपनैः ॥

निवेद्यैवं महाबाहो वायुलोके महीयते ।

नरयानं पिष्टमयं कृत्वा राजन् सुशोभनम् ॥

अनेकरूपकोपेतं श्रावणे मासि भूपते ।

पुष्पमालाकुलं दिव्यं ध्वजमालाकुलं तथा ॥

गन्धपुष्पोपहारैश् च पूजयित्वा विधानतः ।

कौबेर्यै विनिवेद्येह चाश्वमेधफलं लभेत् ॥

प्रयाति च परं स्थानं दुर्गादेवीप्रपूजितम् ।

कृत्वा भाद्रपदे मासि सर्वहेममयं विभो ॥

महिषं दिव्यसंस्थानं गन्धमाल्योपशोभितम् ।
</code></pre>
<p><strong>[२९२]</strong> याम्यै निवेदयेद् भक्त्या भगत्यै विधानतः ॥</p>
<pre><code>एवं निवेदयेद् भक्त्या सूर्यलोके महीयते ।

मासि चाश्वयुजे वीर मृन्मयं वृषभं शुभम् ॥

कृत्वा निवेदयेद् भक्त्या माहेश्वर्यै विधानतः ।

बिल्वपत्रस्रजाभिस् तु पूजयित्वा विधानतः ॥

आश्विन्यैश् चैव गोधूमैर् भक्ष्यभोज्यैर् अनेकशः ।

नानावस्त्रसमायुक्तं कृत्वा पुष्पमयं शुभम् ॥

विचित्रयानम् आरूढो रुद्रलोके महीयते ।

कल्पकोटिशतं साग्रं स्वर्गे वसति क्रीडयेत् ॥

अप्सरोगणसंयुक्तः क्रीडन् सुरगणैः सह ।

कामम् आगत्य लोके ‘स्मिन् राजा भवति भूतले ॥

सप्तधान्यसमायुक्तं सर्वबीजरसादिभिः ।

बलवद्वर्तनं वीर वितानच्छ्त्रशोभितम् ॥

गन्धमाल्यैश् च बहुभिः पूजितं च तथा नृप ।

कृत्वा रौप्यमयं भक्त्या विधिवच् चन्द्रमण्डलम् ॥

सुवर्णमणिमुक्ताढ्यं रोहिण्यै विनिवेदयेत् ।
</code></pre>
<p><strong>[२९३]</strong> य एवं कुरुते भक्त्या तस्य पुण्यफलं शृणु ॥</p>
<pre><code>वेदागमेषु यत् पुण्यं कथितं मुनिभिः पुरा ।

तत् पुण्यं कोटिगुणितं प्राप्नुयान् नात्र संशयः ॥

स याति परमं स्थानं यत्र सा चण्डिका स्थिता ।

देवदानवगन्धर्वैः स्तूयमानो गणादिभिः ॥

कल्पकोटिशतं साग्रं क्रीषते सह दैवतैः ।

दन्द्रलोकादिलोकेषु भोगान् भुक्त्वा यथेप्सितान् ॥

पुण्यक्षयाद् इहागत्य पुनर् एव महीपतिः ।

सुरूपः सुभगो नित्यं चण्डिकावरदानतः ॥

यच् च कामं समुद्दिश्य नरनारीनपुंसकाः ।

पूजयन्ति यदा देवीं तत् सर्वं तु लभन्ति ते ॥

मृन्मयं दारवं शैलम् इष्टकाभिः कृतं तथा ।

गृहं सञ्चर राजेन्द्र यथाविभवविस्तरैः ॥

सर्वोपकरणोपेतं सर्वधान्यप्रपूरितम् ।

भगवत्यै गृहं दत्वा सर्वान् कामान् अवाप्नुयात् ॥

य एवं कुरुते नक्तं स्वयम् एककम् आदरात् ।

नवम्याम् उपवासं तु कुर्वाणो विधिवन् नृप ॥

रूपाणि यच्च्छमानस् तु पूर्वोक्तानि नराधिप ।

अश्वमेधसहस्रस्य राजसूयशतस्य च ॥

लब्ध्वा फलं महाबाहो ब्रह्मलोके महीयते ।
</code></pre>
<p><strong>[२९४]</strong> कल्पकोटिसहस्राणि पूज्यमानः सुरासुरैः ॥</p>
<pre><code>पुण्यक्षयाद् इहागत्य पुनर् एव महीपतिः ।

राजा भवति दुर्धर्षः सप्तद्वीपाधिपो नृप ॥
</code></pre>
<p><strong>इति रूपनवमीव्रतम् ।</strong></p>
<p><strong>[अथ रथनवमीव्रतम्]</strong></p>
<pre><code>	सुमन्तुर् उवाच ।

कृत्वैवाश्वयुजे मासि शुक्लपक्षे नराधिप ।

नवम्याम् उपवासं तु दुर्गादेवीं प्रपूजयेत् ॥

पुष्पधूपोपहारैश् च ब्राह्मणानां च तर्पणैः ।

पूजयित्वा रथं कृत्वा नानावस्त्रोपशोभितम् ॥

शोभितं ध्वजमालाभिश् छत्रचामरदर्पणैः ।

नानापुष्पस्रजाभिस् तु सिंहैर् युक्तां मनोरमाम् ॥

कृत्वा स्वर्णमयीं दुर्गां महिषासनशोभिताम् ।

विन्यस्य रथमध्ये तु पूजयेत् कृतलक्षणाम् ॥

तं रथं राजमार्गेण शङ्खभेर्यादिनिःस्वनैः ।

नवम्यां भ्रामयित्वा तु नयेद् दुर्गालयं नृप ॥
</code></pre>
<p><strong>[२९५]</strong> तत्र जागरपूर्वं तु प्रदीपाद्युपशोभिताम् ।</p>
<pre><code>नानाप्रेक्षणकैर् वीर नृत्यमानैश् च पुत्रकैः ॥

जागरं कारयेत् तत्र पूजयानश् च चण्डिकाम् ।

प्रभाते स्नपनं कृत्वा तद्भक्तानां च शोभितम् ॥

रथं शोभासमायुक्तं भगवत्यै निवेदयेत् ।

भुक्त्वा च बान्धवैः सार्धं प्रणम्यार्यां गृहं व्रजेत् ॥

सर्वव्रतानां प्रवरं सर्वपापप्रणाशनम् ।

नवमीरथव्रताख्यं सर्वकामार्थसाधनम् ॥

सर्वयज्ञेषु यत् पुण्यं सर्वतीर्थेषु यत् फलम् ।

तत् सर्वं सकलं विद्यान् नवमीव्रतपालनात् ॥

कल्पकोटिशतं साग्रं विष्णुलोके महीयते ।

पुनर् एत्य महीं राजा सार्वभौमो भवेद् इति ॥

नानोपकरणैर् युक्तां दन्तदारुमयीं शुभाम् ।

शक्त्या निवेदयेद् यस् तु भगवत्यै नराधिप ॥

सम्पूज्य गन्धपुष्पाद्यैर् विधिवच् चण्डिकां नृप ।

दुकूलतूलवस्त्राणां परिसङ्ख्या तु यावती ॥

तावद् वर्षसहस्राणि दुर्गालोके महीयते ।

वृषं शूलाङ्कितं यस् तु भगवत्यै निवेदयेत् ॥

आसप्तमं सप्तकुलं गृह्य देवालयं व्रजेत् ।
</code></pre>
<p><strong>[२९६]</strong> यश् चोभयमुखीं गां च भगवत्यै सुशोभनाम् ॥</p>
<pre><code>सप्तद्वीपां धरां दत्वा यत् फलं तद् अवाप्नुयात् ।

पादद्वयं शिरोऽर्धं वा यावद् वत्सस्य निर्गतम् ॥

तावद् गौः पृथिवी ज्ञेया तद्दाता स्यान् महीप्रदः ।
</code></pre>
<p><strong>इति रथनवमीव्रतम् ।</strong></p>
<p><strong>[अथ वरनवमीव्रतम्]</strong></p>
<pre><code>नवम्यां नववर्षाणि राजन् पिष्टाशनो भवेत् ।

तस्य तुष्टा भवेद् देवी सर्वकामप्रदा शुभा ॥

अग्निपक्वम् अभुञ्जानो यावज्जीवं व्रती भवेत् ।

इह चामुत्र वरदा तत्राक्षतफलं भवेत् ॥
</code></pre>
<p><strong>इति वरनवमीव्रतम् ।</strong></p>
<p><strong>[महानवमीव्रतम्]</strong></p>
<pre><code>नवम्यां शुक्लपक्षे तु सोपवासो जितेन्द्रियः ।

मासि चाश्वयुजे वीर कार्तिके कार्तिकोत्तरे ॥
</code></pre>
<p><strong>[२९७]</strong> पुष्ये च पूजयेद् देवीं जातीपुष्पैर् विधानतः ।</p>
<pre><code>धूपार्थे गुग्गुलं दद्यान् नैवेद्यं गुडपूपकान् ॥

दुर्गेति नाम जप्तव्यं पुरतो ‘ष्टशतं नृप ।

माघे च फाल्गुने मासि चैत्रे चैत्रोत्तरे नृप ॥

शुक्लपक्षे तथाष्टम्याम् उपवासपरायणः ।

मालतीकरवीरैश् च बिल्वपत्रैश् च पूजयेत् ॥

धूपेनागरुकर्पूरसिल्हकैर् वृषणेन च ।

नैवेद्यं पायसं मांसं मङ्गलायै निवेदयेत् ॥

सर्वमङ्गलनामेति जप्तव्यं नाम भारत ।

ज्येष्ठे मासि तथाषाढे श्रावणे श्रावणोत्तरे ॥

चण्डिकां पूजयेद् भक्त्या चण्डमुण्डप्रणाशिनीम् ।

बिल्वपत्रैः समुकुलैः शतपत्रिकया तथा ॥

प्रबोधेनैव धूपेन नैवेद्ये मोदकान् न्यसेत् ।

स्वम् एकम् एकं यस् त्व् एवं पूजयेद् अम्बिकां नरः ॥

नवम्यां शुक्लपक्षे तु सोपवासो जितेन्द्रियः ।

अश्वमेधसहस्रस्य राजसूयशतस्य च ॥

फलं प्राप्नोति राजेन्द्र स्वर्गलोकं च गच्छति ।

विमानं दिव्यम् आरूढः सौवर्णं किङ्किणीयुतम् ॥
</code></pre>
<p><strong>[२९८]</strong> क्रीडित्वैवं महाराज राज भवति भूतले ।</p>
<pre><code>प्रथमे पारणे दुर्गा द्वितीये सर्वमङ्गला ॥

तृतीय चण्डिका प्रोक्ता राजन् भगवती बुधैः ।

प्रथमं पञ्चगव्यं च स्नानप्राशनयोर् मतम् ॥

द्वितीयं बिल्वपत्रैश् च तृतीयं मधुसर्पिषा ।

मासि मासि महाबाहो कुमारीर् ब्राह्मणान् नृप ॥

स्वशक्त्या भोजयेद् राजन् भक्ष्यभोज्यैर् अनेकशः ।

पारणान्ते महाभोज्यं कर्तव्यं विधिवन् नृप ॥

गन्धपुष्पोपहारैश् च चण्डिकां पूजयेत् ततः ।

नानाप्रेक्षणकैर् वीर ब्रह्मघोषैस् तु पुष्कलैः ॥

पुण्याख्यानकथाभिश् च पूजया वाचकस्य च ।

विशेषतः स्वम् एकान्ते व्रते चीर्णे नराधिप ॥

महानवम्यां विधिवद् भक्ष्यभोज्यैर् अनेकशः ।

नवरात्रोपवासेन त्रिरात्रे वाथवा नृप ॥

पूर्वोक्तेन विधानेन महिषाजनिपातनैः ।

कुमारी भोजनैर् वीर ब्राह्मणानां च तर्पणैः ॥

गोमहिष्यजदानैश् च बिल्वपत्रस्रजादिभिः ।

स्वम् एकम् एकम् एवं तु व्रतेनानेन यो ‘र्चयेत् ॥

महानवमीसञ्ज्ञेन दुर्गाभक्त्या नराधिप ।

स याति परमं स्थानं विमानवरम् आस्थितः ॥
</code></pre>
<p><strong>[२९९]</strong> यत्र देवी भगवती पूज्यमाना पुरःस्थिता ।</p>
<p><strong>इति महानवमीव्रतम् ।</strong></p>
<p><strong>[अथानन्दानवमीव्रतम्]</strong></p>
<pre><code>	सुमन्तुर् उवाच ।

आनन्दा नन्दिनी नन्दा महानन्दा महीपते ।

तथान्या नवमी पुण्या पञ्चमी महती स्मृता ॥

फाल्गुनामलपक्षस्य नवमी या महीपते ।

आनन्दा सा महापुण्या सर्वपापहरा मता ॥

कृत्वैकभक्तं पञ्चम्यां षष्ठ्यां नक्तं तथा नृप ।

अयाचितं तु सप्तम्याम् उपवासो परे ‘हनि ॥

य एवं पूजयेद् भक्त्या नवम्यां विधिवन् नृप ।

सोपवासो ‘र्चयेद् देवीं स याति परमं पदम् ॥

श्रीखण्डं चन्दनं वीर कर्पूरम् अगरुं तथा ।

अनेन भूषयेद् देवीं धूपं दद्यात् तथागरुम् ॥

मुद्गराणां स्रजाभिस् तु पुष्पैर् अन्यैश् च पूजयेत् ।

नैवेद्यं पायसं दद्या रसालामोदकं तथा ॥

पञ्चगव्यं प्रशस्तं हि स्नानप्राशनयोर् नृप ।

जप्तव्यं नाम वै देव्या अरुणाभा भयापहा ॥

इत्य् एतत् प्रथमं प्रोक्तं पारणं पापनाशनम् ।

मासैश् चतुर्भिर् आदीयं द्वितीयं पारणं शृणु ॥
</code></pre>
<p><strong>[३००]</strong> “आदीयं” आद्यम् ।</p>
<pre><code>भोजयेद् विप्रकन्याश् च नवभ्यां ब्राह्मणांस्त्रियः ।

मासि मासि महाबाहो यथाशक्त्या यथाविधि ॥

आषाढे श्रावणे मासि मासि भाद्रपदे तथा ।

तथा चाश्वयुजे मासि पूजयेद् भगवतीं विभो ॥

कृत्वैकभक्तं पञ्चम्यां षष्ठ्यां नक्तं तथा नृप ।

अयाचितं तु सप्तम्याम् उपवासो परे ‘हनि ॥

सोपवासो नवम्यां तु पूजयेद् विधिवच् छिवाम् ।

सो ‘श्वमेधफलं प्राप्य विष्णुलोके महीयते ॥

जातीपुष्पस्रजाभिश् च तथा रक्तैश् च चन्दनैः ।

कस्तूरिकाकृतैर् गन्धैर् देवीम् आलेपयेत् तथा ॥

माहिष्याज्यं गुग्गुलं च धूपं परमपूजितम् ।

नैवेद्यं गुडपूपाश् च खण्डवेष्टाश् च शक्तितः ॥

बिल्वपत्रोदकं स्नाने प्राशने च प्रकीर्तितम् ।

दुर्गाख्यं नाम जप्तव्यं सर्वपापभयापहम् ॥

इत्य् एवं पूजयित्वार्यां पूजयित्वा गुरुं तथा ।

कुमारीं भोजयेच् छक्त्या ब्राह्मणान् योषितस् तथा ॥

एवं यः पूजयेद् भक्त्या यथाविभवम् आत्मनः ।

स सिंहयानम् आरूधो ब्रह्मलोके प्रयाति वै ॥
</code></pre>
<p><strong>[३०१]</strong> तृतीयं पारणं वच्मि सर्वपापहरं शिवम् ।</p>
<pre><code>कार्तिकादि महापुण्यं दुर्गायाः प्रीतिवर्धनम् ॥

नानाविधानां पुष्पाणां जलजानां विशेषतः ।

स्रजाभिर् अर्चयेद् देवीं जगत्तोषणकारिणीम् ॥

कुङ्कुमागरुर् कर्पूरैः सुगन्धैश् च प्रलेपयेत् ।

सोमगर्भैस् तथा बक्ष्यैर् विष्णोश् चापि प्रपूजयेत् ॥

धूपो बिल्वशिरः शस्तः सघृतो गुग्गुलस् तथा ।

तिलैर् होमस् तथा कार्यस् तिलानां प्राशनं वरम् ॥

जपेन् नाम तथा देव्याः सर्वपापप्रणाशनम् ।

अपराजिताख्यम् अतुलं जपतां सततं नृणाम् ॥

एवं यः कृच्छ्रपादेन नवमीं समुपासते ।

मासि मासि महाबाहो वत्सरं यावद् एव हि ॥

स हि पुत्रान् अवाप्याथ ब्रह्मलोके महीयते ।
</code></pre>
<p><strong>इत्य् आनन्दानवमीव्रतम् ।</strong></p>
<p><strong>[३०२]</strong></p>
<p><strong>[अथ नन्दिनीनवमीव्रतम्]</strong></p>
<pre><code>	सुमन्तुर् उवाच ।

मासि मार्गशिरे मासि शुक्लपक्षे तु या भवेत् ।

सा नन्दिनी महापुण्या नवमी परिकीर्तिता ॥

यस् त्व् अस्यां पूजयेद् देवीं त्रिरात्रोपोषितो नरः ।

सो ‘श्वमेधम् अवाप्येह विष्णुलोके महीयते ॥

प्रथमे पारणे वच्मि चण्डिकापूजने विधिम् ।

जातीपुष्पस्रजाभिस् तु नानापुष्पकदम्बकैः ॥

पूजयेद् विधिवद् दुर्गां सर्वदानवसूदनीम् ।

नानाविधैर् गन्धपुष्पैः कर्पूरागरुमिश्रितैः ॥

प्रलेण्येद् यथाशक्त्या सिल्हकेन (च) धूपयेत् ।

भक्ष्यं भोज्यं तथा लेह्यं चोष्यं पेयं स्वशक्तितः ॥

नैवेद्यं च महाबाहो दुर्गादेव्यै निवेदयेत् ।

पञ्चगव्यकृतस्नानो जपमानस् तथाम्बिकाम् ॥

पूजयेद् विधिवद् दुर्गां ततः शाण्डिलिनीसुताम् ।

कुमारीं भोजयेद् वीर ब्राह्मणान् योषितस् तथा ॥

भुञ्जीत वागयतः पश्चाद् भूमिं कृत्वा तु भाजनम् ।

इति ते कथितं वीर पारणं प्रथमं मया ॥

द्वितीयं शृणु राजेन्द्र समासाद् गदतो मम ।

मासेषु राजन् सर्वेषु ज्येष्ठा ज्येष्ठे समाहितः ॥

पूजयेद् विधिवद् दुर्गां नानापुष्पादिधूपकैः ।

मुद्गराणां कदम्बैश् च जातीपुष्पकदम्बकः ॥
</code></pre>
<p><strong>[३०३]</strong> चन्दनागरुकर्पूरैर् दुर्गां देवीं प्रपूजयेत् ।</p>
<pre><code>श्रीवेष्टैः पयसा वीर पायसेन तथाम्बुजैः ॥

चण्डिकां पूजयेद् भक्त्या कुशदध्योदनेन च ।

नारायणीति वै नाम त्रिकालं तु जपेद् बुधः ॥

प्राशयेद् गोमयं शस्तं दूर्वाङ्कुरसमन्वितम् ।

स्नानम् आमलकैः शस्तं सर्वपापप्रणाशनम् ॥

पञ्चगन्धेन वा स्नानं कर्तव्यं कायशोधनम् ।

य एवं कुरुते राजन् नन्दिनीं नवमीं व्रती ॥

सुधीः सुचन्द्रयानेन स्वर्गलोके महीयते ।

बृन्दारकगणैः सार्धं क्रीडते शाश्वतीः समाः ॥

पुनर् एत्य महाबाहो राजा भवति भूतले ।

विक्रमेण हरेस् तुल्यो विभुत्वेन हरेस् तथा ॥

तेजसा च हरेस् तुल्यो गाम्भीर्ये सागरस्य च ।

बहुपुत्रो बहुधनः कीर्तिमान् राजवल्लभः ॥

भुक्त्वा तु विपुलान् भोगान् पुनः स्वर्गम् अवाप्नुयात् ।
</code></pre>
<p><strong>इति नन्दिनीनवमीव्रतम् ।</strong></p>
<p><strong>[अथ नन्दानवमीव्रतम्]</strong></p>
<pre><code>	सुमन्तुर् उवाच ।

मासि भाद्रपदे या तु नवमी बहुलोत्तरा ।
</code></pre>
<p><strong>[३०४]</strong> सा तु नन्दा महापुण्या कीर्तिता पापनाशिनी ॥</p>
<pre><code>तस्यां यः पूजयेद् दुर्गां विधिवत् कुरुनन्दन ।

सो ‘श्वमेधफलं विन्द्याद् विष्णुलोकं च गच्छति ॥

एकभक्तस् तु सप्तम्याम् अष्टम्यां समुपोषितः ।

जातीपुष्पैः कुन्दयूथैः पूजयेद् विधिवच् छिवाम् ॥

दूर्वोपरि स्थितां देवीं यथानामविनिर्मिताम् ।

खर्जूरैर् नारिकेलैश् च पुष्पैश् चामलकैस् तथा ॥

पूजयेत् सप्तधान्येन पिण्याकेन च सुव्रत ।

दध्ना शुद्धेन धूपेन दूर्वाङ्कूरैश् च धूपयेत् ॥

प्रजागरं ततो रात्रौ नन्दायाः पुरतो नृप ।

नानाप्रेक्षणकैः कुर्याद् ब्रह्मघोषैश् च पुष्कलैः ॥

नन्दाख्यं च जपेन् मन्त्रम् अष्टोत्तरशतं विभो ।
</code></pre>
<p>“नन्दाख्यम्” ॐ नन्दायै नमः इति मन्त्रः ।</p>
<pre><code>प्रभाते तु नवम्यां वै पूजयित्वा तु चण्डिकाम् ॥

प्रीणयित्वा गुरून् शक्त्या कुमारीं भोजयेत् ततः ।

एवं चाश्वयुजे मासि कार्तिके कार्तिकोत्तरे ॥

पूजयेच् चतुरो मासान् नन्दां भगवतीं विभो ।

स्नाने कुशोदकं प्रोक्तं प्राशयेच् च नराधिप ॥

इत्य् एतत् कथितं वीर प्रथमं पारणं शूभम् ।
</code></pre>
<p><strong>[३०५]</strong> द्वितीयं शृणु मे पौषे पारणं पापनाशनम् ॥</p>
<pre><code>चण्डिकां पूजयेद् अत्र नाम्ना कनकनन्दिनीम् ।

नानास्रजाभिः कुसुमैः कुङ्कुमागरुचर्चिताम् ॥

नानाविधैर् भक्ष्यभोज्यैर् धूपेनागरुणा तथा ।

पञ्चगव्यकृतस्नानः सोपवासो जितेन्द्रियः ॥

पूजयित्वा महादेवीं रात्रौ स्वपिति भूतले ।

पुनर् नवम्यां सम्पूज्य विधिवत् कनकनन्दिनीम् ॥

कृत्वा तु शाण्डिलीपुत्र कुमारीं भोजयेत् ततः ।

वैशाखादिषु मासेषु पूजयेद् विधिनाच्युताम् ॥

मुद्गराणां स्रजाभिश् चाप्य् अशोकानां च भारत ।

कुङ्कुमागरुकर्पूरैश् चन्दनेन विलेपयेत् ॥

धूपेनागरुमिश्रेण पयसा पायसेन च ।

अच्युताख्यं जपेन् नाम सर्वपापहरं शुभम् ॥

गोरोचनाम्बुना स्नानं प्राशनं गोमयस्य च ।

कृत्वोपवासं सप्तम्यां पूजयित्वा तथाच्युताम् ॥

नवम्यां भोजयेच् छक्त्या कुमारीं ब्राह्मणांस्त्रियः ।

य एवं कुरुते नन्दां नवमीं विधिवद् विभो ॥

स्वम् एकम् एकं विधिवच् चिन्तितं लभते फलम् ।
</code></pre>
<p><strong>इति नन्दानवमी ।</strong></p>
<p><strong>[३०६]</strong></p>
<p><strong>[अथ महानन्दानवमी]</strong></p>
<pre><code>माघे मासे तु या शुक्ला नवमी लोकपूजिता ।

महानन्देति सा प्रोक्ता सर्वानन्दकरी नृणाम् ॥

तस्यां स्नानं तथा दानं तथा होमम् उपोषितम् ।

सर्वं तद् अक्षयं प्रोक्तं यद् अस्यां क्रियते नरैः ॥

श्वेतपुष्पस्रजाभिस् तु नन्दां भगवतीं यजेत् ।

कुसुमेन तथा वीर धूपेनागरुणा तथा ॥

मोदकैर् विविधैर् वीर फलैर् नानाविधैर् अपि ।

तिलकल्ककृतस्नानो होमयेद् विधिवत् तिलान् ॥

पूजयेच् चतुरो मासान् नन्दां भगवतीं सुभाम् ।

कुमारीं भोजयेद् भक्त्या योषितो ब्राह्मणांस् तथा ॥

ज्येष्ठादिपारणे वीर जातीपुष्पकदम्बकैः ।

पूजयेद् विधिवद् दुर्गां नाम्ना विन्ध्यनिवासिनीम् ॥

प्राशयेत् पञ्चगव्यं तु स्नानं तेनैव पुण्यदम् ।

पायसं मधुसर्पिर्भ्यां तथा दध्योदनं परम् ॥

कार्तिकादिषु मासेषु पूजयेद् वै स्मिताननाम् ।

कन्दपुष्पस्रजाभिस् तु करवीरैश् च सुव्रत ॥

कस्तूरिकाकृतैर् गन्धैर् धूपेनागरुणा तथा ।

घृतपूरैः खण्डवेष्टैः श्रीफलैश् चापि पूजयेत् ॥

गोशृङ्गक्षालनात् स्नानात् पूजयेच् च नराधिप ।

पूजयेद् विधिवद् देवीं भक्त्या श्वेतमुखीं विभो ॥
</code></pre>
<p><strong>[३०७]</strong> य एवं पूजयेद् वर्षं चण्डिकां समुपोषितः ।</p>
<pre><code>स सर्वकामान् वा प्राप्य ब्रह्मलोके महीयते ॥

क्रीडित्वा ब्राह्मणैः सर्धं राजा भवति भूतले ।

धनधान्यसमृद्धस् तु पुत्रवान् कीर्तिमान् भवेत् ॥
</code></pre>
<p><strong>इति महानन्दानवमी ।</strong></p>
<p><strong>[अथ महानवमीव्रतम्]</strong></p>
<pre><code>	सुमन्तुर् उवाच ।

माघे वाश्वयुजे शुक्ला नवमी या नराधिप ।

सा महानवमी वीर महापातकनाशिनी ॥

तस्यां या क्रियते वीर नरैः स्नानादिकं विभो ।

तत् सर्वम् अक्षयं तस्यां तद् वै सिद्धिकरं तथा ॥

द्वादश्याम् एकभक्तं तु नक्तं कुर्यात् परे ‘हनि ।

अयाचितं चतुर्दश्याम् उपवासः परे ‘हनि ॥

एवं कृच्छ्रं चरेत् प्राज्ञो यावद् वै नवमीं विभो ।

अथ वा नवरात्रं चाप्य् उपवासपरायणः ॥

पूजयेद् विधिवद् दुर्गां बिल्वपत्रैर् नराधिप ।

द्रोनपुष्पैस् तथा वीर जातीपुष्पैश् च पूजयेत् ॥

कृत्वा दुर्गागृहं भक्त्या नानावर्णादिशोबनम् ।

नानारत्नसमाकीर्णं पुष्पदामोपशोभितम् ॥

नानाघण्टासमाकीर्णं ध्वजमालोपशोभितम् ।

एवं कृत्वा गृहं देव्यास् तत्क्षणाद् दिव्यनिर्मिताम् ॥
</code></pre>
<p><strong>[३०८]</strong> तथा चाभिनवां वीर त्रिशूलाकृतिम् एव हि ।</p>
<pre><code>नानाविधैर् भक्ष्यभोज्यैश् चन्दनागरुकुङ्कुमैः ॥

खर्जूरैर् नारिकेलैश् च तथान्यैर् विविधैः फलैः ।

इत्थं पूज्य नरो दुर्गां सवृषां पूजयेत् ततः ॥

पूरिकालिपिकाभिश् च खण्डवेष्टैः समोदकैः ।

इत्थं सम्पूजयेद् दुर्गां मासान् वै चतुरो बुधैः ॥

भूरिणा मद्यमांसेन पशुपातं तथैव हि ।

महिषाजशिरोभिश् च मेषाणां च तथार्चयेत् ॥

इत्य् एष कथितो वीर प्रथमे पारणे विधिः ।

द्वितीयस्यापि ते वच्मि पारणस्य समासतः ॥

माघादिषु च मासेषु पूजयेद् विधिवच् छिवाम् ।

नानाविधैः सुगन्धैश् च कुसुमैर् नृप मोदकैः ॥

गुडपुष्पैश् च धूपेन गुग्गुलेन च धूपयेत् ।

भक्ष्यभोज्यैर् अनेकैश् च कुमारीं भोजयेत् ततः ॥

ज्येष्ठादिषु च मासेषु नानापुष्पकदम्बकैः ।

पूजयेद् विधिवद् भक्त्या श्रद्धया विन्ध्यवासिनीम् ॥

विलेपयेत् तथा गन्धैर् धूपेनागरुणार्चयेत् ।

चन्दनं कुङ्कुमं कुष्ठं तगरं सिल्हकं तथा ॥

अण्डजं वृषणं चैव कर्पूरागरुमुस्तकम् ।

कृष्णागरुं महाबाहो यो ‘र्चयेच् चण्डिकां श्रियम् ॥

गुडोदनेन पयसा पायसेन तथार्चयेत् ।

कुमारीं भोजयेद् भक्त्या पायसेन घृतेन च ॥

एवं सम्पूजयेद् दुर्गां वत्सरं कुरुनन्दन ।

सो ‘श्वमेधफलं विन्द्याद् इति सत्यं न संशयः ॥
</code></pre>
<p><strong>इति महानवमीव्रतम् ।</strong></p>
<p><strong>[३०९]</strong></p>
<p><strong>अथ दशमीव्रतानि</strong></p>
<p><strong>[सार्वभौमव्रतम्]</strong></p>
<p>तत्र <strong>वराहपुराणे ।</strong></p>
<pre><code>	अगस्त्य उवाच ।

सार्वभौमव्रतं चान्यत् कथयामि समासतः ।

येन सम्यक् कृतेनाशु सार्वभौमो भवेन् नृप ॥

कार्तिकस्य तु मासस्य दशमी शुक्लपक्षगा ।

तस्यां नक्ताशनो नित्यं दिक्षु शुद्धबलिं हरेत् ॥
</code></pre>
<p>“शुद्धबलिः” पवित्रद्रव्यैः पूजोपहारः ।</p>
<pre><code>विचित्रकुसुमैर् भक्ष्यैः पूजयेच् च द्विजांस् तथा ।

सर्वा भवत्यः सिध्यन्तु मम जन्मनि जन्मनि ॥

एवम् उक्त्वा बलिं दत्वा तासु शुद्धेन चेतसा ।

ततो ‘र्धरात्रे भुञ्जीत दध्यन्नं च सुसंस्क्र्तम् ॥

पूर्वं पश्चाद् यथेष्टं च एवं संवत्सरं नृप ।

यः करोति नृपो नित्यं तस्य दिग्विजयो भवेत् ॥
</code></pre>
<p><strong>इति सार्वभौमव्रतम् ।</strong></p>
<p><strong>[३१०]</strong></p>
<p><strong>अथैकासशीव्रतानि</strong></p>
<p>तत्र <strong>वराहपुराणे</strong> ।</p>
<pre><code>	अगस्त्य उवाच ।

एकादश्यां तु यत्नेन नक्तं कुर्याद् यथाविधि ।

मार्गशीर्षे तु शुक्लादाव् आरभ्याब्दं विचक्षणः ॥

तद् व्रतं धनस्येष्टं कृतं वित्तं प्रयच्छति ।
</code></pre>
<p>**नरसिंहपुराणे **।</p>
<pre><code>उपवासो मुनिश्रेष्ठ एकादश्यां विधीयते ।

नरसिंहं समभ्यर्च्य सर्वपापैः प्रमुच्यते ॥
</code></pre>
<p><strong>इत्य् एकादशीव्रतम् ।</strong></p>
<p><strong>अथ द्वादशीव्रतानि</strong></p>
<p>तत्र <strong>विष्णुः</strong> [४९.१–८] ।</p>
<pre><code>    मार्गशीर्षे तु शुक्लायाम् एकादश्याम् उपोषितो द्वादश्यां च भगवन्तं वासुदेवं समर्चयेत् । सुपुष्पधूपानुलेपनदीपनैवेद्यब्राह्मणतर्पणैः । व्रतम् एतत् संवत्सरं कृत्वा पापेभ्यः पूतो भवति । यावज्जीवं कृत्वा श्वेतद्वीपम् आप्नोति । उभयपक्षाद्वादशीष्व् एवं संवत्सरेण स्वर्गलोकम् अवाप्नोति । यावज्जीवं कृत्वा विष्णुलोकम् । एवं पञ्चदशीष्व् अपि ।


    	ब्रह्मभूयम् अमावास्यां पौर्णमास्यां तथैव च ।


    	योगभूतं परिचरन् केशवं महद् आप्नुयात् ॥
</code></pre>
<p><strong>इति द्वादशीव्रतम् ।</strong></p>
<p><strong>[३११]</strong></p>
<p><strong>[अथ मत्स्यद्वादशीव्रतम्]</strong></p>
<p><strong>वराहपुराणे</strong> ।</p>
<pre><code>	सत्य(तपा) उवाच ।

को ‘सौ धरण्यां सञ्चीर्ण उपवासो महामुने ।

कानि व्रतानि च तथा त्व् एतन् मे वक्तुम् अर्हसि ॥

	दुर्वासा उवाच ।

मार्गस्य शुक्लपक्षे तु दशम्यां नियतात्मवान् ।

स्नात्वा देवार्चनं कृत्वा त्व् अग्निकार्यं यथाविधि ॥

शुचिवासाः प्रसन्नात्मा हव्यं चान्नं सुसंस्कृतम् ।

भुक्त्वा पञ्चपदं गत्वा पुनः शौचं तु पादयोः ॥

कृत्वाष्टाङ्गुलमानं तु क्षीरवृक्षसमुद्भवम् ।

भक्षयेद् दन्तकाष्ठं तु ततश् चाचम्य यत्नतः ॥

स्पृष्ट्वा खानि तथाद्भिश् च चिरं ध्यात्वा जनार्दनम् ।

शङ्खचक्रगदापाणिं पीतवासःकिरीटिनम् ॥

प्रसन्नवदनं देवं सर्वलक्षणलक्षितम् ।

ध्यात्वा जलं गृहीत्वा तु भानुरूपं जनार्दनम् ॥

दृष्ट्वार्घ्यं दापयेत् पश्चात् करतोयेन मानवः ।

एवम् उच्चारेयेद् वाचं तस्मिन् काले महामुने ॥
</code></pre>
<p><strong>[३१२]</strong> एकादश्यां निराहारो भूत्वाहनि परे द्व्यहम् ।</p>
<pre><code>भोक्ष्यामि पुण्डरीकाक्ष शरणं मे भवाच्युत ॥

एवम् उक्त्वा ततो रात्रौ देवदेवस्य सन्निधौ ।

जपन् नारायणायेति स्वपेत् तत्र विधानतः ॥

ततः प्रभाते विमले नदीं गत्वा समुद्रगाम् ।

इतरां वा तडागं वा गृहीत्वा नियतात्मवान् ॥

आनीय मृत्तिकां शुद्धां मन्त्रेणानेन मानवः ।

धारणं पोषणं त्वत्तो भूतानां देवि सर्वदा ॥

तेन सत्येन मां देव्ये पापान् मोचय मृत्तिके ।

ब्रह्माण्डोदरतीर्थानि करैः स्पृष्टानि ते रवे ॥

भवन्ति पुण्यानि यतो मृत्तिकाम् आलभेत् ततः ।

त्वयि सर्वे रसा नित्यं स्थिता वरुण सर्वदा ॥

तेनेमां मृत्तिकां प्लाव्य मां पूतं कुरु मा चिरम् ।

एवं मृदं रविं तोयं प्रसाद्यात्मानम् आलभेत् ॥

त्रिः कृत्वा शेषमृदया कुण्डम् आलिख्य वै जले ।

ततः स्नात्वा नरः सम्यक् मन्त्रवच् चोपचारतः ॥
</code></pre>
<p><strong>[३१३]</strong> स्नात्वा चावश्यकं कृत्वा पुनर् देवगृहं व्रजेत् ।</p>
<pre><code>तत्राराध्य महायोगं परं नारायणं शुभम् ॥

केशवाय नमः पादौ कटिं दामोदराय च ।

जानुभ्याम् च नृसिंहाय उरः श्रीवत्सधारिणे ॥

कण्ठं कौस्तुभनाथाय वक्षः श्रीपतये तथा ।

त्रैलोक्यविजयायेति बाहू सर्वात्मने शिरः ॥

रथाङ्गधारिणे चक्रं शङ्करायेति वारिजम् ।
</code></pre>
<p>“वारिजम्” शङ्खम् ।</p>
<pre><code>गम्भीरायेति च गदां पङ्कजं शान्तिमूर्तये ॥

एवम् अभ्यर्च्य देवेशं देवं नारायणं प्रभुम् ।

पुनस् तस्याग्रतः कुम्भांश् चतुरः स्थापयेद् बुधः ॥

जलपूर्णान् समाल्यांश् च सितचन्दनलेपितान् ।

चतुर्भिस् तिलपात्रैस् तु स्थगितान् रत्नगर्भिताम् ॥

चत्वारस् ते समुद्रास् तु कलशाः परिकीर्तिताः ।

तेषां मध्ये शुभं पीठं स्थापयेद् वस्त्रसंयुतम् ॥
</code></pre>
<p><strong>[३१४]</strong> तस्मिंश् च रौप्यं सौवर्णं ताम्रं वा दारवं तथा ।</p>
<pre><code>अलाभतस् तोयपूर्णं कृत्वा पात्रं ततो न्यसेत् ॥
</code></pre>
<p>“अलाभतः” सौवर्णादीनाम् अलाभे दारवम् अपि कुर्याद् इत्य् अर्थः ।</p>
<pre><code>सौवर्णं मत्स्यरूपेण कृत्वा देवं जनार्दनम् ।

देवदेवाङ्गसंयुक्तं श्रुतिस्मृतिविभूषणम् ॥

तत्रानेकविधैर् भक्ष्यैः फलैः पुष्पैश् च शोभितम् ।

गन्धदूपैश् च मन्त्रैश् चाप्य् अर्चयित्वा यथाविधि ॥

रसातलगता वेदा यथा देव त्वयाहृताः ।

मत्स्यरूपेण तद्वन् मां भवाद् उद्धर केशव ॥

एवम् उच्चार्य तस्याग्रे जागरं तत्र कारयेत् ।

यथाविभवसारेण प्रभाते विमले तथा ॥
</code></pre>
<p>“यथाविभवसारेण” यथावित्तानुसारेण ।</p>
<pre><code>चतुर्णां ब्राह्मणानां च चतुरो दापयेद् घटान् ।

पूर्वं च बह्वृचे दद्याच् छन्दोगे दक्षिणं तथा ॥

यजुःशाखान्विते दद्यात् पश्चिमं घटम् उत्तमम् ।

उत्तरं कामतो दद्याद् एष एव विधिः स्मृतः ॥
</code></pre>
<p><strong>[३१५]</strong> ऋग्वेदः प्रीयतां पूर्वे सामवेदस् तु दक्षिणे ।</p>
<pre><code>पश्चिमे तु यजुर्वेदो ‘थर्ववेदस् तथोत्तरे ॥

ताम्रपात्रैस् तु सतिलैः स्थगितान् कारितान् घटान् ।
</code></pre>
<p><strong>[३१६]</strong> ततस् तं जलपात्रस्थं ब्राह्मणाय कुटुम्बिने ॥</p>
<pre><code>दद्याद् एवं महाभाग ततः पश्चात् तु भोजयेत् ।

ब्राह्मणान् पायसेनाग्र्यान् ततः पश्चात् स्वरं नरः ॥

भुञ्जीत सहितो विप्रैर् वाग्यतः सञ्जितेन्द्रियः ।

यः सकृद् द्वादशीम् एतां करोति विधिवन् मुने ॥

स ब्रह्मलोकम् आप्नोति तत्कालं चैव तिष्ठति ।

ततो ब्रह्मोपसंहारे तत्र यस् तिष्ठते ‘चिरम् ॥

पुनः सृष्टौ भवेद् देवो वैराजो नाम नामतः ।

ब्रह्महत्यादिपापानि चेह लोके कृतान्य् अपि ॥

अकामतः कामतो वा तानि नश्यन्ति तत्क्षणात् ।

इह लोके दरिद्रो वा राजभ्रष्टो ‘थ वा नृप ॥

उपोष्य तु विधानेन मेश्वरो राजभाग् भवेत् ।
</code></pre>
<p>“मेश्वरः” लक्ष्मीश्वरः ।</p>
<pre><code>वन्ध्या नारी भवेद् या तु अनेन विधिना शुभे ॥

उपोष्य तु भवेत् तस्याः पुत्रः परमधार्मिकः ।

अगम्यागमनं येन जानताजानता कृतम् ॥

स इमं विधिम् आस्थाय तस्मात् पापाद् विमुच्यते ।

ब्रह्मक्रियाया लोपेन बहुवर्षकृतेन च ॥

उपोष्येमां सकृद् भक्त्या वेदसंस्कारम् आप्नुयात् ।
</code></pre>
<p><strong>[३१७]</strong> किं चात्र बहुनोक्तेन न तद् अस्ति महामुने ॥</p>
<pre><code>प्राप्यं वा प्राप्यते नैव पापं वा यन् न पश्यति ।

अदीक्षिताय नो देयं विधानं नास्तिकाय च ॥

देववेदद्विषे वापि न श्राव्यं तु कदाचन ।

गुरुभक्ताय दातव्यं सर्वपापप्रणाशनम् ॥

इह जन्मनि वै राज्यं धनं धान्यं वरस्त्रियः ।

भवन्ति विविधा यस् तु उपोष्यति विधानतः ॥
</code></pre>
<p><strong>इति मत्स्यद्वादशीव्रतम् ।</strong></p>
<p><strong>[अथ कूर्मद्वादशीव्रतम्]</strong></p>
<pre><code>	दूर्वासा उवाच ।

पौषमासस्य या पुण्या द्वादशी शुक्लपक्षतः ।

तस्यां प्राग् इव सङ्कल्प्य कुर्यात् स्नानादिकाः क्रियाः ॥

निर्वर्त्य बोधयेद् रात्राव् एकादश्यां जनार्दनम् ।
</code></pre>
<p><strong>[३१८]</strong> पृथङ् मन्त्रैर् द्विजश्रेष्ठ देवदेवं जनार्दनम् ॥</p>
<pre><code>कूर्माय पादौ प्रथमं तु पूज्य

	नारायणायेति कटिं हरेस् तु ।

सङ्कर्षणायेत्य् उदरं हरेस् तु

	उरो विशोकाय भवाय कण्ठम् ॥

सुबाहवे चैव भुजौ शिरश् च

	नमो विशालाय रथाङ्गशङ्खौ ।

स्वनाममन्त्रेण सुधूपगन्धैः 

	नानानिवेद्यैर् विविधैः फलैश् च ॥

अभ्यर्च्य देवं कलशं तदग्रे 

	संस्थाप्य माल्यासुरदामकण्ठम् ।

तं रत्नगर्भं तु पुरेव कृत्वा

	स्वशक्तितो हेममयं तु देवम् ॥

समन्दरं कूर्मरूपेण कृत्वा

	संस्थापयेत् ताम्रपात्रे घृतस्य ।

पूर्णे घटोपर्य् अथ सन्निवेश्य 

	श्वो ब्राह्मणायैवम् एवं तु दद्यात् ॥
</code></pre>
<p><strong>[३१९]</strong> श्वो ब्राह्मणान् भोज्य सदक्षिणांश् च</p>
<pre><code>	यथाशक्त्या प्रीणयेद् देवदेवम् ।

नारायणं कूर्मरूपेण पश्चात्

	स्वयं च भुञ्जीत सभृत्यवर्गः ॥

एवं कृते चेत् त्रिविधं हि पापं

	विनश्यते नात्र विचारणास्ति ।

संसारचक्रं प्रविहाय शुद्धं

	प्राप्नोति लोकं तु हरेः पुराणम् ॥

अनेकजन्मान्तरसञ्चितानि

	नश्यन्ति पापानि नरस्य भक्त्या ।

प्रागुक्तरूपं तु फलं लभन्ते

	नारायणस् तुष्टिम् उपैति सद्यः ॥
</code></pre>
<p><strong>इति कूर्मद्वादशीव्रतम् ।</strong></p>
<p><strong>[अथ वराहद्वादशीव्रतम्]</strong></p>
<pre><code>	दुर्वासा उवाच ।

एवं माघे सिते पक्षे द्वादशीं धरणीभृतः ।

वराहस्य शृणुष्वान्यां पुण्यां परमधार्मिकः ॥
</code></pre>
<p><strong>[३२०]</strong> अगम्यागमनं येन जानताजानता कृतम् ।</p>
<pre><code>स इमं विधिम् आस्थाय तस्मात् पापाद् विमुच्यते ॥

ब्रह्मक्रियाया लोपेन बहुवर्षकृतेन च ।

उपोष्येमां सकृद् भक्त्या वेदसंस्कारम् आप्नुयात् ॥

किं चात्र बहुनोक्तेन महापरमधार्मिक ।

प्रागुक्तेन विधानेन सङ्कल्प्यं स्नानम् एव तु ॥

कृत्वा देवं समभ्यर्च्य चैकादश्यां विचक्षणः ।

पुष्पैर् नैवेद्यगन्धैश् चाप्य् अर्चयित्वाच्युतं नरः ॥

पश्चात् तस्याग्रतः कुम्भं जलपूर्णं तु विन्यसेत् ।

वराहायेति पादौ तु माधवायेति वै कटिम् ॥

क्षेत्रज्ञायेति जठरं विश्वरूपेत्य् उरो हरेः ।

सर्वज्ञायेति वै कण्ठं प्रजानां पतये शिरः ॥

प्रद्युम्नायेति च भुजौ दिव्यास्त्राय सुदर्शनम् ।

अमृतोद्भवाय शङ्खं चाप्य् एष एवार्चने विधिः ॥

एवम् अभ्यर्च्य मेधावी तस्मिन् कुम्भे तु विन्यसेत् ।

सौवर्णरौप्यताम्रं वा पात्रं विभवशक्तितः ॥

सर्वबीजैस् तु सम्पूर्णं स्थापयित्वा विचक्षणः ।

तत्र शक्त्या च सौवर्णं वराहं कारयेद् बुधः॥

दंष्ट्राग्रेणोद्धरन् पृथ्वीं सपर्वतवनद्रुमाम् ।
</code></pre>
<p><strong>[३२१]</strong> माधवं मधुहन्तारं वाराहं रूपम् आस्थितम् ॥</p>
<pre><code>सर्वबीजभृते पात्रे रत्नगर्भघटोपरि ।

स्थापयेत् परमं देवं जातरूपमयं हरिम् ॥

सितवस्त्रयुगच्छन्नं ताम्रपात्रे तु वैष्णवम् ।

स्थाप्यार्चयेद् गन्धपुष्पैर् नैवेद्यैर् विविधैः फलैः ॥

पुष्पमण्डपिकां कृत्वा जागरं तत्र कारयेत् ।

प्रादुर्भावाद् धरेस् तत्र वाचयेत् कामयेद् बुधः ॥

एवं संस्तूयमानस्य प्रभाते ‘भ्युदिते रवौ ।

शुचिः स्नातो हरिं पूज्य ब्राह्मणाय निवेदयेत् ॥

वेदवेदाङ्गविदुषे साधुवृत्ताय धीमते ।

विष्णुभक्ताय विदुषे विशेषेण तु दापयेत् ॥

एवं विधानतो दत्वा हरिं वाराहरूपिणम् ।

ब्राह्मणाय भवेद् यद् धि फलं तस्य निशामय ॥

इह जन्मनि सौभाग्यं श्रीः कान्तिः स्तुतिर् एव च ।

ज्ञानवान् वित्तवान् भोगी ह्य् अपुत्रः पुत्रवान् भवेत् ॥
</code></pre>
<p>*<em>इति वराहद्वादशीव्रतम् *</em></p>
<p><strong>[३२२]</strong></p>
<p><strong>अथ नरसिंहद्वादशी</strong></p>
<pre><code>	दुर्वासा उवाच ।

तद्वच् च फाल्गुने मासि शुक्लपक्षे तु द्वादशीम् ।

उपोष्य प्रोक्तविधिना हरिम् आवाहयेद् बुधः ॥

नरसिंहाय पादौ तु गोविन्दायोदरं तथा ।

कटिं विश्वभुजे पूज्य अनिरुद्धेत्य् उरस् तथा ॥

कण्ठं च शितिकण्ठाय पिङ्गकेशाय वै शिरः ।

असुरध्वंसनायेति चक्रं तोयात्मने तथा ॥

शङ्खम् इत्य् एव सम्पूज्य गन्धपुष्पफलैस् तथा ।

तदग्रे स्थाप्य कुम्भं तु सितवस्त्रयुगान्वितम् ॥

तत्रोपरि नृसिंहं तु सौवर्णं रत्नभाजने ।

सौवर्णे शक्तितः कृत्वा दारुवंशमये ‘पि वा ॥

रत्नगर्भघटे स्थाप्य तत्र पूज्य विधानतः ।

द्वादश्यां चेद् अविदुषे ब्राह्मणाय निवेदयेत् ॥
</code></pre>
<p><strong>[३२३]</strong> एवं कृते फलं प्राप्तं यत् पुरा पार्थिवेन तु ।</p>
<pre><code>वत्सनाम्ना तु तत् ते ‘हं प्रवक्ष्यामि महामुने ॥

तस्य व्रतान्ते भगवान् नृसिंहस् तोष्यते ‘पि च ।

चक्रं प्रादाच् च शत्रूणां विध्वंसनकरं मृधे ॥

तेनास्त्रेण स्वयं राज्यं जितवान् स नृपोत्तम ।

राज्ये स्थिताश्वमेधानां सहस्रम् अकरोत् प्रभुः ॥

अन्ते च ब्रह्मलोकाख्यं पदम् आगाच् च सत्तम ।

एषा धन्या पापहरा द्वादशी भवतो मुने ॥

कथितेमां प्रयत्नेन श्रद्धां कुरु यथेच्छकम् ।
</code></pre>
<p><strong>इति नरसिंहद्वादशी ।</strong></p>
<p><strong>अथ वामनद्वादशीव्रतम्</strong></p>
<pre><code>	दूर्वासा उवाच ।

एवम् एव मुने मासि चैत्रे सङ्कल्प्य द्वादशीम् ।

उपोष्य धारयेद् भक्त्या देवदेवं जनार्दनम् ॥

वामनायेति वै पादौ विष्णवे कटिम् अर्चयेत् ।

वासुदेवेति जटरम् उरः सङ्कर्षणाय च ॥

कण्ठं विश्वभृते पूज्य शिरो वै व्योमरूपिणे ।

बाहुं विश्वजिते पूज्य स्वनाम्ना शङ्खचक्रके ॥
</code></pre>
<p><strong>[३२४]</strong> अनेन विधिना देवं देवदेवं जगत्पतिम् ।</p>
<pre><code>प्राक् प्ररत्नोदरं कुम्भं सयुग्मं परितो न्यसेत् ॥
</code></pre>
<p>“युग्मम्” वस्त्रयुग्मम् ।</p>
<pre><code>प्राक् प्रपात्रे च संस्थाप्य वामनं काञ्चनं बुधः ।

यथाशक्त्या कृतं ह्रस्वं सितयज्ञोपवितिनम् ॥

कुण्डिकां स्थापयेत् पार्श्वे छत्रिकापादुके तथा ।

अक्षमालां च संस्थाप्य बृसीकां च विशेषतः ॥

एतैर् उपस्करैर् युक्तां प्रभाते ब्राह्मणाय तम् ।

दापयेत् प्रीयतां विष्णुः ह्रस्वरूपीत्य् उदीरयेत् ॥

मासनाम्ना तु संयुक्तं प्रादुर्भावाभिधानकम् ।

[प्रीयताम् इति सर्वत्र विधिर् एष प्रकीर्तितः ॥
</code></pre>
<p>“सामनाम्ना” मार्गशीर्षादिमासकेशवादिनाम्ना । “प्रादुर्भावाभिधानकम्”] मत्स्यरूपी कूर्मरूपीत्य् एवमादि ।</p>
<pre><code>श्रूयते च पुरा राजा हर्यश्वः पृथिवीपतिः ।

अपुत्रः स तपस् तेपे पुत्रम् इच्छंस् तपोनिधिः ॥

तस्यैव कुर्वतस् त्व् इष्टिं पुत्रार्थे मुनिसत्तम ।

आजगाम हैर् देवो द्विजरूपसमन्वितः ॥

स उवाच नृपं राजन् किं ते व्यवसितं त्व् इति ।
</code></pre>
<p><strong>[३२५]</strong> पुत्रार्थम् इति चोवाच तं विप्रः प्रत्युवाच ह ॥</p>
<pre><code>इदम् एवं विधानं तु कुरु राजन् प्रयत्नतः ।

स विप्र एवम् उक्त्वा तु क्षणाद् अन्तर्हितस् ततः ॥

राजापि तच् चकारार्थं मन्त्रवित्तं द्विजातये ।

दरिद्राय स्वयं प्रादाज् ज्योतिर्गर्भाय धीमते ॥

यथादितेर् अपुत्रायाः स्वयं पुत्रत्वम् आगतः ।

भगवंस् तेन सत्येन ममाप्य् अस्तु सुतो वरः ॥
</code></pre>
<p>“विधानं” वामनद्वादशीव्रतविधिम् । “मन्त्रवित्” “यथादितेर् अपुत्राया” इत्यादिमन्त्रज्ञः । “तं” वामनम् ।</p>
<pre><code>अनेन विधिनोक्तेन तस्य पुत्रो ‘भवन् मुने ।

उग्राश्व इति विख्यातश् चक्रवतीं महाबलः ॥

अपुत्रो लभते पुत्रान् धनार्थी लभते धनम् ।

भ्रष्टराज्यो लभेद् राज्यं ततो विष्नुपुरं व्रजेत् ॥
</code></pre>
<p><strong>इति वामनद्वादशीव्रतम् ।</strong></p>
<p><strong>[अथ जामदग्न्यद्वादशीव्रतम्]</strong></p>
<pre><code>	दूर्वासा उवाच ।

वैशाखे ‘प्य् एवम् एवं तु सङ्कल्प्य विधिना नरः ।

तद्वत् स्नानं मृदा कृत्वा ततो देवालयं व्रजेत् ॥

तत्राराध्य हरिं भक्त्या चैभिर् मन्त्रैर् विचक्षणः ।

जामदग्न्याय पादौ चाप्य् उदरं सर्वधारिणे ॥
</code></pre>
<p><strong>[३२६]</strong> मधुसूदनायेति कटिम् उरः श्रीवत्सधारिणे ।</p>
<pre><code>क्षत्रान्तकाय बाहू च मणिकण्ठाय कण्ठकम् ॥

स्वनाम्ना शङ्खचक्रे तु शिरो ब्रह्माण्डधारिणे ।

एवम् अभ्यर्च्य मेधावी प्राग्वत् तस्याग्रतो घटम् ॥

विन्यसेत् स्थगितं वस्त्रयुग्मेन च विशेषतः ।

वैणवेन तु पात्रेण तस्मिन् संस्थापयेद् धरिम् ॥

जामदग्न्येन रूपेण कृत्वा सौवर्णम् अग्रतः ।

दक्षिणे परशुं हस्ते तस्य देवस्य कारयेत् ॥

सर्वगन्धैश् च सम्पूज्य पुष्पैर् नानाविधैस् तथा ।

ततस् तस्याग्रतः कार्यं जागरं भक्तिमान् नरः ॥

प्रभाते विमले सूर्ये ब्राह्मणाय निवेदयेत् ।

आसीद् राजा महाभागो वीरसेनो महाबलः ॥

अपुत्रः स पुरा तीव्रं तपस् तेपे महायशाः ।

चरन्तं तत् तपो घोरं याज्ञवल्क्यो महामुनिः ॥

आजगाम महायोगी तं द्रष्टुं नाम दूरतः ।

	रजोवाच ।

कथं मे भविता पुत्रः स्वल्पायासेन वै द्विज ।

एतन् मे कथय प्रीत्या भगवन् प्रणतस्य वै ॥
</code></pre>
<p><strong>[३२७]</strong> एवम् उक्तो मुनिस् तेन पार्थिवेन यशस्विना ।</p>
<pre><code>आचख्यौ द्वादशीं चेमां वैशाखे सितपक्षजाम् ॥

स हि राजा विधानेन पुत्रकामी विशेषतः ।

उपोष्य लब्धवान् पुत्रं नलं परमधार्मिकम् ॥

यो ‘द्यापि कीर्त्यते लोके पुण्यश्लोको नृपोत्तमः ।

प्रासङ्गिकं फलं ह्य् एतद् व्रतस्यास्य महामुने ॥

यत् पुत्रो जायते वित्तविद्यावान् कान्तिर् उत्तमा ।

इह जन्मनि किं चित्रं परलोके शृणुष्व मे ॥

कल्पम् एकं ब्रह्मलोक उषित्वाप्सरसां गणैः ।

क्रीडन्ति ते पुनः सृष्टौ जायन्ते चक्रवर्तिनः ॥

त्रिंशत्कल्पसहस्राणि जीवन्ति नात्र संशयः ।
</code></pre>
<p><strong>इति जामदग्न्यद्वादशीव्रतम् ।</strong></p>
<p><strong>[अथ राघवद्वादशीव्रतम्]</strong></p>
<pre><code>	दूर्वासा उवाच ।

ज्येष्ठे मासे ‘प्य् एवम् एव सङ्कल्प्य विधिमान् नरः ।

अर्चयेत् परमं देवं पुष्पैर् नानाविधैः शुभैः ॥

ॐ नमो राघवायेति पादौ पूर्वं समर्चयेत् ।
</code></pre>
<p><strong>[३२८]</strong> त्रिविक्रमायेति कटिं घृतविश्वाय चोदरम् ॥</p>
<pre><code>उरः संवत्सरायेति कण्ठं संवर्तकाय च ।

सर्वास्त्रधारिणे बाहू स्वनाम्नाब्जरथाङ्गके ॥

सहस्रशिरसे ‘ब्यर्च्य शिरस् तस्य महात्मनः ।

एवम् अभ्यर्च्य विधिवद् घृतकुम्भं प्रकल्पयेत् ॥

प्राग्वद् वस्त्रयुगच्छन्नौ सौवर्णौ रामलक्ष्मणौ ।

अर्चयित्वा विधानेन प्रभाते ब्राह्मणाय वै ॥

तौ दातव्यौ सुमनसा कामात् तत्पुरुषेण तु ।

अपुत्रेण पुरा दृष्टो राज्ञा दशरथेन तु ॥

वसिष्ठः पुत्रकामाय् प्रसङ्गात् पुरम् आगतः ।

इदम् एव विधानं तु कथयामास स द्विजः ॥

प्राग् रहस्यं विदित्वा तु स राजा कृतवान् इदम् ।

तस्य पुत्रः स्वयं जज्ञे रामाख्यो मधुसूदनः ॥

चतुर्धासाव् अभूद् विष्णुः परितोषान् महामुने ।

एतद् ऐहिकम् आख्यातं पारत्रिकम् अतः शृणु ॥
</code></pre>
<p><strong>[३२९]</strong> दिव्यान् भोगान् भुञ्जते स्वर्गसंस्थो</p>
<pre><code>	यावद् इन्द्रा दश च द्विद्विसङ्ख्याः ।

अतीतकाले पुनर् एत्य मर्त्यं

	राजराजो जायते यज्ञयाजी ॥
</code></pre>
<p>“दश च द्विद्विसङ्ख्या” चतुर्दशेत्य् अर्थः ।</p>
<pre><code>नश्यन्ति पापानि च तस्य पुंसः 

	कामान् अवाप्नोति यथेप्सितांश् च ।

निष्काम एतद् व्रतम् एव चीर्त्वा

	प्राप्नोति निर्वाणपदं स्थिरं तत् ॥
</code></pre>
<p><strong>इति राघवद्वादशीव्रतम् ।</strong></p>
<p><strong>[अथ कृष्णद्वादशीव्रतम्]</strong></p>
<pre><code>	दूर्वासा उवाच ।

आषाढे ‘प्य् एवम् एवं तु सङ्कल्प्य विधिवन् नरः ।

अर्चयेद् वरदं देवं गन्धपुष्पैर् विधानतः ॥

वासुदेवाय पादौ तु कटिं सङ्कर्षणाय च ।

स्कन्धं च पापहतये त्व् अनिरुद्धाय वै उरः ॥
</code></pre>
<p><strong>[३३०]</strong> ऊरुं च चक्रपाणये भुजौ भूपतये तथा ।</p>
<pre><code>स्वनाम्ना शङ्खचक्रे तु पुरुषायेति वै शिरः ॥

एवम् अभ्यर्च्य मेधावी प्राग्वत् तस्याग्रतो घटम् ।

विन्यसेद् वस्त्रसंयुक्तं तस्योपरि ततो न्यसेत् ॥

काञ्चनं वासुदेवं तु चतुर्धाङ्गं सनातनम् ।

तम् अभ्यर्च्य विधानेन गन्धपुष्पादिभिः क्रमात् ॥

प्राग्वत् तु ब्राह्मणे दद्याद् वेदवादिनि सुव्रते ।

एवं नियमयुक्तस्य यत् पुण्यं तच् छृणुष्व मे ॥

वासुदेवो भवेद् राजा यदुवंशविवर्धनः ।

देवकी तस्य भार्यासीत् समानव्रतधारिणी ॥

सा त्व् अपुत्राभवत् साध्वी पतिधर्मपरायणा ।

तस्याः कालेन महता नारदो ‘भ्यागमद् गृहम् ॥

वसुदेवेन भक्त्या च पूजितो वाक्यम् अब्रवीत् ।

कथयामास धर्मज्ञो देवकीवसुदेवयोः ॥

ताव् अप्य् एतद् विधिं भक्त्या चक्रतुः श्रद्धयान्वितौ ।

तयोस् तुष्टः स्वयं विष्णुः पुत्रत्वं प्रजगाम ह ॥

एवम् एषा पापहरा द्वादशी पुत्रदा स्मृता ।

इमाम् उपोष्य तु सुतान् विद्यां वित्तं लभेत च ॥

राज्यं च भ्रष्टराज्यस् तु पापिनः पापसङ्क्षयम् ।

यथा भावोपनीतस् तु धरण्या केशवेन वै ॥

मृतो विष्णुपुरे रम्ये मोदते कालम् अक्षयम् ।
</code></pre>
<p><strong>[३३१]</strong> मन्वन्तराणि षट्त्रिंशत् ततः काललये पुनः ॥</p>
<pre><code>इह लोके भवेद् राजा सप्त वर्षायुतानि तु ।

दाता पुत्रसमायुक्तो मृतो निर्वाणम् आप्नुयात् ॥
</code></pre>
<p><strong>इति कृष्णद्वादशीव्रतम् ।</strong></p>
<p><strong>[अथ बुद्धद्वादशीव्रतम्]</strong></p>
<pre><code>	दूर्वासा उवाच ।

[एवम् एव श्रावणे तु मासि सङ्कल्प्य द्वादशीम् ।]

अर्चयेत् परमं देवं गन्धपुष्पनिवेदनैः ॥

बुद्धाय पादौ सम्पूज्य श्रीधरायेति वै कटिम् ।

मनोभवाय जठरम् उरः संवत्सराय च ॥

सुग्रीवायेति च कटिं भुजौ वै विश्ववाहनः ।

प्राग्वच् छस्त्राणि सम्पूज्य शिरो वै परमात्मने ॥

एवम् अभ्यर्च्य मेधावी घटं च स्थापयेत् ततः ।

तं सौवर्णमयं बुद्धं कृत्वा चैव विचक्षणः ॥
</code></pre>
<p><strong>[३३२]</strong> तम् अप्य् एवं तु सम्पूज्य ब्राह्मणाय निवेदयेत् ।</p>
<pre><code>अनेन विधिना पूर्वं द्वादशी समुपोषिता ॥

शुद्धोदनेन बुद्धो ‘भूत् स्वयं पुत्रो जनार्दनः ।

महतीं च श्रियं प्राप्तः पुत्रपौत्रसमन्वितः ॥

भुक्त्वा राजश्रियं सो ‘थ गतिं परमिकां ग्तः ।
</code></pre>
<p><strong>इति बुद्धद्वादशीव्रतम् ।</strong></p>
<p><strong>[अथ कल्किद्वादशीव्रतम्]</strong></p>
<pre><code>	दूर्वासा उवाच ।

तद्वद् भाद्रपदे मासि शुक्लपक्षे ‘त्र द्वादशीम् ।

सङ्कल्प्य विधिना देवम् अर्चयेत् परमेश्वरम् ॥

नमो ‘स्तु कल्किने पादौ हृषीकेशाय वै कटिम् ।

म्लेच्छप्रध्वंसनायोरू जगन्मूर्तेस् तथोदरम् ॥

श्रीकण्ठायेति कण्ठं तु खड्गपाणीति वै भुजौ ।

स्वनाम्ना शङ्खचक्रे च विश्वमूर्तेस् तथा शिरः ॥

एवम् अभ्यर्च्य मेधावी प्राग्वत् तस्याग्रतो घटम् ।

विन्यसेत् कल्किनं देवं सौवर्णं कारयेत् तथा ॥
</code></pre>
<p><strong>[३३३]</strong> सितवस्त्रयुगच्छन्नं गन्धपुष्पोपशोभितम् ।</p>
<pre><code>कृत्वा प्रभाते विप्राय प्रदेयं शास्त्रवित्तमे ॥

पूर्वं राजा विशालो ‘भूत् काशीपुर्यां महाबलः ।

द्वादशीं कृतवान् सो ‘पि चक्रवर्ती बभूव ह ॥

यज्ञैश् च विविधैर् इष्ट्वा पुनर् निर्वाणम् आप्नुयात् ।

पूज्यते मत्स्यरूपेण सर्वज्ञत्वम् अभीप्सुभिः ॥

स्ववंशोद्धरणार्थाय कूर्मरूपी तु पूज्यते ।

भवोदधिनिमग्नेन वराहः पूज्यते हरिः ॥

नरसिंहस्वरूपेण सर्वपापभयातुरैः ।

वामनो मोहनार्थाय वित्तार्थे जमदग्निजः ॥

क्रूरशत्रुविनाशाय यजेद् दाशरथिं बुधः ।

बलकृष्णौ यजेद् धीमान् पुत्रकामो न संशयः ॥

रूपकामो यजेद् बुद्धं कल्किनं शत्रुधातने ।
</code></pre>
<p><strong>इति कल्किद्वादशीव्रतम् ।</strong></p>
<p><strong>[अथ पद्मनाभद्वादशीव्रतम्]</strong></p>
<pre><code>	दूर्वासा उवाच ।

तद्वद् आश्वयुजे मासि द्वादशीं सितपक्षिणीम् ।

सङ्कल्प्याभ्यर्चयेद् देवं पद्मनाभं सनातनम् ॥

पद्मनाभाय पादौ तु कटिं वै पद्मयोनये ।
</code></pre>
<p><strong>[३३४]</strong> उदरं सर्वदेवाय पुष्कराक्षाय वै उरः ॥</p>
<pre><code>अव्ययाय तथा बाहू प्राग्वद् अस्त्राणि पूजयेत् ।

प्रभवाय शिरः पूज्य प्राग्वद् अग्रे घटं न्यसेत् ॥

तस्मिन् हेममयं देवं पद्मनाभं तु विन्यसेत् ।

तम् एव देवं सम्पूज्य गन्धपुष्पादिभिः क्रमात् ॥

प्रभातायां तु शर्वर्यां ब्राह्मणाय निवेदयेत् ।

आसीत् कृतयुगे राजा भद्राश्वो नाम वीर्यवान् ॥

यस्य नाम्नाभवद् वर्षं भद्राश्वं नाम नामतः ।

तस्यागस्त्यः कदाचित् तु गृहम् आगत्य भूपतेः ॥

उवाच पञ्चरात्रं तु वसामि भवतो गृहे ।

तं राजा शिरसा नत्वा स्थीयताम् इत्य् अभाषत ॥

तस्य कान्तिमती नाम्ना भार्या परमशोभना ।

ताम् अगस्त्यस् तथा दृष्ट्वा रूपतेजोन्वितां शुभाम् ॥

सपत्नीश् च तया तुल्याः कुर्वतीः कर्म शोभनम् ।

साधु साधु जगन्नाथ स्त्रीशूद्रौ साधु साध्व् इति ॥

एवम् उक्त्वा ननर्तौ[ओ?]च्चैर् अगस्थ्य् राजसन्निधौ ।

	राजोवाच ।

किं हर्षकारणं ब्रह्मन् येनैवं नृत्यते भवान् ।
</code></pre>
<p><strong>[३३५]</strong> अगस्त्य उवाच ।</p>
<pre><code>कापि राज्ञी त्वदीयाभूद् दासी वैश्यस्य वैदिशे ।

नगरे हरिदत्तस्य त्वम् अस्याः पतिर् एव च ॥

तस्यैव कर्मकारो ‘भूच् छूद्रो विद्धेति नामतः ।

स तत्राश्əअयुजे मासि द्वादश्यां नियतः शुचिः ॥

स्वयं विष्ण्वालयं गत्वा गन्धपुष्पादिभिर् हरिम् ।

अभ्यर्च्य स्वगृहं प्राप्य भवन्तौ रक्षपालकौ ॥

स्थाप्य द्वारे ‘पि दीपानां ज्वालनार्थं महामते ।

गते तस्मिन् भवन्तौ तान् दीपान् ज्वालयतौ स्थितौ ॥

यावत् प्रभाता रजनीं निःशाठ्येन नृपोत्तम ।

ततः कालेन महता मृतौ द्वाव् अपि दम्पती ॥

तेन पुण्येन ते जन्म प्रियव्रतगृहे ‘भव ।

इयं च पत्नी च जाता वैशदास्य् अभवत् पुरा ॥

पारक्यस्यापि दीपस्य ज्वालितस्य हरेर् गृहे ।

इयं व्युष्टिः परा जाता भक्तियुक्तस्य ते पुरा ॥

स्वेन यत् पुनर् अर्थेन विष्णुम् अभ्यर्च्य दीपकम् ।

ज्वालयेत् तस्य यत् पुण्यं तत् सङ्ख्यातुं न शक्यते ॥
</code></pre>
<p><strong>इति पद्मनाभद्वादशीव्रतम् ।</strong></p>
<p><strong>[३३६]</strong></p>
<p><strong>[अथ योगेश्वरद्वादशीव्रतम्]</strong></p>
<pre><code>	अगस्त्य उवाच ।

शृणुष्व भक्तितो राजन् कार्तिकैकादशी तथा ।

उपोष्य विधिना येन सर्वासां प्राप्नुयात् फलम् ॥

प्राग्विधानेन सङ्कल्प्य तद्वत् स्नानं समाचरेत् ।

विलोमेनार्चयेद् देवं नारायणम् अकल्मषम् ॥

नमः सहस्रशिरसे शिरः सम्पूज्ये वै हरेः ।

पुरुषायेति च भुजौ कण्ठं वै विश्वरूपिणे ॥

ज्ञानात्मनेति चास्त्राणि श्रीवत्साय तथा उरः ।

जगद्ग्रसिष्णवे पूज्य उदरं दिव्यमूर्तये ॥

कटिं सहस्रपादाय पादौ देवस्य पूजयेत् ।

अनुलोमेन देवेशं पूजयित्वा विचक्षणः ॥

नमो दामोदरायेति सर्वाङ्गं पूजयेद् धरेः ।

एवं सम्पूज्य विधिना तस्याग्रे चतुरो घटान् ॥

स्थापयेद् रत्नगर्भांस् तु सितचन्दनचर्चितान् ।

स्रग्दामाबद्धग्रीवांस् तु सितवस्त्रावगुण्टितान् ॥

स्थगितान् ताम्रपात्रैस् तु तिलपूर्णैः सकाञ्चनैः ।

चत्वारः सागराश् चैते कल्पिता द्विजसत्तम ॥
</code></pre>
<p><strong>[३३७]</strong> तन्मध्ये प्राग्विधानेन सौवर्णं स्थापयेद् धरिम् ।</p>
<pre><code>योगेश्वरं योगविधिम् अनन्तं पीतवाससम् ॥

तम् अप्य् एवं तु सम्पूज्य जागरं तत्र कारयेत् ।

कुर्याच् च वैष्णवं योगं जयेद् योगेश्वरं हरिम् ॥

षोडशारे रथाङ्गे तु रजोभिर् बहुभिः कृते ।

एवं कृत्वा प्रभाते तु ब्राह्मणान् पञ्च चानयेत् ॥

चत्वारः कलशा देयाश् चतुर्णां पञ्चमस्य तु ।

योगेश्वरं तु सौवर्णं प्रदद्यात् प्रयतः शुचिः ॥

वेदाध्येत्रे समं दत्तं तद्विदे द्विगुणं तथा ।

आचार्ये पञ्चरात्राणां सहस्रगुणितं भवेत् ॥

यस् त्व् इमं सरहस्यं तु समन्त्रं चोपपादयेत् ।

विधानं तस्य भक्त्या वै दत्तं कोटिगुणं भवेत् ॥

गुरौ तिष्ठति यस् त्व् अन्यम् आसन्नं पूजयेत् सुधीः ।

स दुर्गतिम् अवाप्नोति दत्तं तस्य च निष्फलम् ॥

आसन्ने तु गुरौ पूर्वं पश्चाद् अन्यस्य दीयते ।

अविद्यो वा सविद्यो वा गुरुर् देवो जनार्दनः ॥

अमार्गस्थो ‘पि मर्गस्थो गुरुर् एव परा गतिः ।

प्रतिपद्य गुरुर् यस् तु मोहाद् विप्रतिपद्यते ॥
</code></pre>
<p><strong>[३३८]</strong> युगकोटिं स नरके पच्यते नात्र संशयः ।</p>
<pre><code>एवं दत्वा विधानेन तत्त्वतो विष्णुम् अर्चयेत् ॥

विप्राणां भोजनं दत्वा यथाशक्ति सदक्षिणम् ।

धरणीव्रतम् एतद् धि पुरा कृत्वा प्रजापतिः ॥

प्रजां लेभे तथा मुक्तिं ब्रह्मण्यं विजने पुनः ।

युवनाश्वो ‘पि राजर्षिर् एतेन विधिना पुरा ॥

मान्धातारं सुतं लेभे परं ब्रह्म च शाश्वतम् ।

तथा हैहयदायादः कृतवीर्यो नराधिपः ॥

कार्तवीर्यं सुतं लेभे परं ब्रह्म च शाश्वतम् ।

शकुन्तलाप्य् एवम् एव व्रतं चीर्त्वा महामुने ॥

लेभे शाकुन्तलं पुत्रं दौष्यन्तिं चक्रवर्तिनम् ।

अनेन विधिना प्राप्तं चक्रवर्तित्वम् उत्तमम् ॥

धरण्या अपि पाताले मग्नया च कृतं पुरा ।

व्रतम् एतत् ततो नाम्ना धरणीव्रतम् उच्यते ॥

समाप्ते ‘स्मिन् धरा देवी हरिणा कोलरूपिणा ।

उद्धृताद्यापि तुष्टेन धारिता नौर् इवाम्भसि ॥

य इदं शृणुयाद् भक्त्या यश् च कुर्यान् नरोत्तमः ।

स सर्वपापनिर्मुक्तो विष्णुसालोक्यतां व्रजेत् ॥
</code></pre>
<p><strong>[३३९]</strong> किं पुनर् द्वादशैतास् तु येनेन्द्रत्वं ददुः पुरा ॥</p>
<p><strong>इति योगेश्वरद्वादशीव्रतम् ॥</strong></p>
<p><strong>[अथ भर्तृद्वादशीव्रतम्]</strong></p>
<pre><code>	अप्सरसः ।

भगवन् ब्रह्मतनय भर्तृकामा वयं द्विज ।

नारायणश् च भर्ता नो यथा स्याद् आचचक्ष्व (?) तत् ॥

	नारद उवाच ।

इदानीं कथयाम्य् आशु येन भर्ता हरिः स्वयम् ।

वरदं तम् अवाप्नोति भर्तृत्वं च नियच्छति ॥

वसन्ते शुक्लपक्षस्य द्वादशी या भवेच् छुभा ।

तस्याम् उपोष्य विधिवत् सश्रीकं हरिम् अर्चयेत् ॥

पर्यङ्के पूज्य देवेशं नानास्तरणसंयुतम् ।

तत्र लक्ष्म्याः पतिं देवं रौप्यं कृत्वा निवेदयेत् ॥

तस्योपरि ततः पुष्पैर् मण्डपं कारयेद् बुधः ।

नृत्यवादित्रघोषैश् च जागरं तत्र कारयेत् ॥

मनोभवायेति शिरस् त्व् अनङ्गायेति वै कटिम् ।
</code></pre>
<p><strong>[३४०]</strong> कामाय बाहुमूले तु स्वयम् आस्थाय चोदरम् ॥</p>
<pre><code>मन्मथायेति पादौ तु हरये इति सर्वतः ।

पुष्पैः सम्पूज्य देवेशं मल्लिकाजातिभिस् तथा ॥

पश्चाच् चतुर आदाय इक्षुदण्डान् सशोभनान् ।

चतुर्दिक्षु न्यसेत् तस्य देवस्य पुरतो नृप ॥

एवं कृत्वा प्रभाते च प्रदद्याद् ब्राह्मणाय च ।

वेदवेदाङ्गयुक्ताय सम्पूर्णाङ्गाय धीमते ॥

ब्राह्मणाश् च ततो भोज्या व्रतम् एतत् समापयेत् ।

एतस्माद् व्रततो विष्णुर् भर्ता वो भविता ध्रुवम् ॥

अकृत्वा मत्प्रणामं तु पृष्टं गर्वेण यद् व्रतम् ।

व्रतेन देवदेवेशं प्रियं लब्ध्वाभिमानतः ॥

अवसाने ‘पहरणं गोपालैर् वा भविष्यति ।

परत्राणां च कल्पानां देवो भर्ता भविष्यति ॥
</code></pre>
<p><strong>इति भर्तृद्वादशीव्रतम् ।</strong></p>
<p><strong>[अथ शुभद्वादशीव्रतम्]</strong></p>
<pre><code>	अगस्त्य उवाच ।

शृणु राजन् महाभाग शुभव्रतम् अनुत्तमम् ।
</code></pre>
<p><strong>[३४१]</strong> येन सम्प्राप्यते विष्णुः शुभेनैव न संशयः ॥</p>
<pre><code>मासि मार्गशिरे पुण्ये प्रथमं व्रतम् आचरेत् ।

एकभक्तं सिते पक्षे यावत् स्याद् दशमीति च ॥

ततो दशम्यां मध्याह्ने स्नात्वा केशवम् अर्चयेत् ।

भुक्त्वा सङ्कल्पयेत् प्राग्वद् द्वादशीं शुद्धमानसः ॥

केशवेति हरिं पूज्य दद्यात् तत्प्रीतये तिलान् ।

सहिरण्यांश् तदा कृत्वा द्वादशीं प्रयतो नृप ॥

तावत् परम् उषित्वा तु यवान् दद्याद् द्विजातये ।

कृत्वा चैतैर् हरिर् वाच्यो दाने होमे तथार्चने ॥

चातुर्मास्यं तथैवं तु क्षपित्वा राजसत्तम ।

चैत्रादिषु पुनस् तद्वद् उपोष्य प्रयतः शुचिः ॥

सक्तुपात्राणि विप्राणां सहिरण्यानि दापयेत् ।

श्रावणादिषु मासेषु गोविन्दं तद्वद् अर्चयेत् ॥

त्रिषु मासेषु यावत् तु कार्तिकस्यादिरागतः ।

तम् अप्य् एवं क्षपित्वा च समां च प्रयतः शुचिः ॥

अर्चयित्वा हरिं भक्त्या मासनाम्ना विचक्षणः ।
</code></pre>
<p><strong>[३४२]</strong> सङ्कल्पं कारयेद् भक्त्या द्वादश्यां संयतेन्द्रियः ॥</p>
<pre><code>एकादश्यां यथाशक्त्या कारयेत् पृथिवीं नृप ।

काञ्चनीं सप्तपातालकुलपर्वतसंयुताम् ॥

भूविन्यासविधानेन स्थापयेत् तां हरेः पुरः ।

सितवस्त्रयुगच्छन्नां सर्वबीजसमन्विताम् ॥

सम्पूज्य प्रियदत्तेति पञ्चरत्नैर् विचक्षणः ।

जागरं तत्र कुर्वीत प्रभाते तु पुनर् द्विजान् ॥

आमन्त्र्य सङ्ख्यया राजन्न् एकविंशतिनामतः ।

तेषाम् एकैकशओ गां चाप्य् अनड्वाहं च दापयेत् ॥

एकैकं वस्त्रयुग्मं चाप्य् एकैकं चाङ्गुलीयकम् ।

कटकं चैव सौवर्णं कर्णाभरणम् एव च ॥

एकैकं ग्रामम् एतेषां राजा राज्यप्रदो भवेत् ।

यथाविभवसारेण ततो गां सम्प्रदापयेत् ॥

अशक्त्या करणे चैव दरिद्रो ‘पि स्वशक्तितः ।

यथाशक्त्या महीं कृत्वा काञ्चनीं गोयुगं तथा ॥

वस्त्रयुगमम् अथैकं च दत्वा विभवशक्तितः ।

गोयुग्मासम्भवात् सर्वं हिरण्येनैव कारयेत् ॥

एवं कृत्वा तथा कृष्णद्वादश्याम् एव चोत्तरे ।

रौप्यां च पृथिवीं कृत्वा यथाविभवशक्तितः ॥

प्रदद्याद् ब्राह्मणानां तु तथा तेषां तु भोजनम् ।

उपानहौ यथाशक्त्या पादुके छत्रिकां तथा ॥
</code></pre>
<p><strong>[३४३]</strong> एवं दद्याद् देवदेवः कृष्णो दामोदरो मम ।</p>
<pre><code>प्रीयतां सर्वदा देवो विश्वरूपो हरिर् मम ॥

दाने च भोजने चैवम् उक्ते यत् फलम् आप्यते ।

न शक्यं तु सहस्रेण वर्षाणाम् अपि कीर्तितुम् ॥

शुभव्रतम् इदं पुण्यं यः कुर्यात् तु नरेश्वरः ।

स सर्वसम्पदं प्राप्य ततो विष्ण्वालयं व्रजेत् ॥
</code></pre>
<p><strong>इति शुभद्वादशीव्रतम् ।</strong></p>
<p><strong>[अथ विष्णुप्राप्तिव्रतम्]</strong></p>
<pre><code>	वराह उवाच ।

द्वादश्याम् उपवासं तु ये वै कुर्वन्ति ते नराः ।

माम् एव प्रतिपद्यन्ते मम भक्तिपरायणाः ॥

कृत्वा चैवोपवासं तु गृहीत्वा चाञ्जलिं ततः ।

नमो नारायणायेति चादित्यम् अभिलोकयेत् ॥

यावन्तो बिन्दवः केचित् पतन्त्य् अञ्जलितो जलात् ।

तावद् वर्षसहस्राणि स्वर्गलोके महीयते ॥

तथैव तस्यां द्वादश्यां कृत्वा कर्म यथाविधि ।

आर्तवैश् चैव पुष्पैश् च मृगगन्धैश् च धूपनैः ॥

य एवं कारयेद् भूमि तस्यापि शृणुयाद् गतिम् ।
</code></pre>
<p><strong>[३४४]</strong> दत्वा शिरसि पुष्पाणि इमं मन्त्रम् उदाहरेत् ॥</p>
<pre><code>ॐ इति कृत्वा मन्त्रः ।


“सुरश्रेष्ठ धराधर सुमनसः सुमना गृह्य प्रीयतां मे भगवान् विष्णुः” एतेन मन्त्रेण सुमनो दद्यात् । गन्धमन्त्र उच्यते । “ॐ नमस् तुभ्यं विष्णवे व्यक्तसुगन्धिगन्धं गृह्णेमं भगवते विष्णवे&quot; एतेन मन्रेण गन्धान् दद्यात् ।

अश्रुत्वापि च शास्त्राणि यो माम् एवं च कारयेत् ।

मम लोकं स गच्छेच् च जायते स चतुर्भुजः ॥

श्यामाकं षाष्ठिकं चैव सद्भोज्यानि गुणांस् तथा ।

शालीन् यवान्नं च तथा सुखं नीवारभक्तकम् ॥

एतानि यस् तु भुञ्जीत मम कर्मपरायणः ।

स स्याच् च शङ्खचक्राङ्गो लाङ्गली मुसली गदी ॥
</code></pre>
<p><strong>इति विष्णुप्राप्तिद्वादशीव्रतम् ।</strong></p>
<p><strong>[अथ अखण्डव्रतम्]</strong></p>
<p><strong>वामनपुराणे</strong> ।</p>
<pre><code>	पुलस्त्य उवाच ।

मासि चाश्वयुजे ब्रह्मन् यदा पद्माज् जगत्पतेः ।
</code></pre>
<p><strong>[३४५]</strong> नाभ्यां निर्याति हि तथा देवस्यैतद् यथा भवेत् ॥</p>
<pre><code>कन्दर्पस्य कराग्रेषु कदम्बश् चारुदर्शनः ।

तेन तस्य परा प्रीतिः कदम्बेन विवर्धते ॥

यक्षाणाम् अधिपस्यापि मणिभद्रस्य नारद ।

वटवृक्षः समभवत् तेन तस्य हि रतिस् तदा ॥

महेशस्यापि हृदये धुत्तूरविटपः शुभः ।

सञ्जातस् तेन शर्वस्य रतिकृत् तस्य चेतसः ॥

तथैव मध्यतो देहाज् जातो मरकतः प्रभुः ।

खदिरः कण्टकी श्रीमान् भगवद्विश्वकर्मणः ॥

गिरिजायाः करतले कुन्दवृक्षस् तु जायते ।

गणाधिपस्य कुसुमं राजते सिन्धिवारकः ॥

यमस्य दक्षिणे पार्श्वे पलाशो दक्षिणोत्तरे ।

कृष्णः कुसूलको रौद्राज् जातः क्षोभकरो ‘व्ययः ॥

स्कन्दस्य बन्धुजीवश् च रवेर् अश्वस्थ एव च ।

कात्यायन्याः शमी जाता बिल्वो लक्ष्म्याः करे करे ॥

नागानां प्रभुतो ब्रह्मन् शरस्तम्बो व्यजायत ।

वासुकेः सुशुभे पुच्छे पृष्ठे दूर्वासिता सिता ॥

साध्यानां हृदये जातो वृक्षो हरितचन्दनः ।

एवं तेषु च सर्वेषु तेन तत्र रतिर् भवेत् ॥

तस्मिन् पुण्य शुभे काले या शुक्लैकादशी भवेत् ।

तस्यां सम्यग् यजेद् विष्णुं येन खण्डं प्रपूर्यते ॥
</code></pre>
<p><strong>[३४६]</strong> “येन खण्डं प्रपूर्यते” इति, येन विष्नुपूजनेन खण्डम् असम्पूर्णम् धर्मादिभिः परिपूर्णं भवतीत्य् अर्थः ।</p>
<pre><code>पुष्पैः पत्रैः फलैर् वापि गन्धवस्तुरसान्वितैः ।

ओषधीभिश् च सर्वाभिः यावत् स्थावरसम्भवैः ॥

घृतं तिलान् व्रीहियवान् हिरण्यं कनकादि यत् ।

मणिमुक्ताप्रवालानि वस्त्राणि विविधानि च ॥

रसाश् च स्वादुकट्वमलकषायलवणादयः ।

तिक्तानि च निवेद्यानि तान्य् अखण्डानि यनि हि ॥

तत्पूजार्थं प्रदातव्यं केशवाय महात्मने ।

येन संवत्सरं पूर्णम् अखण्डं जायते गृहे ॥

कृत्वोपवासं देवर्षे द्वितीयेन न संशयः ।

स्नानेन तेन स्नायीत येनाखण्डं हि वत्सरम् ॥

सिद्धार्थकैस् तिलैर् वापि तेनैवोद्वर्तनं स्मृतम् ।

हविषा पद्मनाभस्य स्नानम् एव समाचरेत् ॥

होमे तद् एव गदितं दानं शक्त्या द्विजोत्तम ।

पूजा च कुसुमैः कार्या पादाव् आरभ्य केशवम् ॥

धूपयेद् विविधं धूपं येन स्याद् वत्सरं परम् ।

हिरण्येन च वासोभिः पूजयेत् तं जगद्गुरुम् ॥

सरसद्रवचूष्याणि हविष्याणि निवेदयेत् ।
</code></pre>
<p><strong>[३४७]</strong> सम्पूज्य देवदेवेशं पद्मनाभं जगद्गुरुम् ॥</p>
<pre><code>विज्ञाय यन् मुनिश्रेष्ठ मन्त्रेणानेन सुव्रत ।

नमो ‘स्तु पद्महस्ताय पद्मगर्भाय वै नमः ॥

धर्मार्थकाममोक्षाणि ह्य् अखण्डानि भवन्तु मे ।

विकासिपद्मपत्राक्ष तथाखण्डो ‘सि सर्वशः ॥

तेन सत्वेन धर्माध्यास् त्व् अखण्डाः सन्तु केशव ।

एवं संवत्सरे पूर्णे सोपवासो जितेन्द्रियः ॥

अखण्डं पारयेद् ब्रह्मन् व्रतं वै सर्ववस्तुषु ।

तस्मिंश् चीर्णे व्रते व्यक्तं परितुष्यति माधवः ॥

धर्मार्थकाममोक्षाद्यास् त्व् अक्षयाः सम्भवन्ति च ।
</code></pre>
<p><strong>इत्य् अखण्डद्वादशीव्रतम् ।</strong></p>
<p><strong>[नामद्वादशी]</strong></p>
<pre><code>मार्गशीर्षाद्यान् केशवनारायणगोविन्दविष्णुमधुसूदनवामनश्रीधरहृषीकेश-पद्मनाभदामोदरान् प्रपूजयेद् धूपस्रग्दामाद्यैर् उपोष्य सम्पूज्य दक्षिणाबिर् नामभिर् अश्वमेधनृपसूयवाजपेयाप्तोर्यामाग्निष्टोमगोमेधपुरुषसौत्रामणि-पञ्चयज्ञहोमतो लभ्यं सर्वम् अश्नात्य् अन्ते नित्यस्मरणाद् अर्चनान् नामजपाच् च ।


**इति नामद्वादशीव्रतम् ।**


**[३४८]**


**[श्रवणद्वादशीव्रतम्]**
</code></pre>
<p><strong>वामनपुराणे</strong> ।</p>
<pre><code>	प्रेमोवाच ।

श्रवणद्वादशी नाम मासि भाद्रपदे भवेत् ।

ततो नागरिको ‘त्रैको गतः स्नातुं च सङ्गमे ॥

ऐरावत्यनड्वलयोर् ब्रह्मक्षत्रपुरःसराः ।

प्रातिवेश्यप्रसङ्गेन तत्राप्य् अनुगतो ‘स्म्य् अहम् ॥

कृतोपवासः शुचिमान् एकादश्यां शुचिव्रतः ।

ततः सङ्गमतोयेन वारिधाराधरं नवम् ॥

सम्पूर्णवस्त्रसंवीतं सङ्गमाम्भःसमन्वितम् ।

मृत्पात्रम् अभिमृश्याथ पूर्णं दध्योदनेन वै ॥

प्रददौ ब्राह्मणाग्राय शुचये कृतकर्मणे ।

एतत् ते कारणं प्रोक्तं यद् अन्नं च सहाम्भसा ॥

दत्तं तद् इदम् आयाति मध्याह्ने ‘पि दिने दिने ।
</code></pre>
<p><strong>इति श्रवणद्वादशीव्रतम् ।</strong></p>
<p><strong>[विजयद्वादशीव्रतम्]</strong></p>
<p><strong>आदित्यपुराणे</strong> ।</p>
<pre><code>	भानुर् उवाच ।

द्वादशी चापरा ब्रह्मण् पुष्येण च समन्विता ।

पुष्येण सा च संयुक्ता उपोष्या तु प्रयत्नतः ॥
</code></pre>
<p><strong>[३४९]</strong> द्वादशी श्रवणोपेता विजया परिकीर्तिता ।</p>
<pre><code>काले बहुतिथे ब्रह्मन् कदाचित् सा तु लभ्यते ॥

पुष्येण द्वादशी या तु शुक्ला वा फाल्गुनस्य तु ।

जया सा द्वादशी प्रोक्ता स्वयं वै विष्णुना पुरा ॥

तस्यां दत्तं तपस् तप्तं कोटिकोटिगुणोत्तरम् ।

यदा तु श्रावणे विप्रः कदाचित् क्षत्रवद् भवेत् ॥

विजया सा तिथिः प्रोक्ता उपोष्या विधिवत् तु या ।

एकादश्यां निराहारो द्वादश्यां विष्णुम् अर्चयेत् ॥

रौप्यसौवर्णपात्रे वा दारुवंशमये ‘पि वा ।

आच्छाद्य पात्रं वासोभिर् अहतैः सुपरीक्षितैः ॥

मार्गैश् च मेढजैश् चैव सिद्धिः स्याच् छक्त्यपेक्षया ।

तिलाढकेन बिल्वाद्यैः प्रस्थेन कुडवेन वा ॥

अलाभे यवगोधूमैः फलं मुख्यतिलैर् भवेत् ।

पुष्पैर् गन्धैः फलैर् धूपैः कालेनैवार्चयेद् धरिम् ॥

नानाविधैर् निवेद्यैश् च भक्ष्यभोज्यैर् गुडोदनैः ।

मन्त्रवर्णं चतुर्गुणं भक्त्या लक्षगुणोत्तरम् ॥

जागरं तत्र कुर्वीत योगवादित्रनर्तनैः ।

एवं सनियमश् चास्यां प्रभाते विमले सति ॥

भक्त्या वा वित्तसारेण सहिरण्यं च दापयेत् ।
</code></pre>
<p><strong>[३५०]</strong> प्रदेयं शास्त्रविदुषि ब्राह्मणे मन्त्रतो द्विजः ॥</p>
<pre><code>ब्राह्मणांश् चापि मन्त्रेण प्रतिगृह्णाति मन्त्रवित् ।

ददाति मन्त्रतो ‘प्य् एवं दाता भक्तिसमन्वितः ॥

“वामनो बुद्धितो दातो द्रव्यस्थो वामनः स्वयम् ।

ब्राह्मणस्य प्रसादाद् वै तेन वै वामनो हि सः ॥”
</code></pre>
<p>इति प्रतिग्रहणमन्त्रः । अथ पूजामन्त्रः ।</p>
<pre><code>मत्स्यं कूर्मं वराहं च नरसिंहं च वामनम् ।

रामं रामं च कृष्णं च अर्चयामि नमो नमः ॥


ॐ मत्स्याय नमः पादयोर् दद्यात् । कूर्माय नमः जानुभ्याम् । ॐ वराहाय नमः गुह्यम् । ॐ नृसिंहाय नमः नाभ्याम् । ॐ वामनाय नमः उरः । ॐ रामाय नमः भुजयोः । ॐ कण्ठे भ्रुवोश् च रामाय नमः । ॐ शिरसि कृष्णाय नमः । पुष्पफलनैवेद्यं सर्वम् एतद् अर्चनाविधानेन दातव्यम् ।

एवं तूपोष्य विप्रेन्द्र द्वादशीं श्रवणेन तु ।

पूर्वोक्तेन विधानेन भोजनं पृषदाज्यकम् ॥

पूर्वं दत्वा ब्राह्मणाय पश्चाद् भुञ्जीत चात्मना ।

न दुःखाय यथेष्टं तु न च रात्रौ विधिः स्मृतः ॥

समाप्ते तु व्रते ब्रह्मन् यत् पुण्यं तन् निबोध मे ।

चतुर्युगानां विप्रेन्द्र एकसप्ततिपावनीम् ॥

तावद् विष्णुपुरे विप्र क्रीडते कामतो ‘क्षयम् ।

इह चागत्य कालान्ते राजराजो भविष्यति ॥

त्रेतायुगे धर्मयुगे जायते च पुनः पुनः ।

दश जन्मनि विप्रेन्द्र विषये पत्तने शुभे ॥
</code></pre>
<p><strong>[३५१]</strong> कुले महति जातः स्याद् वेदवेदाङ्गपारगः ।</p>
<pre><code>हस्त्यश्वरथयानानां दाता भोक्ता विमत्सरी ॥

भोक्ता पुरवराणां च यजन् यज्ञं च कोटिशः ।

रूपसौभाग्यसम्पन्नो दीर्घायुर् नीरुजो भवेत् ॥

पुत्रपौत्रैः परिवृतो जीवेच् च शरदां शतम् ।
</code></pre>
<p><strong>इति विजयद्वादशीव्रतम् ॥</strong></p>
<p><strong>[पुष्यार्कद्वादशीव्रतम्]</strong></p>
<p><strong>देवीपुराणे</strong> ।</p>
<pre><code>मन्त्रोक्तेन तु दोषेण प्रस्तुते नरकं प्रति ।

मतिर् वा सवनस्थस्य व्रताराधनदानयोः ॥

पुष्यार्कद्वादशी पुण्या सर्वपापनिबर्हिणी ।

कृता वा केन सा शक्र घृतपात्रप्रदायिना ॥

दाता प्रत्यक्षतस् तस्य देवदेवो जनार्दनः ।

अदर्शयन् मन्त्रपायी पीतवासाश् चतुर्भुजः ॥
</code></pre>
<p><strong>इति पुष्यार्कद्वादशीव्रतम् ।</strong></p>
<p><strong>[३५२]</strong></p>
<p><strong>[भाग्यर्क्षद्वादशीव्रतम्]</strong></p>
<pre><code>	बृहस्पतिर् उवाच ।

कथं स राजा भाग्यस्थः सर्वलोकाधिको विभुः ।

कथं च दिव्यतां प्राप्तो विष्णुसालोक्यतां व्रजेत् ॥

सर्वदेवेश्वरस् तस्य कथं तुष्ट उमापतिः ।

	ब्रह्मोवाच ।

भाग्यर्क्षद्वादशी नाम सा च भाग्यप्रदायिका ।

तत्र कृत्वा हरेर् अर्चाम् इष्ट्वा पद्मैर् यथाविधि ॥

सर्वलक्षणसम्पूर्णां श्रेष्ठवृक्षोद्भवां मुने ।

शङ्करार्धं हरेः पुंस उभे संस्थापयेद् वशी ॥
</code></pre>
<p>“हरेर् अर्चा” हरिहररूपा प्रतिमा । “शङ्करार्धं हरेः” इत्यादि, शङ्करस्यार्धं हरेः पुरुषस्यार्धम् इत्य् एवं हरिहरमूर्ती उभे संस्थापयेद् इत्य् अर्थः ।</p>
<pre><code>भक्त्या सर्वोपहारेण द्वादशारार्णमण्डले ।

आज्येन चक्रराजेन पूजितो मधुसूदनः ॥

तुतोष तस्य नृपतिस् ततो भाग्यत्वम् आप्तवान् ।
</code></pre>
<p><strong>[३५३]</strong> “नकराजो” ‘त्र द्वादशार एव, महासुदर्शनमन्त्र इति केचित् ।</p>
<pre><code>तुष्टेन देवदेवेन वरो दत्तो द्विजोत्तम ।

अत ऊर्ध्वं भवान् वत्स मम तुल्यो भविष्यति ॥

भाग्यर्क्षद्वादशी तावद् असङ्ख्याता तदर्चनम् ।

यागमण्डलपूजार्हं हरिम् उद्दिश्य कारयेत् ॥

आचार्याय प्रदातव्यं हेमगोभूतिलादिकम् ।

दक्षिणां वित्तसारेण पुनाति नरकार्णवात् ॥

युगभाग्यप्रभावेण प्रयच्छति फलं हरिः ।
</code></pre>
<p>“युगभाग्यप्रभावेण” इति, युगस्य कृतादेर् भाग्यस्य कर्मणः प्रभावेणेत्य् अर्थः ।</p>
<pre><code>यथा काले च क्षेत्रे च एकापि गणिका गता ॥

प्रयाति सर्वां वृद्धिं तु तथा भाग्ययुगे द्विज ।

तथा भाग्ये तथा पौष्णे वासवे च द्विजोत्तम ॥

तुल्यरूपं विजानीयाद् द्वादश्यां सप्तमीषु च ।
</code></pre>
<p>“भाग्यम्” भगदैवत्यं पूर्वफल्गुनीनक्षत्रम् । “पौष्णं” रेवती । “वासवम्” धनिष्ठा ।</p>
<pre><code>तुष्यते देवदेवेशः शशाङ्काङ्कितशेखरः ॥

पुत्रान् राज्यं च सौभाग्यं प्रयच्छति जनार्दनः ।

मासि मासि च यो मर्त्यः करोति हरिपूजनम् ॥
</code></pre>
<p><strong>[३५४]</strong> पद्मे सुलक्षणोपेते सर्ववर्णोपशोभिते ।</p>
<pre><code>तस्य तुष्यति देवेशश् चक्रपाणिर् जनार्दनः ॥
</code></pre>
<p><strong>इति भाग्यर्क्षद्वादशीव्रतम् ।</strong></p>
<p><strong>[अथ भीमद्वादशीव्रतम्]</strong></p>
<p><strong>मत्स्यपुराणे</strong> ।</p>
<pre><code>	वासुदेव उवाच ।

यद्य् अष्टमीचतुर्दश्योर् द्वादशीष्व् अथ वा भवेत् ।

अन्येष्व् अपि दिनर्क्षेष्व् अप्य् अशक्तं समुपोषितुम् ॥

ततः पुण्याम् इमां भैमीतिथिं पापप्रणाशिनीम् ।

उपोष्य विधिनानेन गच्छेद् विष्णोः परं पदम् ॥

माघमासस्य दशमी यदा शुक्ला भवेत् तदा ।

घृतेनाभ्यञ्जनं कृत्वा तिलैः स्नानं समाचरेत् ॥

तथैव विष्णुम् अभ्यर्च्य नमो नारायणेति च ।

कृष्णाय पादौ सम्पूज्य शिरः सर्वात्मने नमः ॥

वैकुण्ठायेति वै कण्ठम् उरः श्रीवत्सधारिणे ।

शङ्खिने चक्रिणे तद्वद् गदिने वरदाय वै ॥

सर्वे नारायणस्यैवं सम्पूज्या बाहवः क्रमात् ।

दामोदरायेत्य् उदरं मेढ्रं पञ्चशराय वै ॥
</code></pre>
<p><strong>[३५५]</strong> ऊरू सौभाग्यनाथाय जानुनी भूतधारिणे ।</p>
<pre><code>नमो नीलाय वै जङ्घे पादौ विश्वसृजे नमः ॥

नमो देव्यै नमः शान्त्यै नमो लक्ष्म्यै नमः श्रिये ।

नमः पुष्ट्यै नमः स्तुत्यै नमस् तुष्ट्यै तथा श्रिये ॥

नमो विहङ्गनाथाय वायुवेगाय पक्षिणे ।

विषप्रमाथिने नित्यं गुरुडं चाभिपूजयेत् ॥

एवं सम्पूज्य गोविन्दम् उमापतिविनायकौ ।

गन्धैर् माल्यैश् च धूपैश् च भक्ष्यैर् नानाविधैर् अपि ॥

गव्येन पयसा सिद्धां कृशरां त्व् अथ वाग्यतः ।

सर्पिषा सह भुक्त्वा च गत्वा शतपथं नरः ॥

न्यग्रोधदन्तकाष्ठं वाप्य् अथ वा खादिरं बुधः ।

गृहीत्वा धावयेद् दन्तान् आचान्तः प्रागुदङ्मुखः ॥

पूजां सायन्तनीं कृत्वा शयीतास् तमिते रवौ ।

नमो नारायणायेति त्वाम् अहं शरणं गतः ॥

एकादश्यां निराहारः समभ्यर्च्य तु केशवम् ।

रात्रिं च सकलां स्थित्वा स्नानं च पयसा गतः ॥

सर्पिषा विश्वदहनं कृत्वा ब्राह्मणपुङ्गवैः ।

सहैव पुण्डरीकाक्ष द्वादश्यां क्षीरभोजनम् ॥

करिष्यामि यथा सो ‘हं निर्विघ्नेनास्तु तच् च मे ।

एवम् उक्त्वा स्वपेत् तत्र इतिहासकथाः पुनः ॥

श्रुत्वा प्रभाते सञ्जाते नदीं गत्वा विशां पते ।
</code></pre>
<p><strong>[३५६]</strong> स्नानं कृत्वा मृदा तद्वत् पाषण्डान् अभिवर्जयेत् ॥</p>
<pre><code>उपास सन्ध्यां विधिवत् कृत्वा च पितृतर्पणम् ।

प्रणम्य च हृषीकेशम् अमलं वार्कम् ईश्वरम् ॥

गृहस्य पुरतो भक्त्या मण्डपं कारयेद् बुधः ।

दशहस्तम् अथाष्टौ वा करान् कुर्याद् विशां पते ॥

चतुर्हस्तप्रमाणं च विन्यसेच् चात्र तोरणम् ।

प्रमाप्य कलशं तत्र माषपात्रेण संयुतम् ॥

छिद्रेण जलसम्पूर्णम् अधः कृष्णाजिने स्थितः ।
</code></pre>
<p>“प्रमाप्य कलशं तत्र” इति, स्थापयित्वा कलशं तोरण इत्य् अर्थः ।</p>
<pre><code>तस्य धारां च शिरसा धारयेत् सकलां निशाम् ॥

धाराभिर् भूरिभिर् भूरि फलं वेदविदो विदुः ।

यस्मात् तस्मात् कुरुश्रेष्ठ धाराः कार्यास् तु शक्तितः ॥

तथैव विष्णोः शिरसि क्षीरधाराः प्रपातयेत् ।

[पञ्च कुण्डांस् ततः कृत्वा वेद्यां तत्र समाधिनः ॥

चतुरस्रं पूर्वकुण्डं कारयेत् प्रयतो द्विज ।

दक्षिणेनार्धचन्द्रस् तु पश्चिमे वर्तुलं तथा ॥

तथा वाश्वत्थपत्राभम् उत्तरेण तु कारयेत् ।

मध्ये तु पद्माकारं च कारयेद् वैष्णवीर् द्विजः ॥

पूर्वतो वेदिकायास् तु निजस्थानं प्रकल्पयेत् ।
</code></pre>
<p><strong>[३५७]</strong> पानीयधारां शिरसि धारयेद् विष्णुतत्परः ॥</p>
<pre><code>द्वितीयवेदी देवस्य तत्र पद्मं सकर्णिकम् ।

तत्त्वमध्यस्थितं देवं मूर्त्या वै पुरुषोत्तमम् ॥]

अरत्निमात्रं कुण्डं च कृत्वा तत्र च मेखलाम् ।

योनिबन्धोदितं कृत्वा ब्राह्मणैर् यवसर्पिषी ॥

तिलांश् च देवदैवत्यै मन्त्रैर् एवाग्निवित् तदा ।

कृत्वा च वैष्णवं सम्यक् चरुं गोक्षीरसंयुतम् ॥

निष्पावार्धप्रमाणैर् वा दाराम् आज्यस्य पातयेत् ।
</code></pre>
<p>“ब्राह्मणैः” ऋत्विग्भिः करणभूतैः हुत्वेत्य् अर्थः । “निष्पवार्धम्” वल्लबीजार्धम् ।</p>
<pre><code>जलकुम्भान् महावीर स्थापयित्वा त्रयोदश ॥

भक्ष्यैर् नानाविधैर् युक्तान् सितवस्त्रैर् अलङ्कृतान् ।

युतान् औदुम्बरैः पात्रैः पञ्चरत्नसमन्वितान् ॥
</code></pre>
<p>“औदुम्बरम्” ताम्रमयम् ।</p>
<pre><code>चतुर्भिर् बह्वृचैर् होमस् तत्र कार्य उदङ्मुखैः ।

रुद्रजापश् चतुर्भिश् च यजुर्वेदपरायणैः ॥

वैष्णवानि च सामानि चत्वारः सामवेदिनः ।

अरिष्टवर्गसहितान् अभितः परिपाठयेत् ॥
</code></pre>
<p>“अरिष्टवर्गः” ‘तपमूषुवाजिनम्” इत्य् अस्याम् ऋच्य् उत्पन्नसामद्वयम् ।</p>
<p><strong>[३५८]</strong> एवं च द्वादशान् विप्रान् वस्त्रमाल्यानुलेपनैः ।</p>
<pre><code>पूजयेद् अङ्गुलीयैश् च वित्तशाठ्यविवर्जितः ॥

एवं क्षपति रात्रिं च नृत्यगीतकलस्वनैः ।

उपाध्यायस्य च पुनर् द्विगुणं सर्वम् एव च ॥

ततः प्रभाते विमले समुत्थाय त्रयोदश ।

गाश् च दद्यात् कुरुश्रेष्ठ सौवर्णखुरसंयुताः ॥

पयस्विनीः शीलवतीः कांस्यदोहसमन्विताः ।

रौप्यखुराः सवस्त्राश् च चन्दनेनाभिसेविताः ॥

तास् तु तेषां ततो भक्त्या भक्ष्यभोज्यानुतर्पितान् ।

कृत्वा वै ब्राःमणान् सर्वान् रत्नैर् नानाविधैर् युतान् ॥

भुक्त्वा वाक्षारलवणम् आत्मना च विसर्जयेत् ।

अनुगम्य पदान्य् अष्टौ पुत्रभार्यासमन्वितः ॥

प्रीयताम् अत्र देवेशः केशवः शोकनाशनः ।

शिवस्य हृदये विष्णुर् विष्णोश् च हृदये शिवः ॥

यथोत्तरं न पश्यामि तथा मे स्वस्तिभावतः ।

एवम् उच्चार्य तान् कुम्भान् गावश् च शयनानि च ॥

वासांसि चैव सर्वेषां गृहाणि प्रापयेद् बुधः ।

अभावे बहुशय्यानाम् एकाम् अपि सुसंस्कृताम् ॥

शय्यां दद्याद् गृही भीम सर्वोपस्करसंयुताम् ।

इतिहासपुराणानि वाचयित्वातिवाहयेत् ॥

तद् दिनं नरशार्दूल य इच्छेद् विपुलां श्रियम् ।
</code></pre>
<p><strong>[३५९]</strong> तस्मात् त्वं सर्वम् आलभ्य भीमसेन विमत्सरः ॥</p>
<pre><code>कुरु व्रतम् इदं सम्यक् स्नेहाद् गुह्यं मयोदितम् ।

त्वया कृतम् इदं वीर त्वन्नाम्नाङ्ग भविष्यति ॥

सा भीमद्वादशीत्य् एषा सर्वपापहरा शुभा ।

सा तु कल्याणिनी नाम पुराणेषु च पठ्यते ॥

स्नातः पुरा मण्डलम् एष तद्वत् ।

	तेजोमयं वेदशरीरम् आप ।

अस्यां च कल्याणतिथौ विवस्वान्

	सहस्रधारेण सहस्ररश्मिः ॥

इदम् इह हि कृतं महेन्द्रमुख्यैः

	वसुभिर् अथासुरदेवकोटिभिश् च ।

फलम् इव हि न शक्यते ‘नुवक्तुं

	यदि जिह्वायुतकोटयो मुखेषु ॥

कलिकलुषविदारिणीम् अतस् ताम्

	इति कथयिष्यति यादवेन्द्रसूनुः ।

अपि नरकगतान् पितॄन् अशेषान् 

	अलम् उद्धर्तुम् इहैव यः करोति ॥
</code></pre>
<p><strong>इति भीमद्वादशीव्रतम् ।</strong></p>
<p><strong>[३६०]</strong></p>
<p><strong>[विशोकद्वादशीव्रतम्]</strong></p>
<p>** **मनुर् उवाच ।</p>
<pre><code>किम् अभीष्टवियोगशोकसङ्घान्

	अलम् उद्धर्तुम् उपोषणं व्रतं वा ।

विभवोद्भवकारि भूतले ‘स्मिन्

	भवभीतेर् अपि सूदनं च पुंसाम् ॥

	मत्स्य उवाच ।

परिपृष्टम् इदं जगत्प्रियं ते

	विबुधानाम् अपि दुर्लभं महत्त्वात् ।

तव भक्तिम् अतस् तथापि वक्ष्ये

	व्रतम् इन्द्रासुरदानवेषु गुह्यम् ॥

	नन्दिकेश्वर उवाच ।

पुण्यम् आश्वयुजे मासि विशोकद्वादशीव्रतम् ।

दशम्यां लघुभुग् विद्वान् आरभेन् नियमेन च ॥

उदङ्मुखः प्राङ्मुखो वा दन्तधावनपूर्वकम् ।

एकादश्यां निराहारः समभ्यर्च्य च केशवम् ॥

श्रियम् अभ्यर्च्य विधिवद् भोक्ष्ये वै त्व् अपरे ‘हनि ।

एवं नियमकृत् सुप्त्वा प्रातर् उत्थाय मानवः ॥

स्नानं सर्वौषधैः कुर्यात् पञ्चगव्यजले ‘पि तत् ।
</code></pre>
<p><strong>[३६१]</strong> शुक्लमाल्याम्बरं तद्वद् धारयेच् छीघ्रम् उत्पलैः ॥</p>
<pre><code>विशोकाय नमः पादौ जङ्घे च वरदाय वै ।

श्रीशाय जानुनी तद्वद् ऊरू च जलशायिने ॥

कन्दर्पाय नमो गुह्यं माधवाय नमः कटिम् ।

दामोदरायेत्य् उदरं पार्श्वे च विपुलाय वै ॥

नाभिं च पद्मनाभाय हृदयं मन्मथाय वै ।

श्रीधराय विभोर् वक्षः करौ मधुभिदे नमः ॥

चक्रिणे वामबाहुं च दक्षिणं गदिने नमः ।

वैकुण्ठाय नमः कण्ठम् आस्यं यज्ञमुखाय वै ॥

नासां शोकविनाशाय वासुदेवाय चाक्षिणी ।

ललाटं वामनायेति हरायेति पुनर् भ्रुवौ ॥

अलकान् माधवायेति किरीटं विश्वरूपिणे ।

नमः सर्वात्मने तद्वच् छिर इत्य् अभिपूजयेत् ॥

एवं सम्पूज्य गोविन्दं धूपमाल्यानुलेपनैः ।

तत्रापि मण्डलं कुर्यात् स्थण्डिलं कारयेन् मुदा ॥

चतुरस्रं समन्ताच् च रत्निमात्रम् उदक्प्लुतम् ।

सूक्ष्मं हृद्यं च परितो वप्रद्वयसमावृतम् ॥
</code></pre>
<p><strong>[३६२]</strong> त्रिरङ्गुलोच्छ्रितं वप्रं तद्विस्तारो द्विरङ्गुलः ।</p>
<pre><code>स्थण्डिलस्योपरिष्टात् तु भित्तिर् अष्टाङ्गुला भवेत् ॥

नदीवालुकया शूर्पे लक्ष्म्याः प्रतिकृतिं न्यसेत् ।

स्थण्डिले शूर्पम् आरोप्य लक्ष्मीम् इत्य् अर्चयेद् बुधः ॥

नमो देव्यै नमः शान्त्यै नमो लक्ष्म्यै नमः श्रियै ।

नमस् तुष्ट्यै नमः पुष्ट्यै नमो घृत्यै नमो नमः ॥

विशोका दुःखनाशाय विशोका वरदास् तु मे ।

विशोका मे ‘स्तु सन्तत्यै विशोका सर्वसिद्धये ॥

शुक्लाम्बरधरः शूर्पं संवेष्ट्यापूरयेत् फलैः ।

भक्ष्यैर् नानाविधैस् तद्वत् सुवर्णकमलेन च ॥

रजनीषु च सर्वासु पिबेद् दर्भोदकं बुधः ।

ततस् तु गीतनृत्यानि कारयेत् सकलां निशाम् ॥

यामत्रये व्यतीते तु सुप्त्वोत्थाय च मानवः ।

अभिगम्य स विप्राणां मिथुनानि तथार्चयेत् ॥

अनेन विधिना सर्वं मासि मासि समाचरेत् ।

व्रतान्ते शयनं दद्याद् गुडधेनुसमन्वितम् ॥

सोपधानकविश्रामं सुवस्त्राभरणं शुभम् ।
</code></pre>
<p><strong>[३६३]</strong> यथा न लक्ष्मीर् देव त्वां परित्यज्य च गच्छति ॥</p>
<pre><code>तथा रूपं तथारोग्यम् अशोको वास्तु मे सदा ।

देवेन रहिता लक्ष्मीर् जायते न क्वचिद् यथा ॥

तथा विशोकता मे ‘स्तु भक्तिर् अग्र्या च केशवे ।

मन्त्रेणानेन शयनं गुडधेनुसमन्वितम् ॥

शूर्पं च लक्ष्म्या सहितं दातव्यं भूतिम् इच्छता ।

उत्पलं करवीरं च बाणम् अम्लानकुङ्कुमम् ॥

केसरं सिन्धुवारं चाप्य् अम्लानकुसुमं तथा ।

मल्लिका गन्धपुष्पाणि कुन्दं च कुसुमं तथा ॥

कदम्बं कुब्जकं जाती शस्तान्य् एतानि सर्वदा ।

विशोकद्वादशी चैषा सर्वपापहरा शुभा ॥

ताम् उपोष्य नरो याति तद् विष्णोः परमं पदम् ।

इह लोके च सौभाग्यम् आयुर् आरोग्यम् एव च ॥

वैष्णवं पदम् आप्नोति मरणे स्मरणं हरेः ।

भवार्बुदसहस्राणि दश चाष्टौ च धर्मवित् ॥

न शोकदुःखदारिद्यं तस्य सञ्जायते नृप ।

नारी वा कुरुते या च विशोकद्वादशीम् इमाम् ॥

ऋतुमती परा नित्यं सापि तत् फलम् आप्नुयात् ।

यस्माद् अग्रे हरेर् नित्यम् अनन्तं गीतवादनम् ॥
</code></pre>
<p><strong>इति विशोकद्वादशीव्रतम् ।</strong></p>
<p><strong>[३६४]</strong></p>
<p><strong>[अथ विभूतिद्वादशीव्रतम्]</strong></p>
<pre><code>	नन्दिकेश्वर उवाच ।

शृणु नारद वक्ष्यामि विष्णोर् व्रतम् अनुत्तमम् ।

विभूतिद्वादशी नाम सर्वासुरगणस्तुता ॥

कार्तिके चैव वैशाखे मार्गशीर्षे ‘थ फाल्गुने ।

आषाढे वा दशम्यां तु शुक्लायां लघुभुङ् नरः ॥

कृत्वा सायन्तनीं सन्ध्यां गृह्णीयान् नियमं बुधः ।

एकादश्यां निराहारः समभ्यर्च्य जनार्दनम् ॥

द्वादश्यां द्विजसंयुक्तः करिष्ये भोजनं विभो ।

तद् अविघ्नेन मे यातु साफल्यं मधुसूदन ॥

ततः प्रभात उत्थाय कृतस्नानजपः शुचिः ।

पूजयेत् पुण्डरीकाक्षं शुक्लमाल्यानुलेपनैः ॥

विभूतये नमः पादौ विशोकाय च जानुनी ।

नमः शिवायेति चोरू विश्वमूर्ते नमः कटिम् ॥

कन्दर्पाय नमो मेढ्रम् आदित्याय फले तथा ।
</code></pre>
<p>“फले” कृष्णवृषणौ ।</p>
<pre><code>दामोदरायेत्य् उदरं वासुदेवाय च स्तनौ ॥
</code></pre>
<p><strong>[३६५]</strong> माधवायेत्य् उरो विष्णोः कण्ठम् उत्कण्ठिने नमः ।</p>
<pre><code>श्रीधराय मुखं केशान् केशवायेति नारद ॥

पृष्ठं शार्ङ्गधरायेति श्रवणे वरदाय वै ।

स्वनाम्ना शङ्खचक्रासिगदाजलजपाणये ॥

शिरः सर्वात्मने ब्रह्मन् नम इत्य् अभिपूजयेत् ।

मत्स्यम् उत्पलसंयुक्तं हैमं कृत्वा तु शक्तितः ॥

उदकुम्भसमायुक्तम् अग्रतः स्थापयेद् विभो ।

गुडपात्रैस् तिलैर् युक्तं सितवस्त्रावगुण्ठितम् ॥

कृत्वा जागरणं कुर्याद् इतिहासकथादिना ।

प्रभातायां तु शर्वर्यां ब्राह्मणाय कुटुम्बिने ॥

सकाञ्चनोत्पलं देवं सोदकुम्भं निवेदयेत् ।

यथा न मुच्यते विष्णुः सदा सर्वविभूतिभिः ॥

तथा मां मोचयाशेषदुःखसंसारकर्दमात् ।

दशावताररूपाणि प्रतिमासं क्रमान् मुने ॥

दत्तात्रेयं तथा व्यासम् उत्पलेण समन्वितम् ।

दद्याद् एवं समादाय पाषण्डान् परिवर्जयेत् ॥

समाप्यैवं यथाशक्त्या द्वादशद्वादशीर् नरः ।

संवत्सरान्ते लवणपर्वतेन समन्विताम् ॥

शय्यां दद्यान् मुनिश्रेष्ठ गुरवे धेनुसंयुताम् ।

संवत्सरान्ते द्वादश्यां मासि द्वादश एव च ॥

समाप्तौ माघमासस्य द्वादश्यां लवणाचलम् ।
</code></pre>
<p><strong>[३६६]</strong></p>
<pre><code>निर्वेदयीत गुरवे शय्यां चोपस्करान्विताम् ।

अलङ्कृत्य हृषीकेशं सौवर्णमयपादुकम् ॥
</code></pre>
<p>इत्यभिधानाल् लवणाचलो ‘पि सौवर्णमयपादयुक्तो देय इत्य् अवगम्यते ।</p>
<pre><code>ग्रामं च शक्तिमान् दद्यात् क्षेत्रं वा भवनान्वितम् ॥

गुरुं सम्पूज्य विधिवद् वस्त्रालङ्कारभूषणैः ।

अन्यान् अपि यथाशक्त्या भोजयित्वा द्विजोत्तमान् ॥

तर्पयेद् वस्त्रगोदानैर् धनसम्पत्तये ‘पि च ।

आराधनं चापि विष्णोर् यथाशक्त्या समाचरेत् ॥

यथा यथा हि पुरुषो भक्तिमान् माधवं प्रति ।

पुष्पार्चनविधानेन कुर्यात् संवत्सरत्रयम् ॥

अनेन विधिना यस् तु विभूतिद्वादशीव्रतम् ।

कुर्यात् पापविनिर्मुक्तः पितॄणां तारयेच् छतम् ॥

जन्मनां शतसाहस्रम् शोकफलभाग् भवेत् ।

न च व्याधिभयं तस्य न दारिद्र्यं न बन्धनम् ॥

वैष्णवो ‘थ शिवे भक्तो भवेज् जन्मनि जन्मनि ।

अपि कल्पसहस्राणां शतम् अष्टोत्तरं भवेत् ॥

तावत् स्वर्गे वसेद् ब्रह्मन् भूपतिश् च पुनर् भवेत् ।

इमान्य् आचरतो ब्रह्मन्न् अखण्डव्रतम् आचरेत् ॥

यथाकथञ्चित् कमलैर् द्वादश्यो द्वादशापि वा ।

कर्तव्याः शक्तितो देया विप्रेभ्यश् चापि दक्षिणा ॥
</code></pre>
<p>**[३६७] **वित्तशाठ्यं न कुर्वीत मत्स्यस् तुष्यति केशवः ।</p>
<p><strong>इति विभूतिद्वादशीव्रतम् ।</strong></p>
<p><strong>[अथ मदनद्वादशीव्रतम्]</strong></p>
<pre><code>चैत्रे मासि सिते पक्षे द्वादश्यां नियमस्थितः ।

स्थापयेद् अव्रणं कुम्भं सिततण्डुलसंयुतम् ॥

नानाफलयुतं तद्वद् इक्षुदण्डसमन्वितम् ।

सितवस्त्रयुगच्छन्नं सितचन्दनचर्चितम् ॥

नानाभक्ष्यसमोपेतं सहिरण्यं च शक्तितः ।

ताम्रपात्रं गुडोपेतं तस्योपरि निवेदयेत् ॥

तस्माद् उपरि कामं तु कदलीदलसंयुतम् ।

कुर्याच् छर्करयोपेतां रतिं तस्य समृद्धये ॥

अग्रतो ‘न्नं ततो दद्याद् गीतवाद्यं च कारयेत् ।

तदभावे कथां कुर्यात् कामकेशवयोर् नरः ॥

कामनाम्ना हरेर् अर्चां स्नापयेद् गुडवारिण ।

शुक्लपुष्पाक्षतदलैर् अर्चयेन् मधुसूदनम् ॥

कामाय पादौ सम्पूज्य जङ्घे सौभाग्यदाय च ।

ऊरू च माधवायेति कटिं वै मन्मथाय च ॥
</code></pre>
<p><strong>[३६८]</strong> सुस्थोदरायेत्य् उदरम् अनङ्गायेत्य् उरो हरेः ।</p>
<pre><code>मुखं पद्ममुखायेति बाहू पञ्चशराय वै ॥

नमः सर्वात्मने मौलिम् अर्चयेद् इति केशवम् ।

ततः प्रभाते तं कुम्भं ब्राह्मणाय निवेदयेत् ॥

ब्राह्मणान् भोजयेद् भक्त्या स्वयं च लवणाद् ऋते ।

भुक्त्वा तु दक्षिणां दद्याद् इमं मन्त्रम् उदीरयेत् ॥

“प्रीयताम् अत्र भगवान् कामरूपी जनार्दनः ।

हृदये सर्वभूतानां य आनन्दो ‘भिधीयते ॥”

अनेन विधिना चापि मासि मासि समाचरेत् ।

उपवासी त्रयोदश्याम् अर्चयेद् विष्णुम् अव्ययम् ॥

फलम् एकं च सम्प्राश्य द्वादश्यं भूतले स्वपेत् ।

ततस् त्रयोदशे मासि घृतधेनुसमन्विताम् ॥

काञ्चनीं कामधेनुं च शुक्लां गां च पयस्विनीम् ।

वासोभिश् चापि सम्पूज्य शक्त्या विभवभूषणैः ॥

शक्त्या गवादिकं दद्यात् प्रीयताम् इत्य् उदीरयेत् ।

होमः शुक्लतिलैः कार्यः कामनामानुकीर्तनात् ॥

गव्येन सर्पिषा तद्वत् पायसेन च धर्मवित् ।

विप्रेभ्यो भोजनं दद्याद् वित्तशाठ्यं विवर्जयेत् ॥

इक्षुदण्डान् अथो दद्यात् पुष्पमालाः स्वशक्तितः ।
</code></pre>
<p><strong>[३६९]</strong> यः कुर्याद् विधिनानेन मदनद्वादशीम् इमाम् ॥</p>
<pre><code>सर्वपापविनिर्मुक्तः प्राप्नोति हरिसात्म्यताम् ।

इह लोके वरान् पुत्रान् सौभाग्यं सुखम् अश्नुते ॥

यः स्मरः संस्मृतो विष्णुर् आनन्दाख्यो महेश्वरः ।

सुखार्थी कामरूपेण स्मरेत् तं जगदीश्वरम् ॥
</code></pre>
<p><strong>इति मदनद्वादशीव्रतम् ।</strong></p>
<p><strong>[अथ त्रयोदशीव्रतम्]</strong></p>
<p>तत्र <strong>नरसिंहपुराणे</strong> ।</p>
<pre><code>गुरुवारे त्रयोदश्याम् अपराह्णे जलप्लुतः ।

तर्पयित्वा देवपितॄन् ऋषींश् च तिलतण्डुलैः ॥

नरसिंहं समभ्यर्च्य यः करोत्य् उपवासकम् ।

सर्वपापविनिर्मुक्तो विष्णुलोके महीयते ॥
</code></pre>
<p><strong>इति त्रयोदशीव्रत्म् ।</strong></p>
<p><strong>[३७०]</strong></p>
<p><strong>अथ चतुर्दशीव्रतानि</strong></p>
<p><strong>[शिवचतुर्दशीव्रतम्]</strong></p>
<p>तत्र <strong>मत्स्यपुराणे</strong> ।</p>
<pre><code>	नन्दिकेश्वर उवाच ।

शृणुष्वावहितो ब्रह्मन् वक्ष्ये माहेश्वरं व्रतम् ।

त्रिषु लोकेषु विख्याता नाम्ना शिवचतुर्दशी ॥

मार्गशीर्षे त्रयोदश्यां सितायाम् एकभोजनः ।

प्रार्थयेद् देवदेवेशं त्वाम् अहं शरणं गतः ॥
</code></pre>
<p>मासश् चात्र शुक्लप्रतिपदासिर् अमावास्यान्तश् चान्द्रो मासः ।</p>
<pre><code>चतुर्दश्यां निराहारः समभ्यर्च्य च शङ्करम् ।

सुवर्णं वृषभं दत्वा भोक्ष्ये ‘हं च परे ‘हनि ॥

एवं नियमकृत् स्वप्यात् प्रातर् उत्थाय मानवः ।

कृतस्नानजपः पश्चाद् उमया सह शङ्करम् ॥

पूजयेत् कमलैः शुक्लैर् गन्धैर् धूपानुलेपनैः ।

पादौ नमः शिवायेति शिरः सर्वात्मने नमः ॥

ललाटं तु त्रिनेत्राय नेत्राणि हरये नमः ।

मुखम् इन्दुमुखायेति श्रीकण्ठायेति कन्धरा ॥

सद्योजाताय कर्णौ तु वामदेवाय वै भुजौ ।

अघोरहृदयायेति हृदयं चाभिपूजयेत् ॥

स्तनौ तत्पुरुषायेति तथेशायेति चोदरम् ।
</code></pre>
<p><strong>[३७१]</strong> उरश् चानन्तधर्माय ज्ञानभूताय वै कटिम् ॥</p>
<pre><code>ऊरू चानन्तवैराग्यसिंहायेति प्रपूजयेत् ।

अनन्तैश्वर्यनाथाय जानुनी चार्चयेद् बुधः ॥

प्रधानाय नमो जङ्घे गुल्फौ व्योमात्मने नमः ।

अप्रमेयाय रूपाय केशान् पृष्ठं च पूजयेत् ॥

नमः पुष्ट्यै नमस् तुष्ट्यै पार्वतीं चाभिपूजयेत् ।

भद्रं तु वृषभं हैमम् उदकुम्भसमन्वितम् ॥

शुक्लमाल्याम्बरयुतं पञ्चरत्नसमन्वितम् ।

भक्ष्यैर् भोज्यैश् च संयुक्तं ब्राह्मणाय निवेदयेत् ॥

प्रीयतां देवदेवो ‘त्र सद्योजातः पिनाकघृक् ।

ततस् तु विप्रान् अन्नेन तर्पयेद् भक्तितः शुभान् ॥

पृषदाज्यं तु सम्प्राश्य स्वपेद् भूमाव् उदङ्मुखः ।

ततः सम्पूजयेद् विप्रान् भुञ्जीत वाग्यतः शुचिः ॥

तद्वत् कृष्णचतुर्दश्याम् एतत् सर्वं समाचरेत् ।

चतुर्दशीषु सर्वासु कुर्यात् पूर्ववद् अर्चनम् ॥

ये तु मासविशेषाः स्युस् तान् निबोध क्रमाद् इह ।

मार्गशीर्षासिमासेषु क्रमाद् एतद् उदीरयेत् ॥

शङ्कराय नमस् तुभ्यं नमस् ते करवीरक ।
</code></pre>
<p><strong>[३७२]</strong> त्र्यम्बकाय नमस् ते ‘स्तु माहेश्वर ततः परम् ॥</p>
<pre><code>नमस् ते ‘स्तु महादेव स्थाणवे च ततः परम् ।

नमः पशुपते नाथ नमस् ते शम्भवे पुनः ॥

नमस् ते परमानन्द नमः सोमार्धधारिणे ।

नमो भीमाय चेत्य् एवं त्वाम् अहं शरणं गतः ॥

गोमूत्रं गोमयं क्षीरं दधि सर्पिः कुशोदकम् ।

पञ्चगव्यं तथा बिल्वं यव्यं गोशृङ्गवारि च ॥

तिलाश् च कृष्णा विधिवत् प्राशनं क्रमशः स्मृतम् ।

मन्दारैर् मालतीभिश् च तथा बर्बरकैर् अपि ॥

सिन्धुवारैर् अशोकैश् च मल्लिकाभिः सपाटलैः ।

अर्कपुष्पैः कदम्बैश् च शतपत्रैस् तथोत्पलैः ॥

एकैकेन चतुर्दश्याम् अर्चयेत् पार्वतीपतिम् ।

पुनश् च कार्तिके मासि सम्प्राप्ते तर्पयेद् द्विजान् ॥

अन्नैर् नानाविधैर् भक्ष्यैर् वस्त्रमाल्यविभूषणैः ।

कृत्वा नीलवृषोत्सर्गं श्रुत्युक्तविधिना नरः ॥

उमामहेश्वरं चैव वृषभं च गवा सह ।

मुक्ताफलसमायुक्तं सितनेत्रजटान्वितम् ॥

सर्वोपस्करसंयुक्तां शय्यां दद्यात् सकुम्भकाम् ।

ताम्रपात्रोपरि पुनः शालितण्डुलसंयुताम् ॥
</code></pre>
<p><strong>[३७३]</strong> स्थाप्य विप्राय शान्ताय वेदव्रतपराय वै ।</p>
<pre><code>ज्येष्ठसामविदे देयं न बकव्रतिने क्वचित् ॥

गुणज्ञे श्रोत्रिये दद्याद् आचार्ये तत्त्ववेदिनि ।

अव्यङ्गाय च सौम्याय सदा कल्याणकारिणे ॥

सपत्नीकाय सम्पूज्य माल्यवस्त्रविभूषणैः ।

गुरौ सति गुरौ देयं तदभावे द्विजातये ॥

न वित्तशाठ्यं कुर्वीत कुर्वन् देवो पतत्य् अधः ।

अनेन विधिना यस् तु कुर्याच् छिवचतुर्दशीम् ॥

सो ‘श्वमेधसहस्रस्य फलम् आप्नोति मानवः ।

ब्रह्महत्यादिपापानि अत्र वामुत्र वा कृतम् ।

पतिभिर् भ्रातृबिश् चापि नाशं तत् सर्वम् आप्नुयात् ॥

दीर्घायुर् आरोग्यकुलाभिवृद्धिर्

	अत्राक्षयामुत्र चतुर्भुजत्वम् ।

गणाधिपत्यादि च कल्पकोटि-

	शतं वसित्वा पदम् एति शम्भोः ॥

न बृहस्पतिर् अप्य् अलं तद् अस्याः

	फलम् इन्द्रो न पितामहो ‘पि वक्तुम् ।

न च सिद्धगणो ‘प्य् अलं न चाहं

	यदि जिह्वायुतकोटयो ‘पि वक्तुम् ॥

भवत्य् अमरवल्लभः पठति यः स्मरेद् वा सदा

	शृणोत्य् अपि विमत्सरः सकलपापनिर्मोचिनीम् ।
</code></pre>
<p><strong>[३७४]</strong> इमां शिवचतुर्दशीम् अमरकामिनीकोटयः</p>
<pre><code>	स्तुवन्ति तम् अनिन्दितं किम् उ समाचरेद् यः सदा ॥

या वाथ नारी कुरुते ‘थ भक्त्या

	भर्तारम् आपृच्छ्य गुरुं सुतं वा ।

सापि प्रसादात् परमेश्वरस्य 

	परं पदं याति पिनाकपाणेः ॥
</code></pre>
<p><strong>इति चतुर्दशीव्रतानि ।</strong></p>
<p>**अथ पौर्णमासीव्रतानि **</p>
<p><strong>[पुत्रकामव्रतम्]</strong></p>
<p>तत्र <strong>ब्रह्मपुराणे</strong> ।</p>
<pre><code>	पुलस्त्य उवाच ।

ततो व्रान्ते भगवान् पिनाकी

	तस्यां गुहायाम् अनुमोद्य पुण्यम् ।

देवैश् च सर्वैर् अनुगम्यमानो

	बभूव कामेन विहारचारी ॥

तस्यां मनुष्यः सुचिरं प्रमत्तो

	नभस्यमासस्य तु पौर्णमास्याम् ।
</code></pre>
<p><strong>[३७५]</strong> भार्याद्वितीयः ससहाय एव</p>
<pre><code>	पुत्रेष्टिम् आदौ स्वगृहे ‘पि कृत्वा ॥

गच्छेत् ततः सर्वसमृद्धियुक्तो

	होमैश् च जाप्यैर् बलिना च रुद्रम् ।

शैलेन्द्रकन्याम् अथ नन्दिनं च

	सद्भावशक्त्याप्य् अथ वार्चयित्वा ॥

सम्भोज्य विप्रान् अथ देवपूर्वान्

	कृतोपवासाज् जितरोषदोषः ।

ततः सहायान् अपि भोजयित्वा

	भार्यां च पश्चात् स्वयम् अन्वभुङ्क्ते ॥

तृप्तां च भार्याम् अथ गोपयित्वा 

	प्रददक्षिणीकृत्य गुहां स गुह्यम् ।

गृहांस् तु गच्छेत् परिपूर्णकामो

	वृषः प्रहृष्टः कृतभोजनश् च ॥

कथाश् च दिव्यास् त्व् अथ नन्दिनीश् च 

	भार्यां ततः श्रावयेद् भावयुक्ताम् ।

क्षीरोदनं त्रिदिनं भोजयेच् च

	वन्ध्यां च भार्याम् अथ पुत्रकामाम् ॥

ततो गृहे सर्वसमृद्धिकामैः

	सन्तर्प्य भार्यां प्रयतो विधाय ।
</code></pre>
<p><strong>[३७६]</strong> उमां शिवं नन्दिनम् अर्चयित्वा</p>
<pre><code>	ततो भवेत् पुत्रवती च वन्ध्या ॥

प्रादेशमात्राम् अथ वा शिवस्य

	हिरण्मयीं राजतीम् आयसीं वा ।

त्रिशूलखत्वाङ्गधरां वरेण्यां

	त्रिलोचनां जटिलां चारुरूपाम् ॥

कृत्वाकृतिं ताम् अभिपूज्य पश्चात्

	प्रताप्य वह्नौ तु निधाय पात्रे ।

प्रस्थेन दुग्धस्य ततो ‘भिषेकं

	कृत्वा च तत् पाययेत् पुत्रकाम्याम् ॥
</code></pre>
<p><strong>इति पुत्रकामव्रतम् ।</strong></p>
<p><strong>[पुत्रकाम्यव्रतम्]</strong></p>
<pre><code>ज्येष्ठे मासि सिते पक्षे पौर्णमास्यां यतव्रतः ।

स्थापयेद् अव्रणं कुम्भं सिततण्डुलपूरितम् ॥

नानाफलयुतं तद्वद् इक्षुदण्डसमन्वितम् ।

सितवस्त्रयुगच्छन्नं सितचन्दनचर्चितम् ॥

नानाभक्ष्यसमोपेतं सहिरण्यं च शक्तितः ।

ताम्रपात्रं गुडोपेतं तस्योपरि निवेदयेत् ॥

तस्माद् उपरि ब्रह्माणं सावर्णपद्मकोदरे ।

कुर्याच् छर्करयोपेतां सावित्रीं तस्य वामतः ॥
</code></pre>
<p><strong>[३७७]</strong> गन्धधूपं ततो दद्याड् गीतवाद्यं च कारयेत् ।</p>
<pre><code>तदभावे कथां कुर्याद् यथा प्राह पितामहः ॥

ब्रह्मनाम्नीं च प्रतिमां कृत्वा गुडमयीं शुभाम् ।

शुक्लपुष्पाक्षततिलैर् अर्चयेत् पद्मसम्भवम् ॥

ब्रह्मणे पादौ सम्पूज्य जङ्घे सौभाग्यदाय च ।

विधये चोरुयुग्मं च मन्मथायेति वै कटिम् ॥

ब्रह्मोदरायेत्य् उदरम् अनङ्गायेत्य् उरो हरेः ।

मुखं पद्ममुखायेति बाहू वै वेदपाणये ॥

नमः सर्वात्मने मौलिम् अर्चयेच् चापि पङ्कजम् ।

ततः प्रभ्ते तं कुम्भं ब्राह्मणाय निवेदयेत् ॥

ब्राह्मणान् भोजयेद् भक्त्या स्वयं तु लवणं विना ।

शक्त्या तु दक्षिणां दद्याद् इमं मन्त्रम् उदीरयेत् ॥

“प्रीयताम् अत्र भगवान् सर्वलोकपितामहः ।

हृदये सर्वलोकानां यस् त्व् आनन्दो ‘भिधीयते ॥”

अनेन विधिना सर्वं मासि मासि समाचरेत् ।

उपवासी पौर्णमास्याम् अव्ययं ब्रह्म पूजयेत् ॥

फलम् एकं तु सम्प्राश्य शर्वर्यां भूतले स्वपेत् ।

तत्र त्रयोदशे मासि घृतधेनुसमन्विताम् ॥

शय्यां दद्याद् विधिं कृत्वा सर्वोपस्करसंयुताम् ।

ब्रह्माणं काञ्चनं कृत्वा सावित्रीं राजतीं तथा ॥

पद्मासनः सृष्टिकर्ता सावित्री च फलस्य तु ।
</code></pre>
<p><strong>[३७८]</strong> वस्त्रैर् द्विजं सपत्नीकं पूज्य शक्त्या विभूषणैः ॥</p>
<pre><code>शक्त्या गवाह्निकं दद्यात् प्रीयताम् इत्य् उदीरयेत् ।

होमः शुक्लतिलैः कार्यो ब्रह्मनामानि कीर्तयेत् ॥

गव्येन सर्पिषा तद्वत् पायसेन च कर्मवित् ।

विप्रेभ्यो भोजनं दत्वा वित्तशाठ्यविवर्जितः ॥

इक्षुदण्डांस् ततो दद्यात् पुष्पमालाः स्वशक्तितः ।

यो ब्रह्मा स स्मृतो विष्णुर् आनन्दात्मा महेश्वरः ॥

सुखार्थी कामरूपेण स्मरेद् एवं पितामहम् ।

यः कुर्याच् च विधानेन पौर्णमासीं स्त्रियो ‘पि वा ॥

सर्वपापविनिर्मुक्तः प्राप्नोति ब्रह्म शाश्वतम् ।

इह लोके वरान् पुत्रान् सौभाग्यं ध्रुवम् अश्नुते ॥
</code></pre>
<p><strong>इति पुत्रकाम्यव्रतम् ।</strong></p>
<p><strong>पौर्नमासीव्रतानि</strong></p>
<p><strong>[चन्द्ररोहिणीशयनव्रतम्]</strong></p>
<p>तत्र <strong>मत्सपुराणे</strong> ।</p>
<pre><code>	नारद उवाच ।

दीर्घायुरारोग्यकुलाभिवृद्धि-

	युक्तः पुमान् रूपगुणान्वितः स्यात् ।
</code></pre>
<p><strong>[३७९]</strong> मुहुर् मुहुर् जन्मनि येन सम्यग्</p>
<pre><code>	व्रतं समाचक्ष्व तद् इन्दुमौले ॥

	भगवान् उवाच ।

त्वया पृष्टम् इदं सम्यक् पुत्राद्यक्षयकारकम् ।

रहस्यं तव वक्ष्यामि यत् पुराणविदो विदुः ॥

रोहिणीचन्द्रशयनं नाम व्रतम् इहोत्तमम् ।

तस्मिन् नारायणस्यार्चाम् अर्चयेद् इन्दुनामभिः ॥

यदा सोमदिने शुक्ला भवेत् पञ्चदशी क्वचित् ।

अथ वा ब्रह्मनक्षत्रं पौर्णमास्यां प्रजापते ॥

तदा स्नानं नरः कुर्यात् पञ्चगव्येन सर्षपैः ।
</code></pre>
<p>“ब्रह्मनक्षत्रम्” रोहिणी ।</p>
<pre><code>आप्यायस्वेति च जपेद् विद्वान् अष्टशतं पुनः ॥

शूद्रो ‘पि परया भक्त्या पाषण्डालापवर्जितः ।

सोमाय वरदायाथ विष्णवे च नमो नमः ॥

कृतजप्यश् च भवनम् आगत्य मधुसूदनम् ।

पूजयेत् फलपुष्पैश् तु सोमनामानि कीर्तयेत् ॥

सोमाय शान्ताय नमो ‘स्तु पादाव्

	अनन्तधाम्ने ‘पि च जानुजङ्घे ।

ऊरुद्वयं चापि जलोदराय 

	सम्पूजयेन् मेढ्रम् अनङ्गबाहवे ॥
</code></pre>
<p><strong>[३८०]</strong> नमो नमः कामसुखप्रदाय</p>
<pre><code>	कटिः शशाङ्कस्य सदार्चनीया ।

तथोदरं चाप्य् अमृतोदराय

	नाभिस् तु पूज्या च त्रिलोचनाय ॥

नमो ‘स्तु चन्द्राय मुखं च पूज्यं

	दन्ता द्विजानाम् अधिपाय पूज्याः ।

आस्यं नमश् चन्द्रमसे ‘भिपूज्यं

	पूज्याव् अथौष्ठौ कुमुदप्रियाय ॥

नासा च नाथाय वनौषधीनाम्

	आनन्दभूताय पुनर्भुवौ च।

नेत्रद्वयं पद्मनिभं तथेन्दोर्

	इन्दीवरश्यामकराय शौरेः ॥

नमः समस्तामरवन्दिताय 

	कर्णद्वयं दैत्यनिषूदनाय ।

ललाटम् इन्दोर् उदधिप्रियाय 

	केशाः सुषुम्नाधिपते ‘भिपूज्याः ॥

शिरः शशाङ्काय अअमो मुरारेर्

	विश्वम्भरायेति नमः किरीटम् ।

पद्मप्रिये रोहिणि नाम लक्ष्मि

	सौभाग्यसौख्याम्र्तचारुकाये ॥
</code></pre>
<p><strong>[३८१]</strong> देवीं च सम्पूज्य् सुगन्धिपुष्पैर्</p>
<pre><code>	नैवेद्यधूपादिभिर् इन्दुपत्नीम् ।

सुप्त्वाथ भूमौ पुनर् उत्थितेन

	स्नात्वा च विप्राय हविष्ययुक्तः ॥

देयः प्रभाते सहिरण्यवारि-

	कुम्भो नमः पापविनाशनाय ।

सम्प्राश्य गोमूत्रम् अमांसम् अन्नम्

	अक्षारवर्ज्यान् अथ विंशतिं च ॥

ग्रासान् पयःसर्पियुतान् उपोष्य

	भुक्त्वेतिहासं शृणुयान् मुहूर्तम् ।

कदम्बनीलोत्पलकेतकानि

	जाती सरोजं शतपत्रिका च ॥

अम्लानकुब्जान्य् अथ सिन्धुवारं

	पुष्पं तथा नारद मल्लिकायाः ।

शुक्लं च विष्णोः करवीरपुष्पं

	सचम्पकं च क्रमशः प्रदेयम् ॥

श्रावणादिषु मासेषु क्रमाद् एतानि सर्वदा ।

तस्मिन् मासे व्रतादिः स्यात् स्वपुष्पैर् अर्चयेच् छिवम् ॥

एवं संवत्सरं यावद् उपोष्य विधिवन् नरः ।

व्रतान्ते शयनं दद्याद् दर्पणोपस्करान्वितम् ॥

रोहिणीचन्द्रमिथुनं कारयित्वा च काञ्चनम् ।

चन्द्रः षडङ्गुलः कार्यो रोहिणी चतुरङ्गुला ॥
</code></pre>
<p><strong>[३८२]</strong> मुक्ताफलाष्टकयुतां सितवस्त्रजटान्विताम् ।</p>
<pre><code>क्षीरकुम्भोपरि पुनः कांस्यपात्रसमावृताम् ॥

दद्यान् मन्त्रेण पूर्वाह्णे शाकेक्षुफलसंयुताम् ।

श्वेताम् अथ सुवर्णास्यां खुरै रौप्यैः समन्विताम् ॥

सवस्त्रबाजनां धेनुं तथा शङ्खोपशोभिताम् ।

भूषणैर् द्विजदाम्पत्यम् अलङ्कृत्य गुणान्वितम् ॥

चन्द्रो ‘यं द्विजरूपेण सभार्य इति कल्पयेत् ।

यथा हि रोहिणी कृष्ण शयनं ह्य् उपगच्छति ॥

सोमरूपस्य ते तद्वन् ममाभेदो ‘स्तु भूतिभिः ।

यथा त्वम् एव सर्वेषां परमानन्दमुक्तिदः ॥

भक्तिर् मुक्तिस् तथा भुक्तिस् त्वयि चन्दास्तु मे सदा ।

इति संसारभीतस्य मुक्तिकामस्य चानघ ॥

रूपारोग्यायुषाम् एतद् विधायकम् अनुत्तमम् ।

इदम् एव पितॄणां च सर्वथा त्व् अवलम्बकम् ॥

त्रैलोक्याधिपतिर् भूत्वा सप्तकल्पशतत्रयम् ।

चन्द्रलोकम् अवाप्नोति विष्णुर् भूत्वा विमुच्यते ॥

नारी वा रोहिणीचन्द्रशयनं वा समाचरेत् ।

सापि तत्फलम् आप्नोति पुनरावृत्तिदुर्लभम् ॥
</code></pre>
<p><strong>इति चन्द्ररोहिणीशयनव्रतम् ।</strong></p>
<p><strong>[३८३]</strong></p>
<p><strong>[सोमव्रतम्]</strong></p>
<p><strong>भविष्यपुराणे</strong> ।</p>
<pre><code>	सुमन्तुर् उवाच ।

सोमव्रतं तथा चास्य शङ्करस्य च प्रीतये ।

ताम्रपात्रं पयःपूर्णं कृत्वा तत्स्थं च शङ्करम् ॥

प्रच्छाद्योपरि वस्त्रेण गन्धपुष्पार्चनं महत् ।

शिवभक्ते द्विजे दद्याद् भोजयित्वा विधानतः ॥

प्राच्यां समुद्गते सोमे प्रतीच्यां च गते रवौ ।

पौर्णमास्यां च वैशाख्यां गृह्य पात्रं शिवाग्रतः ॥

प्रीयताम् मे महादेवः सोममूर्तिर् जगत्पतिः ।

तस्मै विप्राय तत् पात्रम् अर्पयेद् भक्तितः सदा ॥

एतत् सोमव्रतं नाम कृत्वा सोमान्तिकं व्रजेत् ।

रुद्रलोकात् परिभ्रष्टो भवेज् जातिस्मरो नरः ॥

पूर्वाभ्यासेन तेनैव पुनः शिवपुरं व्रजेत् ।
</code></pre>
<p><strong>इति सोमव्रतम् ।</strong></p>
<p><strong>[ईशानव्रतम्]</strong></p>
<p><strong>कालिकापुराणे</strong> ।</p>
<pre><code>	अनिलाद उवाच ।

अथोपोष्य चतुर्दश्यां पौर्णमास्यां गुरोर् दिने ।
</code></pre>
<p><strong>[३८४]</strong> पूजयेद् विधिनानेन लिङ्गं सर्वं निबोध मे ॥</p>
<pre><code>ब्राह्मणान् पश्चिमे भागे वामे लिङ्गस्य वै हरिम् ।

खखोल्कं दक्षिणे रौद्रम् ईश्वरं प्राग्दिशि स्थितम् ॥

ईशानं मध्यमे देशे पूर्वाह्णे चैव पूजयेत् ।

विलिप्यागरुचन्द्रेण कुसुमैश् च सुगन्धिभिः ॥

गुग्गुलं चाज्यसंयुक्तम् अगरुं वासितं शुभम् ।

दग्ध्वा नीराजनं कुर्याद् दत्वा वै युग्मपञ्चकम् ॥

नैवेद्यं च बलिं चैव पूर्ववत् स्वगृहं व्रजेत् ।

पञ्चगव्यं ततः प्राश्य आचार्यं ब्राह्मणांस् तथा ॥

व्रतिनो मिथुनान्य् एव भोजयेच् च स्वशक्तितः ।

हेमवस्त्रादिकं चैव यत्नात् कृत्वाथ कल्पयेत् ॥

ततो देवः प्रपूज्यो वै नैवेद्यं तु निवेद्य च ।

नत्वाग्निं पूजयित्वा च पञ्चवक्त्रं शिवं स्मरेत् ॥

प्राप्ते ‘ब्दे पञ्चमे गावः पञ्च पञ्च नियोजयेत् ।

तेषाम् उद्दिश्य तेष्व् एव न्यूनं वापि ततो ‘धिकम् ॥

निखिलं प्राग्विशेषं च कर्तव्यं तत्पदे शुचि ।
</code></pre>
<p><strong>[३८५]</strong> सुखकीर्तिश्रियो ‘न्नं च इहैव विभवाय च ॥</p>
<pre><code>रहस्यम् एतद् यत् प्रोक्तं न देयं यस्य कस्यचित् ।
</code></pre>
<p><strong>इति ईशानव्रतम् ।</strong></p>
<p><strong>अथ नानातिथिव्रतानि</strong></p>
<p><strong>[तिथियुगलव्रम्]</strong></p>
<p>तत्र <strong>अत्रिः</strong> ।</p>
<pre><code>द्वे चाष्टम्यौ च मासस्य चतुर्दश्यौ तु द्वे तथा ।

अमावास्यापौर्णमास्यौ सप्तमी द्वादशीव्रतम् ॥

संवत्सरम् अभुञ्जानः सततं च जितेन्द्रियः ।

ब्रह्मचर्यफलं यच् च यत् फलं समुपार्जितम् ॥

क्रतु[ऋतु?]गामिफलं यच् च तद् अवाप्नोत्य् अभोजनात् ।
</code></pre>
<p><strong>इति तिथियुगलव्रतम् ।</strong></p>
<p><strong>[शिवोपासनव्रतम्]</strong></p>
<p>**भविष्यपुराणे **।</p>
<pre><code>चतुर्दश्यां तथाष्टम्यां पक्षयोः शुक्लकृष्णयोः ।

यो ‘ब्दम् एकं न भुञ्जीत शिवार्चनरतः शुचिः ॥
</code></pre>
<p><strong>[३८६]</strong> यत् पुण्यम् अक्षयं प्रोक्तं सततं सत्रयाजिनाम् ।</p>
<pre><code>तत् पुण्यं सफलं तस्य शिवलोकं च गच्छति ॥
</code></pre>
<p><strong>इति शिवोपासनव्रतम् ।</strong></p>
<p><strong>[शिवनक्तव्रतम्]</strong></p>
<pre><code>कृष्णाष्टमीं तु नक्तेन तथा कृष्णचतुर्दशीम् ।

इह भोगान् अवाप्नोति परत्र शिवम् ऋच्छति ॥
</code></pre>
<p><strong>तथा</strong> ।</p>
<pre><code>यो ‘ब्दम् एकं प्रकुर्वीत नक्तं पर्वणि पर्वणि ।

ब्रह्मचारी जितक्रोधः शिवार्चनरतः सदा ॥

संवत्सरान्ते विप्रेन्द्र शिवभक्तान् समाहितान् ।

भोजयित्वा ततो ब्रूयात् प्रीयतां भगवान् प्रभुः ॥

एवं विधिसमायुक्तः शिवलोकं च गच्छति ।

न च मानुषतां लोके ह्य् अधुर्वां प्राप्यते नरः ॥
</code></pre>
<p><strong>स्कन्दपुराणे</strong> ।</p>
<pre><code>	ईश्वरोवाच ।

नवमी चाष्टमी चैव पौर्णमासी त्रयोदशी ।

यो भुङ्क्ते दिवि चैतेषु स्वपर्वसु नरः समाम् ॥

गणाधिपत्यं लभते अनिशं यद् दिने दिने ।

पृथिवीभाजने भुङ्क्ते स त्रिरात्रफलं लभेत् ॥
</code></pre>
<p>अहोरात्रे विन्दति । “पृथिवीभाजने” भूवाव् अन्नं निधायेत्य् अर्थः ।</p>
<p><strong>[३८७]</strong> संवत्सरं तु यो भुङ्क्ते नित्यम् एव ह्य् अतन्द्रितः ।</p>
<pre><code>निवेद्य पितृदेवेभ्यः पृथिव्याम् एव वा भवेत् ॥
</code></pre>
<p>“यो भुङ्क्ते” पृथिव्याम् एवेत्य् अर्थः ।</p>
<p><strong>[इति शिवनक्तव्रतम्]</strong></p>
<p><strong>[अर्कव्रतम्]</strong></p>
<p>तत्र <strong>भविष्यपुराणे</strong> ।</p>
<pre><code>	आदित्य उवाच ।

सप्तम्यां च तथाष्टम्यां पक्षयोर् उभयोर् अपि ।

यो ‘ब्दम् एकं नक्तभोजी नियतात्मा जितेन्द्रियः ॥

यत् पुण्यं परमं प्रोक्तं सततं सत्रयाजिनाम् ।

सत्यवादिषु यत् पुण्यं यत् पुण्यम् ऋतुगामिनाम् ॥

तत् फलं खलु प्राप्यासौ मम लोकम् उपैति सः ।

पृथिवीं भाजनं कृत्वा यो भुङ्क्ते क्षयसन्धिषु ॥

अहोरात्रेण् चैकेन त्रिरात्रफलम् अश्नुते ।
</code></pre>
<p><strong>[इति अर्कव्रतम्]</strong></p>
<p><strong>[सुखव्रतम्]</strong></p>
<pre><code>कृष्णषष्ठीं तु यो भुङ्क्ते यस् तु कृष्णां च सप्तमीम् ।

इहैव सुखम् आप्नोति परत्र च शुभां गतिम् ॥
</code></pre>
<p><strong>इति सुखव्रतम् ।</strong></p>
<p><strong>[३८८]</strong></p>
<p><strong>[चण्डिकाव्रतम्]</strong></p>
<pre><code>अष्टम्यां च नवम्यां च पक्षयोर् उभयोर् अपि ।

यो ‘ब्दम् एकं न भुञ्जीत चण्डिकाराधने रतः ॥

स याति परमं स्थानं यत्र सा चण्डिका स्थिता ।
</code></pre>
<p><strong>इति चण्डिकाव्रतम् ।</strong></p>
<p><strong>[सम्भोगव्रतम्]</strong></p>
<pre><code>द्वे पञ्चम्यौ हि मासस्य द्वौ च प्रतिपदौ नरः ।

सोपवासः सुगन्धाढ्यः शयीत प्रियया सह ॥

खगनिश्चलचित्तस् तु रतिप्रीतिविवर्जितः ।

समस्तस्मृतिशीलश् च तस्य पुण्यफलं शृणु ॥

दिव्यं वर्षसहस्रं तु दिव्यं वर्षशतं तथा ।

तपस् तप्तं भवेत् तेन महद् एव न संशयः ॥
</code></pre>
<p><strong>इति सम्भोगव्रतम् ।</strong></p>
<p><strong>[सूर्यव्रतम्]</strong></p>
<p><strong>तथा</strong> ।</p>
<pre><code>मार्तण्डप्रीतये यस् तु श्राद्धं कुर्याद् विधानतः ।
</code></pre>
<p><strong>[३८९]</strong> सङ्क्रान्ताव् अयने धीर सूर्यओके महीयते ॥</p>
<pre><code>कृतोपवासः षष्ठ्यां तु सप्तम्यां यस् तु मानवः ।

करोति विधिवद् भक्त्या भास्करः प्रीयताम् इति ।

स सर्वरोगनिर्मुक्तः सूर्यलोके महीयते ।
</code></pre>
<p><strong>इति सूर्यव्रतम् ।</strong></p>
<p><strong>[यमव्रतम्]</strong></p>
<p><strong>महाभारते</strong> ।</p>
<pre><code>यजिष्णुः पञ्चमीं षष्ठीं यमान् यो भोजयेद् द्विजान् ।

अष्टमीम् अथ कौन्तेय शुक्लपक्षे चतुर्दशीम् ॥

उपोष्य व्याधिरहितो रूपवान् अभिजायते ।
</code></pre>
<p><strong>इति यमव्रतम् ।</strong></p>
<p><strong>[हरिव्रतम्]</strong></p>
<p><strong>नरसिंहपुराणे</strong> ।</p>
<pre><code>पौर्णमास्याम् अमावास्याम् एकभक्तं समाचरेत् ।

तत्रैकभक्तं कुवाणः पुण्यां गतिम् अवाप्नुयात् ॥

चतुर्थ्यां च चतुर्दश्यां सप्तम्यां नक्तम् आचरेत् ।

अष्टम्यां च चतुर्दश्यां सप्तम्यां नक्तभोजनम् ॥

अष्टम्यां च त्रयोदश्यां सम्प्राप्नोत्य् अभिवाञ्छितम् ।
</code></pre>
<p><strong>[३९०] कालिकापुराणे</strong> ।</p>
<pre><code>रौक्मरूपान्वितं पात्रं दधिपूर्णं च राजितम् ।

पात्रं दधिपयःपूर्णं प्रदद्यान् मौक्तिकान्वितम् ॥

संयोज्य वस्त्रयुग्मेन विष्णोर् अग्रे निवेशयेत् ।

ततः पुण्याहवाक्येन जपशब्दादिमङ्गलैः ॥

हरिं चैवार्चयेद् यो हि स्नाप्य सौवर्णपङ्कजैः ।

ततस् तु पात्रम् आदाय वाद्यब्रह्मस्वनैः स्वयम् ॥

कुर्यात् प्रदक्षिणं तस्मै विष्णवे प्रभविष्णवे ।

ततश् चामन्त्र्य विधिविअत् पूजयेत् तु विशेषतः ॥

एवं विप्रं तु सम्भोज्य दक्षिणाभिश् च दक्षयेत् ।

व्रतिनश् चान्नदानेन वस्त्राद्येन च तर्पयेत् ॥

ये तु वित्तार्थकृपणा तांस् तु शक्त्याथ नन्दयेत् ।
</code></pre>
<p><strong>इति हरिव्रतम् ।</strong></p>
<p><strong>[पात्रव्रतम्]</strong></p>
<pre><code>उपोष्यैकादशीं शुक्लां माघमासे तु पूर्णिमाम् ।

कुर्याद् विधिम् इमं सम्यक् तदा तस्य व्रजेत् पदम् ॥

तद् धि रूपप्रदं चैतद् व्रतं सौभाग्यदायकम् ।

पुत्रदं सुखदं चैव विधिना चरितं त्व् इदम् ॥

व्रत्स्यास्य तु वक्तारं समयुक्तं गुणान्वितम् ।

पूजयेद् भूमिकामो ‘थ पादुकाद्यैः शुभान्वितः ॥
</code></pre>
<p><strong>[३९१]</strong> रौक्मम् आज्ययुतं चाथ पात्रं नीलां च गाम् अपि ।</p>
<pre><code>अभावे तत् तदा हेम्नः कर्षार्धेन तु राजतम् ॥

वस्त्रयुग्मं च नक्तं च सूक्ष्मं पुष्पकचित्रितम् ।

आश्रित्य तत्र तत् पात्रं शुचौ देशे निवेशयेत् ॥

ततो जागरणं कुर्याद् गीतवाद्यादिमङ्गलैः ।

प्रभाते तु नयेत् पात्रं हरेर् आयतनं महत् ॥

स्नाप्य क्षीरादिभिर् देवं विष्णुं सम्पूज्य वै स्वयम् ।

निवेदयेत् तु तत् पात्रं प्रीयताम् इत्य् उदीरयेत् ॥

ततो नानाविधैर् भक्ष्यैः सुगन्धैर् मोदकेन च ।

दधिखण्डाज्ययुक्ताढ्यं नैवेद्यं च बलिं हरेत् ॥

ततो गत्वा गृहं गच्छेद् आचार्यं प्रणमेत् पुनः ।

प्रणम्य भोजयेद् भक्त्या व्रतिनश् च द्विजैः सह ॥

कल्पयेद् भोजनं श्रेष्ठं सर्वेष्व् एव तपस्विषु ।

दीनानां कृपणानां च सर्वेषाम् अनिवारितम् ॥

आचार्यं हेमवस्त्राद्यैर् दक्षयेद् विधिवत् तदा ।

यथाशक्त्या परांश् चैव दीर्घम् आयुर् जिजीविषुः ॥

एतत् पात्रव्रतं ज्ञेयं गुह्यं चाप्य् अप्रकाशितम् ।

अनेनापि व्रतेनैव सम्यक् प्राप्य शुभं पदम् ॥

मोदने सुचिरं कालम् आयुष्मान् बलवान् इह ।
</code></pre>
<p><strong>इति पात्रव्रतम् ।</strong></p>
<p><strong>[३९२]</strong></p>
<p><strong>[हरिक्रीषायनव्रतम्]</strong></p>
<pre><code>	अनिलाद उवाच ।

नृसिंहम् अथ वा रौक्मं कृत्वा देवं चतुर्भुजम् ।

ताम्रपात्रे प्रतिष्ठाप्य बहुदंष्ट्रं प्रकल्पयेत् ॥

बाहुभ्यां पद्मरागौ तु नखानां विद्रुमांस् तथा ।

पुष्परागैः स्तनोद्देशे कर्णयोर् नीलिकाव् उभौ ॥

राजावर्तेक्षणं कृत्वा नीलवैडूर्यमस्तकम् ।

कृत्वा रूपम् इदं रम्यं तत्पात्रे मधुना युते ॥

पूरयेद् वारिमिश्रेण पूरितं तु पुनर् ददेत् ।

वस्त्रयुग्मेन वा छन्नम् आसने विनिवेशयेत् ॥

गन्धपुष्पैस् तथा धूपैर् जागरं च प्रकल्पयेत् ।

कृत्वा समस्तम् एतत् तु हरये पूर्ववद् ददेत् ॥

यत् किञ्चित् प्राग् विनिर्दिष्टं कुर्यात् सर्वं न हापयेत् ।

कार्तिक्यां वाथ वैशाख्याम् आश्रित्य द्वादशीम् अथ ॥

कृत्वा निवेदयेत् सम्यक् ततस् तत् पदम् अश्नुते ।

अरण्ये वाथ सङ्ग्रामे वस्तुसङ्घसमाकुले ॥
</code></pre>
<p><strong>[३९३]</strong> न भयं जायते तस्य सकृद् यस् त्व् इदम् आचरेत् ।</p>
<pre><code>परिहार्यापदो घोरा धनम् आयुः प्रयच्छति ॥

सन्ततिं चैव रूपत्वं सौभाग्यं च मनोरथान् ।

एतत् ते कथितं सम्यक् हरेः क्रीडायनं महत् ॥

तत्स्थानप्रापकं चैव धर्माः सङ्क्षेपतः क्रियाः ।

श्रुत्वा ध्यायात् पदं पुण्यं सर्वपापैः प्रमुच्यते ॥

धनम् आयुर् विवर्धेते श्रावणस्य न संशयः ।

श्रावके दक्षिणाम् दद्याच् छक्त्या युग्मं विभूतये ॥

श्रोतव्यं तेन वर्षासु पुराणं वापरे ‘हनि ।
</code></pre>
<p><strong>इति हरिक्रीडायनव्रतम् ।</strong></p>
<p><strong>[अथ महाव्रतम्]</strong></p>
<pre><code>	अनिलादोवाच ।

महाव्रतम् अहं वक्ष्ये येनारोहन्ति तत् पदम् ।

सुरासुरमुनीनां च दुर्लभं विधिना शृणु ॥

पर्वण्य् आश्वयुजस्यान्ते पायसं च घृतप्लुतम् ।

नक्तं भुञ्जीत शुद्धात्मा ओदनं चैक्षवान्वितम् ॥
</code></pre>
<p><strong>[३९४]</strong> आचम्याथ शुचिर् भूत्वा कल्पयेद् दन्तधावनम् ।</p>
<pre><code>भुक्त्वा चैतन् महादेवं नत्वा भक्तियुतो व्रती ॥

“अहं देव व्रतम् इदं कर्तुम् इच्छामि शाश्वतम् ।

तवाज्ञया महादेव तत्र गिर्वहणं कुरु ॥”

उक्त्वैवं नियमं गृह्णन् वर्षाण्य् एव तु षोडश ।

तिथेः प्रतिपदायास् तु पालयिष्याम्य् अनुक्रमात् ॥

ततो मार्गशिरे मासि प्रतिपद्य् अपरे ‘हनि ।

उपावसेद् गुरुं पृष्ट्वा महादेवं स्मरन् मुहुः ॥

महादेवरतान् विप्रान् भस्मप्रच्छन्नविग्रहान् ।

षोडशाष्टौ तदर्धं वा दम्पत्यश् च निमन्त्रयेत् ॥

देवं च नक्तम् आसाद्य दीपान् प्रज्वाल्य षोडश ।

पशुनाथं महादेवं भक्त्या नत्वा निमन्त्रयेत् ॥

आमन्त्र्य च गृहं गत्वा महादेवं स्मरन् क्षितौ ।

शुचिवस्त्रास्तृतायां तु निराहारो निशि स्वपेत् ॥

अथोदये सहस्रांशोः स्नात्वा चादाय दीपकान् ।

नैवेद्यं स्नपनाद्यं वा गच्छेत् तच् छङ्करालयम् ॥

गत्वा वितानकं दद्याद् वस्त्रयुग्मं च घण्टिकाम् ।

धूपोत्क्षेपं पताकां च दत्वा स्नानं च कारयेत् ॥

एवम् अभ्यर्च्य देवेशं कषायै रूक्षयेच् च तम् ।

स्नापयेत् पञ्चगव्येन घृतेन तदनन्तरम् ॥
</code></pre>
<p><strong>[३९५]</strong> मधुना च तथा भूयो दध्ना च पयसा तथा ।</p>
<pre><code>रसेन चाथ खण्डेन फलैश् च स्नापयेत् पुनः ॥

तिलाम्बुना ततः स्नाप्य स्नापयेद् उष्णवारिणा ।

लेपयेत् स्नापयेत् पश्चात् कर्पूरागरुचन्दनैः ॥

एवं सम्पूजयेच् छक्त्या हैमे न्यस्य व्रजेद् गृहम् ।

नानाभक्ष्यैः फलैश् चैव कुर्यान् नैवेद्यम् एव हि ॥

गृहं गत्वा यथान्यायं हिरण्यरेतसं विभुम् ।

जातवेदसम् आधाय तर्पयेत् तिलसर्पिषा ॥

व्रतिनश् च तथाचार्यं मिथुनानि च भोजयेत् ।

हेमवस्त्रादिदानेन यथाशक्त्या तु दक्षयेत् ॥

एवं विसृज्य तान् [सर्वान् सार्धं बन्धुजनैः स्वयम् ।

पीत्वादौ पञ्चगव्यं च हृष्टो भुञ्जीत वाग्यतः ॥

यत् किञ्चिद् एतद् उच्छिष्टं महादेवम् उदीरयेत् ।

तम् उद्दिश्य च तत् सर्वं] कर्तव्यं श्रेय इच्छता ॥

प्रारम्भे च विधिं कुर्याद् दरिद्रो ‘प्य् अथ वेश्वरः ।

वित्तसामर्थ्यतश् चैव प्रतिमासं च कृत्स्नशः ॥

स्वल्पवित्तो ‘थ वा कश्चित् पुष्यादौ कार्तिकावधौ ।

कृत्वा नक्तम् अमावास्यां प्रागुक्तविधिना ततः ॥

प्रोष्ठपद्याम् उपोष्यैवं पञ्चगव्यं पिबेच् छुचिः ।
</code></pre>
<p><strong>[३९६]</strong> महादेवं स्मरन् सार्धं भक्त्या भुञ्जीत लिङ्गिभिः ॥</p>
<pre><code>मासस्य कार्तिकस्यान्ते कृत्स्नं प्राग्विधिना चरेत् ।

प्रोष्ठपदद्वितीयायाम् उभे तीर्थी उपोषयेत् ॥

एवं पौषे तु सम्प्राप्ते पतिपन्नक्तम् आचरेत् ।

द्वितीये ‘ब्दे द्वितीयायाम् उपवसेत् कार्तिकावधौ ॥

तन् नयेत् प्राग्विधानेन द्वितीयाम् उत्सवं ततः ।

माघमासे तु सम्प्राप्ते कृत्स्नं प्राग्विधिना चरेत् ॥

वित्तशाठ्यम् अकुर्वाणः कृत्स्नम् आलम्भकालिकम् ।

कृत्वा नक्तं तृतीयायां द्वे तिथ्य् उपवसेत् पुनः ॥

तृतीयायां चतुर्थ्यां च पञ्चम्यां पारयेद् बुधः ।

पूर्वं प्रारम्भवद् भोज्यं मिथुनानि तपस्विनः ॥

अभ्यर्च्य च महादेवं भुञ्जीतार्च्य विभावसुम् ।

यजेत पौष्णं द्वितीयायां तृतीयां नक्तम् आचरेत् ॥

उपोष्यैवं चतुर्थ्यां तु पञ्चम्यां पारयेत् ततः ।

प्रतिमासं क्षपेद् एवं यावत् कार्तिकगोचरान् ॥

ततो मार्गशिरे मासि द्वितीये ‘प्य् उपवसेत् पुनः ।

चतुर्थीं पञ्चमीं चैव प्रागारम्भं विधानतः ॥

यजेद् द्वाभ्यां तृतीयायां चतुर्थ्यां नक्तम् आचरेत् ।

पञ्चम्याम् उपवासे तु प्रतिमासं च पञ्चमे ॥

आददीत तिथिं चैकां मार्गमासे तथापराम् ।

पूर्ववत् सन्त्यजेत् पौषे प्रत्यब्दं चैवम् आचरेत् ॥
</code></pre>
<p><strong>[३९७]</strong> कृत्वैवं षोडशे वर्षे पौर्णमास्याः समुद्गमे ।</p>
<pre><code>पूर्ववद् देवम् अभ्यच्र्य कृशानुं चापि तर्पयेत् ॥

महादेवाय गां दद्याद् दीक्षिताय द्विजाय च ।

हेमशृङ्गां सवत्सां च सघण्टां कांस्यदोहनाम् ॥

सितवस्त्रधरान् विप्रान् महाचार्यांश् च षोडश ।

सम्भोज्य हेमवस्त्राद्यैर् यथाशक्त्या तु दक्षयेत् ॥

छत्रोपानहकुम्भांश् च दद्यात् तेभ्यः पृथक् पृथक् ।

भोजयेत् तान् विसृज्यैवं मिथुनानि तु षोडश ॥

ब्राह्मणांश् च यथाशक्त्या भोजयेद् वेदपारगान् ।

अन्येषां च क्षुधार्तानां दद्याद् अन्नं च भागिने ॥

एवं महाव्रतं कृत्वा ब्रह्मघ्नो ‘य् एति मोचनम् ।

भूर्भुवादिष्व् अशेषेषु लोकेषु बहु भोगदम् ॥

चतुर्णाम् अपि वर्णानां सदा सोपानवत् स्थितम् ।

न कुर्यात् परधनं प्राप्य सम्मुष्टं स्यात् सदैव हि ॥

धन्यम् आयुःप्रदं नित्यं रूपसौभाग्यदं परम् ।
</code></pre>
<p><strong>[३९८]</strong> स्त्रीपुंसयोश् च निर्दिष्टं व्रतम् एतत् पुरातनम् ॥</p>
<pre><code>विधवयापि कर्तव्यं भवेद् अविधवा च या ।

युक्तयापि च कर्तव्यम् अवियोगाय तद् व्रतम् ॥

उपोष्य प्रतिमासं तु भुञ्जीत व्रतिभिः सह ।

एकद्वित्रिचतुर्भिर् वा सर्वेष्व् अब्देषु शक्तितः ॥

अन्ते चतुर्वर्षाणां च प्रारम्भविधिम् आचरेत् ।

पुण्यसम्भारम् अन्विच्छन्न् अनामयपदं च तत् ॥

अथारब्धे व्रते कश्चिद् असमाप्ते मृतो भवेत् ।

सो ‘पि तत् फलम् आप्नोति सत्प्रारम्भप्रभावतः ॥

वाचकः श्रावकश् चैव श्रोतारश् च व्रस्य ये ।

भवन्ति पुण्यसंश्लिष्टाः तत्पादाभिमुखाश् च ये ॥
</code></pre>
<p><strong>[इति महाव्रतम्]</strong></p>
<p><strong>इति नानातिथिव्रतानि ।</strong></p>
<p><strong>[३९९]</strong></p>
<p><strong>अथ नक्षत्रव्रतानि</strong></p>
<p><strong>[पुष्यव्रतम्]</strong></p>
<p>तत्र <strong>आपस्तम्बः</strong> [२.२०.३–९] ।</p>
<pre><code>    उदगयन आपूर्यमाणपक्षस्यैकरात्रम् अवाराध्यम् उपोष्य तिष्येण पुष्टिकामः स्थालीपाकं श्रपयित्वा महाराजम् इष्ट्वा तेन सर्पिष्मता ब्राह्मणान् भोजयित्वा पुष्ट्यर्थेण सिद्धिं वाचयेत् । एवम् अहर् अहर् आ परस्मात् तिष्यात् । द्वौ द्वितीये । त्रींस् तृतीये । एवं संवत्सरम् अभ्युच्चयेन । महान्तं पौषं पुष्णाति । आदित एवोपवासः ।
</code></pre>
<p>“अवरार्ध्यं” अवरम् । अवरता चैकरात्रोपवासस्यापूतस्य पुंसो बहूपवासपक्षापेक्षया । “महाराजः” कुबेरः । “तेन” हुतशिष्टेन चरुणा । “पुष्ट्यर्थेन सिद्धिं वाचयेत्” पुष्टिः सिद्धिर् अस्त्व् इति वाचयेत् । “एवं” पूर्ववच् चरुणा महाराजेष्टिब्राह्मणभोजनादि कार्यम् । “द्वौ द्वितीये” द्वौ ब्राह्मणौ द्वितीये पुष्ये भोजनीयाव् इत्य् अर्थः । “एवं संवत्सरम् अभ्युच्चयेन” पूर्ववत् तृतीयां च चतुर्थीम् इत्य् उत्तरोत्तरवृद्ध्या ब्राह्मणान् <strong>[४००]</strong> भोजयेद् इत्य् अर्थः । “आदित एव” प्रथमपुष्ये पूर्वे ह्य् उत्तरे चेत्य् अर्थः ।</p>
<p><strong>इति पुष्यव्रतम् ।</strong></p>
<p><strong>[नक्षत्रपुरुषव्रतम्]</strong></p>
<p><strong>मत्स्यपुराणे ।</strong></p>
<pre><code>	नारदोवाच ।

श्रीमदारोग्यरूपायुर्भाग्यसौभाग्यसम्पदा ।

संयुक्तस् तव विष्णोर् वा पुमान् भक्तः कथं भवेत् ॥

नारी वा विधवा सर्वगुणसौभाग्यसंयुता ।

क्रमान् मुक्तिपदं देव किञ्चिद् व्रतम् इहोच्यताम् ॥

	रुद्रोवाच ।

सम्यक् पृष्टं त्वया ब्रह्मण् सर्वलोकहितावहम् ।

श्रुतम् अप्य् अत्र यच् छान्त्यै तद् व्रतं शृणु नारद ॥

नक्षत्रपुरुषं नाम वरं नारायणार्चनम् ।

पादादि कुर्याद् विधिवद् विष्णोर् नामानि कीर्तयेत् ॥

प्रतिमां वासुदेवस्य मूलर्क्षाद्य् अभिपूजयेत् ।

चैत्रे मासि समासाद्य कृत्वा ब्राह्मणवाचनम् ॥

मूले नमो विश्वधराय पादाव्

	अनन्तदेवाय च रोहिणीषु ।

जङ्घे च पूज्ये वरदाय चैव

	द्वे जानुनी चाश्विकुमार ऋक्षे ॥
</code></pre>
<p><strong>[४०१]</strong> [पूर्वोत्तराषाढयुगे च पादौ</p>
<pre><code>	नमः शिवायेत्य् अभिपूजनीयौ ।]

पूर्वोत्तराफल्गुनियुग्मके च 

	मेढ्रं नमः पञ्चशराय पूज्यम् ॥

कटिं नमः शार्ङ्गधराय विष्णोः

	सम्पूजयेन् नारद कृत्तिकासु ।

तथार्चयेद् भाद्रपदाद्वये च

	पार्श्वे नमः केशिनिषूदनाय ॥

कुक्षिद्वयं नारद रेवतीषु

	दामोदरायेत्य् अभिपूजनीयम् ।

ऋक्षे ‘नुराधासु च माधवाय

	नमो ‘स्त्व् अथोरःस्थलम् एव पूज्यम् ॥

पृष्ठं धनिष्ठासु च पूजनीयम्

	अघौधविध्वंसकराय तद्वत् ।

[श्रीशङ्खचक्रासिगदाधराय

	नमो विशाखासु भुजाश् च पूज्याः ॥

हस्ते तु हस्ता मधुसूदनाय

	नमो ‘भिपूज्या इति कैटभारेः ।]

पुनर्वसाव् अङ्गुलिपर्वभागाः

	साम्नाम् अधीशाय नमो ‘भिपूज्याः ॥

भुजङ्गनक्षत्रदिने नखानि

	सम्पूजयेन् मत्स्यशरीरिणं च ।
</code></pre>
<p><strong>[४०२]</strong> कूर्मस्य पादौ शरणं व्रजामि</p>
<pre><code>	ज्येष्ठासु कण्ठे हरिर् अर्चनीयः ॥

श्रोत्रे वराहाय नमः प्रपूज्य

	जनार्दनस्य श्रवणे च सम्यक् ।

पुष्ये मुखं दानवसूदनाय

	नमो नृसिंहाय च पूजनीयम् ॥

नमो नमः कारणवामनाय

	स्वातीषु दन्ताग्रम् अथार्चनीयम् ।

आस्यं हरेत् भार्गवनन्दनाय 

	सम्पूजनीयं द्विज वारुणे तु ॥

नमो ‘स्तु रामाय मधासु नासा

	सम्पूजनीया रघुनन्दनस्य ।

मृगोत्तमाङ्गे नयने च पूज्ये

	नमो ‘स्तु ते राम विघूर्णिताक्ष ॥
</code></pre>
<p>“मृगोत्तमाङ्गम्” मृगशिराः ।</p>
<pre><code>बुधाय शान्ताय नमो ललाटं

	चित्रासु सम्पूज्यतमं मुरारेः ।

शिरो ‘भिपूज्यं भरणीषु विष्णोर् 

	नमो ‘स्तु विश्वेश्वर कल्किरूप ॥

आर्द्रासु केशाः पुरुषोत्तमस्य 

	सम्पूजनीया हरये नमस् ते ।

उपोषितेनर्क्षदिनेषु शक्त्या

	सम्पूजनीया द्विजपुङ्गवाः स्युः ॥
</code></pre>
<p><strong>[४०३]</strong> पूर्णे व्रते सर्वगुणान्विताय</p>
<pre><code>	वाग्रूपशीलाय च सामगाय ।

हैमीं विशालायतबाहुदण्डां

	मुक्ताफलेन्द्रोपलवज्रयुक्ताम् ॥

गुडेन पूर्णे कलशे निविष्टाम्

	अर्चां हरेर् वस्त्रमयीं सहैनाम् ।

शय्यां तथोपस्करभाजनादि-

	युक्तां प्रदद्याद् द्विजपुङ्गवाय ॥

यद् यत् प्रियं किञ्चिद् इहास्ति देयं

	तत् तद् द्विजायात्महिताय सर्वम् ।

मनोरथान्नः सफलीकुरुष्व

	हिरण्यगर्भाच्युतरुद्ररूप ॥

सलक्ष्मीकं सभार्याय काञ्चनं पुरुषोत्तमम् ।

शय्यां दद्याच् च मन्त्रेण ग्रन्थिभेदविवर्जिताम् ॥

यथा न विष्णुभक्तानां वृजिनं जायते क्वचित् ।

तथा सुरूपपारम्ये केशवे भक्तिर् उत्तमा ॥

यथा लक्ष्म्या न शयनं तव शून्यं जनार्दन ।

शय्या ममाप्य् अशून्यास्तु कृष्ण जन्मनि जन्मनि ॥

एवं निवेद्य तत् सर्वं वस्त्रमाल्यानुलेपनम् ।

नक्षत्रपुरुषज्ञाय विप्रायाथ विसर्जयेत् ॥

भुञ्जीतातैललवणं सर्वर्क्षेष्व् अप्य् उपोषितः ।

भोजयेत् तद् यथाशक्त्या वित्तशाठ्यविवर्जितः ॥
</code></pre>
<p><strong>[४०४]</strong> इति नक्षत्रपुरुषम् उपोष्य विधिवत् स्वयम् ।</p>
<pre><code>सर्वान् कामान् अवाप्नोति विष्णुलोके महीयते ॥

ब्रह्महत्यादिकं किञ्चिद् यद् अत्रामुत्र वा कृतम् ।

आत्मना वाथ पितृभिस् तत् सर्वं नाशम् आप्नुयात् ॥
</code></pre>
<p><strong>इति नक्षत्रपुरुषव्रतम्</strong></p>
<p><strong>[आदित्यशयनव्रतम्]</strong></p>
<pre><code>	श्रीभगवान् उवाच ।

उपवासेष्व् अशक्तानां नक्तं भोजनम् इष्यते ।

यस्मिन् व्रते तद् अप्य् अत्र श्रूयतां वैष्णवं महत् ॥

आदित्यशयनं नाम यथावच् छङ्करार्चनम् ।

येषु नक्षत्रयोगेषु पुराणज्ञाः प्रचक्षते ॥

यदा हस्तेन सप्तम्याम् आदित्यस्य दिनं भवेत् ।

सूर्यस्य वाथ सङ्क्रान्तिस्थिथिः सा सार्वकामिकी ॥

उमामहेश्वरस्यार्चाम् अर्चयेत् सूर्यनामभिः ।

सूर्यार्चां हरलिङ्गं चाप्य् उभयं पूजयेद् अतः ॥

उमापते रवेश् चापि न भेदः क्वचिद् इष्यते ।

यस्मात् तस्मान् मुनिश्रेष्ठ गृहे शम्भुं समर्चयेत् ॥
</code></pre>
<p><strong>[४०५]</strong> हस्तेन सूर्याय नमो ‘स्तु पादाव्</p>
<pre><code>	अर्काय चित्रास्व् अथ गुल्फदेशम् ।

स्वातीषु जङ्घे पुरुषोत्तमाय

	धात्रे विशाखासु च जानुदेशम् ॥

तथानुराधासु नमो ‘स्तु पूज्यम्

	ऊरुद्वयं देवसहस्रभानोः ।

ज्येष्ठासु गुह्यं प्रतिपूज्य भानोर्

	इन्द्राय सोमाय कटिं च मूले ॥

पूर्वोत्तराषाढयुगे च नाभिं

	त्वष्ट्रे नमः सप्ततुरङ्गमाय ।

तीक्ष्णांशवे तु श्रवणे च कुक्षिः

	कक्ष्ये धनिष्ठासु विकर्तनाय ॥

वक्षःस्थलं ध्वान्तविनाशनाय

	जलाधिपर्क्षे प्रतिपूजनीयम् ।
</code></pre>
<p>“जलाधिपर्क्षं” शतभिषा ।</p>
<pre><code>पूर्वोत्तराभाद्रपदाद्वये च 

	बाहू नमश् चन्द्रकराय पूज्यौ ॥

धाम्नाम् अधीशाय करद्वयं च

	सम्पूजनीयं द्विज रेवतीषु ।
</code></pre>
<p><strong>[४०६]</strong> नखानि पूज्यानि तथाश्विनीषु</p>
<pre><code>	नमो ‘स्तु सप्ताश्वधुरन्धराय ॥

कठोरधाम्ने भरणीषु पृष्ठं

	दिवाकरायेत्य् अभिपूजनीयम् ।

ग्रीवाग्निष्क्षे ‘धरम् अम्बुजेशं

	सम्पूजयेन् नारद रोहिणीषु ॥
</code></pre>
<p>“अग्निऋक्षम्” कृत्तिका ।</p>
<pre><code>मृगोत्तमाङ्गे दशना मुरारेः

	सम्पूजनीया हरये नमस् ते ।

नमः सवित्रेति च शाङ्करे तु

	नासाथ पूज्या च पुनर्वसु वा ॥
</code></pre>
<p>“शाङ्करम्” आर्द्रा ।</p>
<pre><code>ललाटम् अम्भोरुहवल्लभाय 

	पुष्ये ‘लकान् वेदशरीरिणश् च ।

सार्पे ‘थ मौलं विबुधप्रियाय

	मघासु कर्णाव् इति गोगणेशम् ॥
</code></pre>
<p>“सार्पम्” आश्लेषा ।</p>
<pre><code>पूर्वासु गोब्राह्मणनन्दनाय 

	नेत्राणि सम्पूज्यतमानि शम्भोः ।

अथोत्तराफाल्गुनिभे भ्रुवौ च

	विश्वेश्वरायेति च पूजनीये ॥
</code></pre>
<p><strong>[४०७]</strong> नमो ‘स्तु पाशाङ्कुशभस्मशूल-</p>
<pre><code>	कपालसर्पेन्दुधनुर्धराय ।

जरासुरानङ्गपुरान्धकादि-

	विनाशशूलाय नमः शिवाय ॥

इत्यादि चास्त्राणि च पूजयित्वा

	विश्वेश्वरायेति शिरोऽभिपूजनम् ।

भोक्तव्यम् अत्रैवम् अतैलम् अन्नम्

	अमांसम् अक्षारम् अभुक्तशेषम् ॥

[इत्य् एवंविधनक्तानि कृत्वा दद्यात् पुनर् वृषम् ।

शालीयतण्डुलप्रस्थम् उदुम्बरमये घृतम् ॥

संस्थाप्य पात्रे विप्राय सहिरण्यं निवेदयेत् ।]

सप्तमे वस्त्रयुग्मं च पारणे त्व् अधिकं भवेत् ॥

चतुर्दशे तु सम्प्राप्ते पारणे नारदाब्दिके ।

ब्राह्मणान् भोजयेद् भक्त्या गुडक्षीरघृतादिभिः ॥

कृत्वाथ काञ्चनं पद्मम् अष्टपत्रं सकर्णकम् ।

शुद्धम् अष्टाङ्गुलं तच् च पद्मरागदलान्वितम् ॥

शय्यां विलक्षणां कृत्वा विरुद्धग्रन्थिवर्जिताम् ।

सोपधानकविश्रामां स्वास्तीर्णावरणाश्रयाम् ॥

पादुकोपनहच्छत्रचामरासनदर्पणैः ।

भूषणैर् अपि संयुक्तां फलवस्त्रानुलेपनैः ॥

अस्यां निधाय तत् पद्मम् अलङ्कृत्य गुणान्वितम् ।
</code></pre>
<p><strong>[४०८]</strong> कपिलां वस्त्रसंयुक्ताम् अतिशीलां पयस्विनीम् ॥</p>
<pre><code>रौप्यखुरां हेमशृङ्गीं सवत्सां कांस्यदोहनाम् ।

दद्यान् मन्त्रेण पूर्वाह्णे न चैनाम् अभिलङ्घयेत् ॥

“यथैवादित्यशयनम् अशून्यं तव सर्वदा ।

कान्त्या धृत्या श्रिया राज्ञ्या तथा मे सन्तु सिद्धयः ॥

यथ न देवाः श्रेयांसं त्वदन्यम् अनघं विदुः ।

तथा माम् उद्धराशेषाद् दुःखसंसारसागरात् ॥”

ततः प्रदक्षिणीकृत्य प्रणम्य च विसर्जयेत् ।

शय्यागवादि तत् सर्वं द्विजस्य भवनं नयेत् ॥

इदं महापातकभिन्नराणाम् 

	अप्य् अक्षयं देववेदविदो वदन्ति ।

नैव त्व् अपुत्रेण धनैर् वियुक्तः

	पत्नीभिर् आनन्दकरः सुराणाम् ॥

नाभ्येति रोगं च न दुःखशोकं

	या वाथ नारी कुरुते ‘तिभक्त्या ।

इति पठति शृणोति वा तद् इत्थं

	रविशयनं पुरुहूतवल्लभः स्यात् ॥

अपि नरकगतान् पितृन् असेषान्

	रविभवनं नयतीह यः करोति ॥
</code></pre>
<p><strong>इत्य् आदित्यशयनव्रतम् ।</strong></p>
<p><strong>[४०९]</strong></p>
<p><strong>[पुत्रोत्पत्तिव्रतम्]</strong></p>
<p><strong>ब्रह्मपुराणे</strong> ।</p>
<pre><code>	सूतोवाच ।

ब्रह्मणो मानसः पुत्रो वसिष्थ इति नः श्रुतम् ।

तस्य शक्तिः प्रियः पुत्रस् तस्य पुत्रः पराशरः ॥

तपश् चचार सुमहद् दुश्चरं सुरदानवैः ।

पुत्रार्थी ब्रह्मचारी च ततो लब्धवरो ‘भवत् ॥

स पुत्रं लप्स्यसीत्य् एवं देवैर् उक्तो महात्मभिः ।

तीर्थयात्राप्रसङ्गेन चचार पृथिवीतले ॥

पश्यन् नानाविधान् भावान् यमुनातीरम् आगतः ।

तत्र संवत्सरं स्नानं श्रवणे श्रवणे मुनिः ॥

मनोरथफलप्राप्त्यै चकार श्रद्धयान्वितः ।

[पाराशर्यं सुतं लेभे व्रतस्यास्य प्रभावतः ॥]

एवम् अन्यो ‘पि चर्क्षेषु स्नात्वा शुद्धिम् अवाप्नुयात् ।

[पुत्रान् पौत्रांश् च लभते सुखं चात्यन्तम् अश्नुते ॥]
</code></pre>
<p><strong>इति पुत्रोत्पत्तिव्रतम्</strong></p>
<p><strong>[४१०]</strong></p>
<p><strong>[गोयुग्मव्रतम्]</strong></p>
<p><strong>देवीपुराणे</strong> ।</p>
<pre><code>वृषं गां च समादाय युवानौ लक्षणान्वितौ ।

हेमशृङ्गैः खुरै रौप्यैः सवस्त्रैः पूजयेन् मुने ॥

शिवो मे पूजयित्वा तु तद्दिने यः प्रयच्छति ।

शिवभक्ताय विप्राय रोहिण्या वा मृगेण वा ॥

न वियोगो भवेत् तस्य सुतपत्नीपतेः क्वचित् ।

विमानैर् वातरंहोभिर् गच्चेच् छिवपुरं द्विजः ॥

ततो बौमांश् चिरं भुक्त्वा इह चागत्य जायते ।

समृद्धो धनधान्याभ्यां पुत्रपौत्रसमाकुलः ॥

विगतारिर् भवेद् ब्रह्मन् व्रतस्यास्य प्रभावतः ।
</code></pre>
<p><strong>इति गोयुग्मव्रतम् ।</strong></p>
<p><strong>[गोरत्नव्रतम्]</strong></p>
<pre><code>यो वा रत्नसमायुक्तं गोयुगं पूजयेन् मुने ।

प्रयच्छति शिवो मे च प्रीयतां भावितात्मना ॥
</code></pre>
<p><strong>[४११]</strong> स सर्वपापदुःखाभ्याम् विमुक्तः क्रीडते सदा ।</p>
<pre><code>इह लोके भवेद् धन्यो देहान्ते परमं पदम् ॥
</code></pre>
<p><strong>इति गोरत्नव्रतम् ।</strong></p>
<p><strong>[नक्षत्रविधिव्रतम्]</strong></p>
<p>**मनुर् **उवाच ।</p>
<pre><code>अतः परं प्रवक्ष्यामि रूपसौभाग्यकारकम् ।

नक्षत्रविधिना वत्स यथा तुष्यति शङ्करी ॥

मृगाद् आरभ्य मूलेन पादौ जातिस्रजा पुरा ।

पूजयेत् सोपवासस् तु नक्षत्रान्ते तु पारणम् ॥

यवान्नं हविषा युक्तं ब्राह्मे जङ्घे प्रपूजयेत् ।
</code></pre>
<p>“ब्राह्मं” रोहिणी ।</p>
<pre><code>कल्हारैर् भृङ्गराजैश् च तिलमाषान्नभोजनम् ॥

तेनैव प्रथमं विप्रान् अश्विन्यां जानुनी जपेत् ।

कुन्दैश् च सितपुष्पैश् च भोजने दधिशर्कराः ॥

आषाढद्वितये चोरू बिल्वपत्रैः प्रपूजयेत् ।

नक्षत्रान्ते भोजयीत ब्राह्मणांस् तच् च पारणम् ॥

गुह्यं च फाल्गुनीयुग्मे पारयन्त्या प्रपूजयेत् ।
</code></pre>
<p>“पारयन्ती” पुष्पविशेषः ।</p>
<p><strong>[४१२]</strong> दधिभक्तं तु नैवेद्यं कृत्तिकासु कटिं यजेत् ॥</p>
<pre><code>दमनैः सितपुष्पैश् च लड्डुकैर् दधिभोजनैः ।

पार्श्वे भाद्रपदायुग्मे तथा च कुसुमैः सितैः ॥

क्षीरान्नं दधि विप्राणां नक्षत्रान्ते तु भोजनम् ।

पौषे कुक्षिद्वयं देव्याः सहकारस्रजा यजेत् ॥

घृतमाषान्नभोज्यं तु अनूराधायुगे यजेत् ।

कर्णिकारैः शुभैः पीतैर् भोजनं घृतपाचितम् ॥

पृष्ठदेशं धनिष्ठासु हेमपुष्पैः प्रपूजयेत् ।
</code></pre>
<p>“हेमपुष्पैः” नागकल्हारैः ।</p>
<pre><code>कर्णिपत्रैश् च नैवेद्यं दोर्विशाखासु पूजयेत् ॥

मरुत्पत्रैः सुगन्धैश् च देयं भोज्यं तु पायसम् ।

[करौ करे पूजयीत उशीरतगरादिभिः ॥

गुडक्षीरं च नैवेद्यम् अङ्गुलीश् च पुनर्वसौ ।

कुङ्कुमेनार्चयेद् देव्या देयं भोज्यं च षाष्टिकम् ॥]

नखान् भुजङ्गदैवत्ये पुन्नागादिभिर् अर्चयेत् ।

भोज्यं तु मल्लिका देया ग्रीवां ज्येष्ठासु पूजयेत् ॥

सितधान्यादिभिर् देव्या देयं भोज्यं घृतादिकम् ।

रम्भापुष्पैर् जपेत् कर्णौ श्रावणे भोजयेद् दधि ॥
</code></pre>
<p>“रम्भा” कदली ।</p>
<p><strong>[४१३]</strong> पुष्ये मुखं तु पद्माद्यैः शर्करान्नं तु भोजनम् ।</p>
<pre><code>[स्वात्यां तु रदना देव्याः सुरक्तैः कमलैर् यजेत् ॥

अंसं शतभिषर्क्षे च नागकेसरचन्दनैः ।]

खर्जूरं शर्करा भोज्यं यजन्न् आसां मधासु च ॥

जपापुष्पैस् तथा भोज्यं गोधूमं घृतसंस्कृतम् ।

मृगनेत्रद्वयं देव्याः सुगन्धैः कुसुमैर् जपेत् ॥

घृतमाषान्नभोज्यं तु जपेत् तासां मघासु च ।

चित्रां चित्रस्रजा पूज्यं ललाटं चित्रभोजनम् ॥

[भरणीषु शिरो देव्याः पङ्कजादिस्रजा यजेत् ।

क्षीरान्नं भोजनं देयं केशान् आर्द्रासु पूजयेत् ॥

जात्यादिकुसुमैर् देव्याः सर्वान्नानि च भोजयेत् ।]

नक्षत्रेष्व् इति पूज्यार्या रूपपुत्रादिभिः सह ॥

शम्भुर् वाप्य् अथ वा विष्णुर् घृतं हेमं च दक्षिणा ।

देयं वस्त्रयुगं तस्मै सपत्नीके द्विजे प्रिये ॥

देवीशास्त्रार्थकुशले शिवज्ञानविशारदे ।

सम्पूर्णचन्द्रवदना पद्मपत्रायतेक्षणा ॥

शोभना दशनाः शुभ्राः कर्णौ चापि सुमांसलौ ।

षट्पदौघनिभैः केशैर् युता कोकिलवादिनी ॥

ताम्रौष्ठी पद्मपत्राभा सुहस्ता स्तननामिता ।

नाभिप्रदक्षिणावर्ता रम्भादण्डनिभोरुका ॥

सुश्रोणी तनुमध्या च सुश्लिष्टाङ्गुलिशोभना ।

प्रमदा सुभगा भर्तुर् मनुष्यो ‘पि महाभुजः ॥

पीनवक्षाः पृथुस्कन्धाः पूर्णचन्द्रनिभाननः ।
</code></pre>
<p><strong>[४१४]</strong> सितदन्तो गजगामी महाबलपराक्रमः ॥</p>
<pre><code>प्रियः सर्वस्य लोकस्य पद्मपत्रायतेक्षणः ।

सर्वशास्त्रार्थवेत्ता च स्त्रीणां चेतोऽपहारकः ॥

कामतुल्यो महारूपो व्रतेनानेन जायते ।

अवियोगश् च बन्धूनाम् इष्टानां च शुभागमः ॥

नक्षत्रार्थं महापुण्यं व्रतानां व्रतम् उत्तमम् ।

आपत्स्व् अपि न भेदो वा स्त्रिया कार्यं न दूष्यते ॥

अपि दोषात्मकैर् भावैर् न त्याज्यं मुनिसत्तम ।
</code></pre>
<p><strong>इति नक्षत्रविधिव्रतम् ।</strong></p>
<p><strong>[उमामहेश्वरव्रतम्]</strong></p>
<pre><code>यदीच्छति सुभर्तारम् इह जन्मन्य् अथापरे ।

[कन्या कुर्यान् नृपश्रेष्ठ विष्णुना कथितं व्रतम् ॥

सर्वपापहरं पुण्यं सर्वकामफलप्रदम् ।

उमामहेश्वरं नाम कर्तव्यं विधिना यथा ॥]

प्रोष्ठाश्विने तथा मासे मृगयोगे ‘थ वा मुने ।

मैत्रे शाक्रे ‘थ वा कार्यम् अष्टम्यां वाथ शाङ्करे ॥
</code></pre>
<p>“प्रोष्ठो” भाद्रपदो मासः । “मृगो” मृगशिरानक्षत्रम् । “मैत्रम्” अनूराधा । “शाक्रम्” ज्येष्ठा । “शाङ्करम्” आर्द्रा ।</p>
<p><strong>[४१५]</strong> पूर्वे ‘हनि सपत्नीकं ब्राह्मणं शुभसङ्गतम् ।</p>
<pre><code>एकभार्याव्रतं वत्स सर्वधर्मव्रतान्वितम् ॥

आमन्त्रयाम्य् एष यथा प्रातः कार्यस् त्व् अनुग्रहः ।

मुदान्वितस् तदा कुर्यात् कलिद्वन्द्वविवर्जितः ॥

मधुरान्नेन भोज्यं तु क्षीरेक्षुयवशालिभिः ।

सितसूक्ष्मे तथा रक्ते शुभे देये च वाससी ॥

निर्मले सदृशे देये देवदेवीप्रसादके ।

स्नात्वा उमेश्वरः पूज्यः स्थण्डिले प्रतिमां शुभाम् ॥

कृत्वा दिशां बलिं दत्वा वितानम् अवतारयेत् ।

चतुरस्रं चतुर्द्वारं गोमयेनोपलिप्य च ॥

चतुष्कं शालिगोधूमकर्णकैर् उपशोभितम् ।

दीपमाल्यान्वितं कृत्वा दाम्पत्यं भोजयेत् ततः ॥

शङ्करौ मनसा ध्यात्वा शक्रभक्तिसमन्वितः ।

देवचन्दनकाश्मीरकर्पूरागरुधूपितम् ॥

जातीपुन्नागमन्दारशतपत्रैः समन्वितम् ।

स्थाप्य युग्मं सुसंवीतं त्रिधा कृत्वा प्रदक्षिणम् ॥

सुखलेपेन सम्भाज्य ध्यायेत् तं तु महेश्वरम् ।

आचम्य चार्घ्यपाद्यं च दद्याद् गन्धोदकं तथा ॥

सहिरण्यं सरत्नं तु पुनर् दत्वा क्षमापयेत् ।

प्रीयतां मे उमाभर्ता सर्वदेवपतिर् यथा ॥

उमामन्त्रेण चैवोमाम् ईशमन्त्रेण शङ्करम् ।

पूजिता सर्वकामाण् वै प्रयच्छत्य् अविचारतः ॥
</code></pre>
<p><strong>[४१६]</strong> अनेन विधिना कन्या नारीणां जायते पतिः ।</p>
<pre><code>समृद्धः सर्वभूतानां पतित्वम् उपगच्छति ॥
</code></pre>
<p><strong>इत्य् उमामहेश्वरव्रतम् ।</strong></p>
<p><strong>[शङ्करनारायणव्रतम्]</strong></p>
<pre><code>	इन्द्र उवाच ।

कथितं शङ्करोमाख्यं व्रतं मनसि तुष्टिदम् ।

श्रोतुम् इच्छाम्य् अहं विष्णुशङ्करसञ्ज्ञितम् ॥

	मनुर् उवाच ।

यथा उमेश्वरं तात तथा कार्यम् इदं व्रतम् ।

किं तु पीतानि वासांसि केशवाय प्रकल्पयेत् ॥

गन्धपुष्पं तथा धूपं सुगन्धं च जनार्दने ।

कार्यं पूजनसम्भारे लड्डुकादिरसम् दधि ॥

एवं तौ भोजयित्वा तु प्रतिमास्थण्डिले ‘पि वा ।

आहृत्य ब्राह्मणौ वत्स वेदसिद्धान्तपारगौ ॥

यती वा व्रतसम्पन्नौ जटाकाषायधारिणौ ।

तौ भोज्य विधिनानेन शूल्पाणिजनार्दनौ ॥

क्षमाप्य विधिना वत्स सर्वकामार्थसाधकौ ।

हेमात्र दक्षिणा विष्णोर् मौक्तिकं शङ्करस्य च ॥
</code></pre>
<p><strong>[४१७]</strong> दत्वानुव्रजतो लोकौ क्रमाद् देहक्षये ततः ।</p>
<pre><code>भुक्त्वा भोगांस् तथा शक्र इहायातो नरेश्वरः ॥

[कुल भवति भूतानां सुखी पुत्रादिसंयुतः ।

पूर्वभावाद् भवेद् भक्तिः शिवे विष्णौ च शाश्वती ॥

योगं प्राप्य परं याति तत्र तत् स्थानम् अव्ययम् ।]
</code></pre>
<p><strong>इति शङ्करनारायणव्रतम् ।</strong></p>
<p><strong>[ब्रह्मगायत्रि-चन्द्ररोहिणीव्रतम्]</strong></p>
<pre><code>अनेनैव विधानेन लक्ष्मीनारायणव्रतम् ।

ब्रह्मगायत्रिजं तात चन्द्ररोहिणिजं तथा ॥

भावचिन्तानुरूपेण सत्यम् एव फलं लभेत् ।
</code></pre>
<p><strong>इति ब्रह्म(गायत्रि)चन्द्ररोहिणीव्रतम् ।</strong></p>
<p><strong>[४१८]</strong></p>
<p><strong>अथ मासव्रतानि</strong></p>
<p>**कार्तिकस्नानविधिः **</p>
<p>तत्र <strong>विष्णुः</strong> [८९.१–४] ।</p>
<pre><code>    कार्तिको मासो ‘ग्निदैवत्यः । अग्निश् च सर्वदेवानां मुखम् । तस्मात् कार्तिकं सकलं मासं बहिःस्नायी गायत्रीजपनिरतः सकृद् धविष्याशी संवत्सरकृतात् पापात् पूतो भवति । अत्र गाथा भवति ।


    	कार्तिकं सकलं मासं प्रातःस्नायि जितेन्द्रियः ।


    	जपन् हविष्यभुग् दान्तः सर्वपापैः प्रमुच्यते ॥
</code></pre>
<p><strong>इति कार्तिकस्नानविधिः ।</strong></p>
<p><strong>[एकभक्तव्रतम्]</strong></p>
<p><strong>स्कन्द्पुराणे</strong> ।</p>
<pre><code>एकभक्तेन यो दिव्यं मासं मार्गं क्षपेत् च ।

स तेन कर्मणा युक्तः सौभाग्यं याति सर्वतः ॥
</code></pre>
<p><strong>[४१९]</strong> पौषमासेन पुत्रांश् च बहून् आप्नोति धार्मिकान् ।</p>
<pre><code>माघमासे च कुर्वाणाः स्त्रियः प्राप्नोति वै प्रियाः ॥

एकभक्तं तु कुर्वाणः फाल्गुने मासि नित्यशः ।

क्षपयेद् एकभक्तेन चैत्रे मासे नरोत्तम ॥

धनधान्यसमृद्धे तु कुले जायेत रूपवान् ।

वैशाख्ं यः क्षपेन् मासम् एकभक्तेन मानवः ॥

सा याति श्रेष्ठतां लोके पूजितो धनदान्यवान् ।

ज्येष्ठमासे नरो यो वै एकभक्तं समाचरेत् ॥

भ्रातॄणां भवति श्रेष्ठो भोगांश् चाप्नोति पुष्कलान् ।

आषाढं वापि यो मासम् एकभक्तं समाचरेत् ॥

यात्य् असौ मान्यतां प्राप्य कामान् आप्नोति पुष्कलान् ।

श्रावणे वापि यो मासे तथैवाचरते नरः ॥

सेनापत्यं स सम्प्राप्य बलवान् अभिजायते ।

यो ‘पि चाश्वयुजे मासि चैकभक्तेन तिष्ठति ॥

वाणिज्यं फलते तस्य कृषिः पशुगणास् तथा ।

कार्तिकं त्व् अपि यो मासम् एकभक्तेन तिष्ठति ॥

सो ‘श्वमेधफलं प्राप्य वह्निलोके महीयते ।

यः क्षपेद् एकभक्तेन यावज् जीवं नरोत्तमः ॥

विमानेनार्कवर्णेन स गच्छेच् छक्रलोकताम् ।

संवत्सरं तु यः पुष्यम् एकभक्तेन तिष्ठति ॥

स पार्थिवसमो भूत्वा महीं याति नरेद्रवत् ।
</code></pre>
<p><strong>महाभारते</strong> ।</p>
<pre><code>मार्गशीर्षं तु यो मासम् एकभक्तेन सङ्क्षपेत् ।

श्रीमान् कुले जातिमांस् तु स हरत्वं प्रपद्यते ॥
</code></pre>
<p><strong>[४२०]</strong> पौषमासं तु कौन्तेय भक्तेनैकेन यः क्षपेत् ।</p>
<pre><code>सुभगो दर्शनीयश् च यशोभागी च जायते ॥

माघमासं तु यो मासम् एकभक्तेन यः क्षपेत् ।

श्रीमान् कुले ज्ञातिमांस् तु स महत्वं प्रपद्यते ॥

भगदैवं तु वै मासम् एकभक्तेन यः क्षपेत् ।

स्त्रीषु वल्लभतां याति वश्याश् चैव भवन्ति ताः ॥

चैत्रं तु नियतं मासम् एकभक्तेन यः क्षपेत् ।

सुवर्णमणिमुक्ताढ्ये कुले महति जायते ॥

विस्तरेद् एकभक्तेन वैशाखे यो जितेन्द्रियः ।

नरो वा यदि वा नारी जातीनां श्रेष्ठतां व्रजेत् ॥

ज्येष्ट्ःआमूलं तु वै मासम् एकभक्तेन यः क्षपेत् ।

यत्र यत्राभिषेकेण युज्यते ज्ञातिवर्धनः ॥

आषाढम् एकभक्तेन स्थित्वा मासम् अतन्द्रितः ।

बहुधान्यो बहुधनो बहुपुत्रश् च जायते ॥

श्रावणं नियतो मासम् एकभक्तेन यः क्षपेत् ।

यत्र तत्राभिषेकेण युज्यते ज्ञातिवर्धनः ॥

प्रौष्ठपद्यां तु यो मासम् एकाहारो भवेन् नरः ।

धनाढ्यं स्फीतम् अतुलम् ऐश्वर्यं प्रतिपद्यते ॥
</code></pre>
<p><strong>[४२१]</strong> तथैवाश्वयुजं मासम् एकभक्तेन यः क्षपेत् ।</p>
<pre><code>प्रजावान् बहुवाद्यश् च बहुपुत्रश् च जायते ॥

कार्तिकं तु नरो मासं यः कुर्याद् एकभोजनम् ।

शूरश् च बहुभाग्यश् च कीर्तिमांश् चैव जायते ॥
</code></pre>
<p><strong>इत्य् एकभक्तव्रतम् ।</strong></p>
<p><strong>[अथ स्त्रीणां कामव्रतम्]</strong></p>
<p><strong>भविष्यपुराणे</strong> ।</p>
<pre><code>एकभक्तेन या नारी कार्तिकं तु क्षपेन् नरः ।

क्षमाहिंसादिनियमैः संयता ब्रह्मचारिणी ॥

गुदान्नमिश्रं शाल्यन्नं भास्कराय निवेदयेत् ।

पुष्पाणि करवीराणि गुग्गुलं चाज्यम् आदरात् ॥

सप्तम्यां वाथ वाष्टम्याम् उपवासरतिर् भवेत् ।

पक्षयोर् उभयोः स्नात्वा श्रद्धया परयान्विता ॥

इन्द्रनीलप्रतीकाशैर् विमानैः सार्वकामिकैः ।

नारी युगशतं साग्रं सूर्यलोके महीयते ॥

तस्माद् आगत्य लोके ‘स्मिन् यथेष्टं विन्दते पतिम् ।

क्षमा सत्यं दया दानं शौचम् इन्द्रियनिग्रहः ॥

सूर्यपूजाग्निहवनं सन्तोषस्तेयवर्जनम् ।

सर्वव्रतेष्व् अयं धर्मः सामान्येन सदास्थितः ॥

मार्गशीर्षे शुभे मासि व्योम पिष्टेन निर्मितम् ।

गन्धमाल्यैर् अलङ्कृत्य भास्कराय निवेदयेत् ॥

गैरिकेयैर् महायानैर् अप्सरोगणसंयुतैः ।
</code></pre>
<p><strong>[४२२]</strong> समैकादशसाहस्रं सूर्यलोके महीयते ॥</p>
<p>“गैरिकेयैः” सौवर्णैः ।</p>
<pre><code>क्रमाद् आगत्य लोके ‘स्मिन् राजानं पतिम् आप्नुयात् ।

पौषे तु गरुडं कृत्वा भानवे विनिवेदयेत् ॥

गन्धमाल्यैर् अलङ्कृत्य भास्करं विबुधोत्तमम् ।

ताम्रपात्रस्थिते तस्मिन् तत् सर्वं विनिवेदयेत् ॥
</code></pre>
<p>“तस्मिन्” गरुडे ।</p>
<pre><code>महापद्मकयानेन दिव्यगन्धप्रवाहिणा ।

समैकादशसाहस्रं सूर्यलोके महीयते ।

सम्प्राप्यैवं क्रमाल् लोकं यथेष्टं नृपतिं पतिम् ।

माघे चाश्वयुतं दीपरत्नमाल्यविभूषितम् ॥

पैष्टभानुसमायुक्तं कृत्वायतनम् आनयेत् ।

महारथोपमैर् यानैः श्वेताश्वकसमन्वितैः ॥

वर्षायुतशतं साग्रं सूर्यलोके महीयते ।

क्रमाद् आगत्य लोके ‘स्मिन् यथेष्टं विन्दते पतिम् ॥

देवार्चां फल्गुने मासि कृत्वा पिष्टमयं तु वै ।

गन्धमाल्यैर् अलङ्कृत्य स्थापयेद् भास्करालये ॥

विमानैः सूर्यसङ्काशैर् गीतवाद्यसमाकुलैः ।

समैकादशसाहस्रं सूर्यलोके महीयते ॥

पुनर् एत्य इमं लोकं यथेष्टं विन्दते पतिम् ।

कृत्वा क्षणं तथा चैत्रे गन्धमाल्योपशोभितम् ॥

स्थाप्य पात्रे यथोक्ते तु भास्कराय निवेदयेत् ।
</code></pre>
<p>“यथोक्ते” ताम्रमये ।</p>
<p><strong>[४२३]</strong> शरदिन्दुप्रतीकाशैर् विमानैः सार्वकामिकैः ॥</p>
<pre><code>वर्षायुतशतं साग्रं सूर्यलोके महीयते ।

कर्मक्षयाद् इहागत्य पुत्रपौत्रसमन्विता ॥

अभीष्टं पतिम् आसाद्य लभेद् भोगान् सुदुर्लभान् ।

[तण्डुलाढकपिष्टेन कृत्वा वै मेरुपर्वतम् ॥]
</code></pre>
<p>“तण्डुलाढकपिष्टेन” तण्डुलेनेत्य् अर्थः ।</p>
<pre><code>निक्षुभार्कसमायुक्तं सर्वधातुविभूषितम् ।

नानालङ्कारसम्पन्नं नानामाल्यविभूषितम् ॥

सर्वरत्नसमायुक्तं स्थापयेद् भास्करालये ।

महाव्योमव्रतं ह्य् एतद् वैशाख्यां च समाचरेत् ॥

नानाविधैर् विमानैश् च सूर्यलोके महीयते ।

क्रमाद् आगत्य लोके ‘स्मिन् क्रीडते मानसावनौ ॥

पिष्टेन पङ्कजं कृत्वा ज्येष्ठे मासि सवेदिकम् ।
</code></pre>
<p>“पङ्कजम्” पद्मम् ।</p>
<pre><code>पात्रैः सम्पूज्य गन्धाढ्यैर् नानामाल्यविभूषितैः ॥

शुद्धस्फटिकसङ्काशैर् विमानैः सार्वकामिकैः ।

वर्षकोटिशतं साग्रं सूर्यलोके महीयते ॥

क्रमाद् आगत्य लोके ‘स्मिन् राजानं पतिम् आप्नुयात् ।

द्वितीयं च तथा पद्मम् आषाढे पैष्टम् उत्तमम् ॥

सर्वबीजरसैः पूर्णं कृत्वा च शुभलक्षणम् ।

नागकेसरगन्धाढ्यं सर्वरत्नविभूषितम् ॥

हंसवाहैर् महायानैः सर्वभोगान्विता नृप ।

वर्षकोटिशतं साग्रं मेघलोके महीयते ॥

क्रमाल् लोकम् इमं प्राप्य राजानं विन्दते पतिम् ।
</code></pre>
<p><strong>[४२४]</strong> [निवेदयेत् तु सूर्याय श्रावणे तिलपर्वतम् ।</p>
<pre><code>स्वच्छन्दगामिभिर् यानैर् नानारत्नविभूषितैः ॥

वर्षकोटिशतं साग्रं सूर्यलोके महीयते ।

सम्प्राप्य विविधान् भोगान् बह्वाश्चर्यसमन्वितान् ॥

क्रमाल् लोकम् इमं प्राप्य राजानं विन्दते पतिम् ।]

कृत्वा भाद्रपदे मासि व्योमशालिमयं ततः ॥

विमानं ध्वजवस्त्राढ्यं नानामाल्यविभूषितम् ।

निशाकरकरप्रेक्ष्यं महायानैः सुशोभितैः ॥

वर्षकोटिसहस्राणि सूर्यलोके महीयते ।

क्रमाद् आगत्य लोके ‘स्मिन् राजानं विन्दते पतिम् ॥

कृत्वा चाश्वयुजे मासि विपुलं धान्यपर्वतम् ।

सुवर्णवस्त्रगन्धाढ्यं सूर्यस्याग्रे निवेदयेत् ॥

सा विचित्रैर् महायानैर् वरैर् भोगसमन्वितैः ।

वर्षकोटिसहस्राणि सूर्यलोके महीयते ॥

तस्मिंल् लोके पुनः प्राप्य राजानं विन्दते पतिम् ।
</code></pre>
<p><strong>इति स्त्रीणां कामव्रतम् ।</strong></p>
<p><strong>[नन्दाव्रतम्]</strong></p>
<p>**देवीपुराणे **।</p>
<pre><code>	ब्रह्मोवाच ।

अतः परं प्रवक्ष्यामि सर्वस्योदयवर्धकम् ।

यत् कृत्वा जायते राजा सार्वभौम इहानघ ॥
</code></pre>
<p><strong>[४२५]</strong> मासे नभ्सि सम्प्राप्ते नक्ताहारो जितेन्द्रियः ।</p>
<pre><code>प्रातःस्नायी सदाध्यायी चाग्निकार्यपरायणः ॥

देवीं सम्पूजयेद् वत्स बिल्वपुन्नागचम्पकैः ।

धूपं च गुग्गुलं दद्यान् नैवेद्यं घृतपायसम् ॥

क्षीरान्नं दधिभक्तं चाप्य् अथ वा शाकयावकम् ।

जपं च कुर्यान् मन्त्रस्य सहस्रम् अथ वा शतम् ॥

देव्याः समर्चयेत् तावद् यावत् पूर्णव्रतो भवेत् ।

पूर्णे व्रते ततो वत्स कल्पाचार्यद्विजांस् तथा ॥

भोजयेत् पूजयेद् भक्त्या हेमभूवस्त्रयोगृषैः ।

अभावान् नर वित्तस्य जपः कार्यो द्विजोत्तम ॥

यस् तु कुर्याद् इदं भक्त्या सो ‘पि तत्तुल्यम् आप्नुयत् ।

न च व्याधिजरामृत्युर् न भयं वारिसम्भवम् ॥

जायते देव भक्तस्य अन्ते च फलम् अव्ययम् ।


अत्र मन्त्रपदानि भवन्ति । ॐ नन्दे नन्दिनि सर्वार्थसाधिनि नमः । इत्य् मूलमन्त्रः । ॐ नन्दे हृदयाय नमः । इति हृदयम् । ॐ नन्दिनि शिरसे नमः । शिरः । ॐ सर्वायै नमः । शिखा । ॐ अर्थसाधिनि नमः । कवचम् । ॐ त्रिनेत्रायै नमः । नेत्रम् । ॐ नमः हुं फट् । अस्त्रम् । ॐ नन्दिनी इति दिग्बन्धः ।
</code></pre>
<p><strong>[४२६]</strong> तृतीयायां च पञ्चम्यां चतुर्थ्याम् अष्टमीषु च ।</p>
<pre><code>नवम्यां पौर्णमास्याम् एकादश्यां द्वादशीषु च ॥

षष्ठ्यां सा चैव वित्तेशा पूजनीया विशेषतः ।

नन्दाम् उद्दिश्य यो दद्याच् छ्रावणे गोवृषं सितम् ॥

स लभेद् इष्टकाम् आप्तिं देवीलोकं च शाश्वतम् ।

नभस्ये तां समुद्दिश्य दद्याद् गां काञ्चनान्विताम् ॥

स व्रजेद् धतपपस् तु नन्दालोकं तम् अक्षयम् ।

आश्विने नवरात्रं तु उपवासम् अयाचितैः ॥

कृत्वा देवीं प्रपूज्याथ अष्टम्याम् अपरे ‘हनि ।

हेमपुष्पमणिर्वस्त्रं नानाचित्रविभूषिअम् ॥

दानं च काञ्चनं देयं नन्दायै स्वर्गसिद्धये ।

विधूतपापसङ्घातः सर्वकामसमन्वितः ॥

गच्छते तं तु लोकं वै यत्र देवी सुरारिहा ।

वसते कल्पकोटीस् तु अप्सरोगणभूषितः ॥

नन्दते ‘प्य् आगतश् चात्र पृथिव्याम् एकराड् भवेत् ।

कार्तिके पूजयित्वा तु देवीं जातीगजायुधैः ॥

अन्नदानं ददद् विप्रे कन्यासु स्त्रीष्व् अथापि वा ।

श्वेतानि चैव वस्त्राणि तथा देयानि दक्षिणा ॥

मुच्यते सर्वपापैस् तु जन्मान्तरकृतैर् अपि ।

इहैव जायते योगी परत्र पदम् अव्ययम् ॥

मार्गे च विधिवत् स्नात्वा पूजयेत् कुङ्कुमैस् तथा ।
</code></pre>
<p><strong>[४२७]</strong> नैवेद्यं घृतपूपाश् च देयाः कन्यासु च द्विजे ॥</p>
<pre><code>भोजयेद् भक्षयेद् वत्स वस्त्रैः कीटकुलोद्भवैः ।

प्राप्नुयात् सर्वकामान् वै सर्वपापात् प्रमुच्यते ॥

पौषे देवीं समाराध्य जलजैः स्रग्भिर् अर्चयेत् ।

नैवेद्यं शालिभक्तं च कन्याः सम्भोज्य दक्षयेत् ॥

पीतवस्त्रैस् तथा शय्या देव्या देयाथ शोभना ।

अनेन विधिना तस्य साक्षाद् देवी प्रसीदति ॥

ददाति कामिकान् भोगान् अन्ते च स्वपुरं नयेत् ।

माघे तु पूजयेद् देवीं कुटजस्रग्भिर् आदरात् ॥

कुङ्कुमेन सदर्पेण तथा समुपलेपिता ।
</code></pre>
<p>“सदर्पेण” कस्तूरिकासहितेन ।</p>
<pre><code>विधिवत् पूर्ववत् तासु कन्याश् च परिपूजयेत् ॥

द्विजांश् च चण्डिकां भक्त्या विधिना कृतपायसैः ।

दक्षिणां तिलहोमं च यथाशक्त्या प्रदापयेत् ॥

विधूतपापकलिकः सर्वभोगसमन्वितः ।

विशत्रुर् बहुपुत्रश् च जायते नरसत्तमः ॥

देहान्ते नन्दिनीलोकं सर्वदेवैर् नमस्कृतम् ।

प्रयाति नात्र सन्देहो ह्य् अनेन विधिना नृप ॥

फाल्गुने पूजयेद् देवीं स्रग्भिस् तु सहकारजैः ।

तथा नैवेद्यभक्ष्याणि शर्करामधुना सह ॥

भोजयेत् कन्यकाविप्रान् दक्षिणा सितवाससी ।

अनेन जायेत् भोगी देवलोकं च गच्छति ॥

सम्प्राप्ते चैत्रमासे तु देवीं पूज्याथ किंशुकैः ।

नैवेद्ये लड्डुका देयास् तथा कन्याश् च भोजयेत् ॥
</code></pre>
<p><strong>[४२८]</strong> स्त्रियश् च रक्तवस्त्रैश् च दीक्षितव्या यथाविधि ।</p>
<pre><code>अनेन सर्वकामार्थान् प्राप्नुयाद् अविचारयन् ॥

देवीलोकं व्रजेद् वत्स यत्र भोगा निरन्तराः ।

वैशाखे पूजयेद् देवीं स्रग्भिर् वै कर्णिकारजैः ॥

नैवेद्यं सक्तवः खण्डं कन्या भोज्याश् च दक्षयेत् ।

शुभानि हेमवस्त्राणि देयानि द्विजसत्तमे ॥

देवीं तु प्रीणयेद् वत्स सर्वदेवेष्व् अनुत्तमाम् ।

ज्येष्ठे तु शङ्करी पूज्या रक्ताशोककरण्डकैः ॥

जलकुम्भाश् तथा देयाः सम्पूर्णा वासिताम्भसा ।

अनेन वारुणान् भोगान् देवी क्षिप्रं प्रयच्छति ॥

आषाढे पूजयेद् देवीं पद्मैर् नीलोत्पलैर् दलैः ।

नैवेद्यं शर्कराभक्तं दद्याद् वै यवपायसम् ॥

कन्याः स्त्रियो द्विजा भोज्या दक्षयेच् च तथानघ ।

नानाहेमाङ्गरागाद्यैस् तिलभूम्यैश् च मौक्तिकैः ॥

पूज्या भगवती शक्त्या सर्वकामार्थसिद्धये ।

नन्दा सुनन्दा कनका उमा दुर्गा क्षमावती ॥

गौरी योगीश्वरी श्वेता नारायणी सुतारका ।

अम्बिकेति च नामानि श्रावणादाव् अनुक्रमात् ॥

ये कीर्तयन्ति चोत्थाय ते नरा धूतकल्मषाः ।

भवन्ति कुरुशार्दूल पृथिव्यां धनसङ्कुलाः ॥

एतानि पथि सङ्ग्रामे रिपुपीडासु नित्यशः ।

स्मारयन्ति च दुर्गेति चण्डिकेति सुरोत्तमाः ॥
</code></pre>
<p><strong>[४२९]</strong> व्रतानां प्रवरं कार्यम् अर्धं वा पादम् एव वा ।</p>
<pre><code>मासं वाश्रित्य कर्तव्यं श्रावणादिक्रमेण तु ॥
</code></pre>
<p><strong>इति नन्दाव्रतम् ।</strong></p>
<p><strong>[नन्दापदद्वयव्रतम्]</strong></p>
<pre><code>अतः परं प्रवक्ष्यामि नन्दादेव्याः पदव्रतम् ।

येन सा प्रीयते वत्स अचिरेण महात्मना ॥

हेमोत्थे पादुके कार्ये यथाशक्त्य् अनुसारतः ।

आम्रदूर्वाक्षतैर् बिल्वपत्रैः पूज्ये तु मन्त्रतः ॥

देवीं प्रपूज्य भक्त्या तु स्थण्डिले प्रतिमासु वा ।

मद्भक्ताय च विप्राय कन्यकासु निवेदयेत् ॥

मुच्यते सर्वपापेभ्यो दुर्गालोकं च गच्छति ।

ततः क्षये महाप्राज्ञ विद्याधरपतिर् भवेत् ॥

कालेनैवम् इहायातः पृथिव्यां नृपसत्तम ।

जायते नात्र सन्देहो ब्राह्मणेष्व् इह मानवः ॥
</code></pre>
<p><strong>इति नन्दापदद्वयव्रतम् ।</strong></p>
<p><strong>[त्रिविक्रमव्रतम्]</strong></p>
<p><strong>भविष्यपुराणे</strong> ।</p>
<pre><code>समभ्यर्च्य जगन्नाथं देवम् अर्कम् अथापि वा ।

एकम् अश्नाति यो नक्तं द्वितीयं ब्राह्मणार्पणम् ॥
</code></pre>
<p><strong>[४३०]</strong> करोति भास्करप्रीत्यै कार्तिकं मासम् आप्नुयात् ।</p>
<pre><code>पूर्वे वयसि यत्नेन जानताजानतापि वा ॥

पापम् आचरितं तस्मान् मुच्यते नात्र संशयः ।

अनेनैव विधानेन मासि मार्गशिरे नरः ॥

तम् अभ्यर्च्य चैकभक्तं विप्रेभ्यो यः प्रयच्छति ।

भगवत्प्रीणनार्थाय फलं तस्य शृणुष्व मे ॥

मध्ये वयसि यत् पापं योषिता पुरुषेण वा ।

कृतं तस्मात् प्रमुच्येत विविधात् पातकान् न्र्प ॥

तथा कृत्वैकभक्तं तु यस् तु विप्राय यच्छति ।

दिवाकरं समभ्यर्च्य पौषे मासि महीयते ॥

[त्रैमासिकं व्रतम् इदं यः करोति नरेश्वर ।

स विष्णुप्रीणनात् पापैर् लघुभिः परिमुच्यते ॥

द्वितीये वत्सरे राजन् मुच्यते चोपपातकैः ।]

तद्वत् तृतीये ‘पि कृते महापातकनाशनम् ॥

व्रतम् एतन् नरैः स्त्रीभिस् त्रिभिर् मासैर् अनुष्थितम् ।

त्रिभिः संवत्सरैश् चैव प्रददाति फलं नृणाम् ॥

त्रिभिर् मासैर् व्यवस्था तु त्रिविधात् पातकान् न्र्प ।

त्रीणि नामानि देवस्य मोचयन्ति त्रिवार्षिकैः ॥

यतस् ततो व्रतम् इदं त्रिविक्रमम् उदाहृतम् ।

सर्वपापप्रशमनं भास्कराराधनं परम् ॥
</code></pre>
<p><strong>इति त्रिविक्रमव्रतम् ।</strong></p>
<p><strong>[४३१]</strong></p>
<p><strong>[अथ चित्रभानुपदद्वयव्रतम्]</strong></p>
<pre><code>	ब्रह्मोवाच ।

उत्तरे त्व् अयने कृष्ण स्नातो नियतमानसः ।

घृतक्षीरादिना देवं स्नापयेत् तिमिरापहम् ॥

चारुवस्त्रोपहारैश् च पुष्पधूपानुलेपनैः ।

समभ्यर्च्य ततः सम्यग् ब्राःमणानां च पूजनैः ॥

पदद्वयव्रतं सम्यग् गृह्णीयाद् भानुतत्परः ।

वन्देत् स्नाने चित्रभानुं तथा भुञ्जन् नराधिप ॥

भुक्त्वा च चित्रभानुं च चित्रभानुं व्रजंस् तथा ।

स्वपन् विबुद्धश् च सदा होमं कुर्वंस् तथार्चनम् ॥

चित्रभानोर् अनुदिनं करिष्ये नामकीर्तनम् ।

यावद् अद्यादिना प्राप्तं क्रमशो दक्षिणायनम् ॥

करिष्ये ‘हं सदा चैवं कीर्तयिष्ये जगत्प्रभुम् ।

तथा च नानृतं वक्ष्ये दुर्वचः परमात्मनः ॥

अज्ञानाद् अथ वा ज्ञानात् कीर्तयिष्याम्य् अहं प्रभुम् ।

षण्मासान् एव च जपेच् चित्रभानुम् अतः परम् ॥

तं स्मरन् मरणे याति यां गतिं सास्तु मे गतिः ।

षण्मासाभ्यन्तरे मृत्युर् यद्य् एतस्मिन् भवेन् मम ॥

तन् मया भास्करस्येह स्वयम् आत्मा निवेदितः ।

परमात्मा अपि ब्रह्मा चित्रभानुमयं परम् ॥

यन् नमस्य स्मरन् याति स मे भानुः परा गतिः ।

यदि प्रातस् तथा सायं मध्याह्ने वा नृपोत्तम ॥

षण्मासाभ्यन्तरे न्यासः कृतो व्रतमयो नृप ।
</code></pre>
<p><strong>[४३२]</strong> तथा कुरु जगन्नाथ सर्वलोकपरायण ॥</p>
<pre><code>चित्रभानो यथान्यायात् त्वत्तो भवति मे गतिः ।

एवम् उच्चार्य षण्मासान् चित्रभानुमयं व्रतम् ॥

तावान् निष्पादयेद् यावत् सम्प्राप्ते दक्षिणायने ।

ततश् च प्रीणनं कुर्याद् यथाशक्त्या विभावसोः ॥

भोजयेद् ब्राह्मणान् द्वियान् भौमांश् चैव सदक्षिणान् ।

पुण्यात्मनां कथां कुर्यान् मार्तण्डस्य तथाग्रतः ॥

पूजयेद् वचकं भक्त्या यथाशक्त्या धराधर ।

एवं व्रतम् इदं कृष्ण यो वाचयति मानवः ॥

नारी या देवशार्दूल मुच्यते सर्वकिल्बिषैः ।

षण्मासाभ्यन्तरे तासां मरणं यदि जायते ॥

प्राप्नोत्य् अनशने प्रोक्तं यत् फलं तन् न संशयः ।

यद् द्वयं कृष्ण पादस्य सुभक्तेन सदार्चितम् ॥

चित्रभानुपदद्वन्द्वव्रतं पापप्रणाशकम् ।

भवत्य् एतज् जगौ भानुः पुरा कृष्णाय पृच्छते ॥
</code></pre>
<p><strong>इति चित्रभानुपदद्वयव्रतम् ।</strong></p>
<p><strong>[अथ सङ्क्रान्त्युद्यापनव्रतम्]</strong></p>
<p>तत्र <strong>मत्स्यपुराणे</strong> ।</p>
<pre><code>	नन्दिकेश्वर उवाच ।

अथान्यद् अपि वक्ष्यामि सङ्क्रान्त्युद्यापने फलम् ।

यद् अक्षयं परे लोके सर्वकामफलप्रदम् ॥

विषुवे चायने चापि सङ्क्रान्तिव्रतम् आचरेत् ।

पूर्वेद्युर् एकभक्तेन दन्तधावनपूर्वकम् ॥
</code></pre>
<p><strong>[४३३]</strong> सङ्क्रान्तिवासरे प्रातस् तिलैः स्नानं विधीयते ।</p>
<pre><code>रविसङ्क्रमणे भूमौ चन्दनेनाष्टपत्रकम् ॥

पद्मं सकर्णिकं कुर्यात् तस्मिन्न् आवाहयेद् रविम् ।
</code></pre>
<p>“चन्दनेन” रक्तचन्दनेन ।</p>
<pre><code>कर्णिकायां न्यसेत् सूर्यम् आदित्यं क्रमशस् ततः ॥

नमो यमार्चिषे याम्ये नमो ऋङ्मण्डलाय च ।

नमः सवित्रे नैरृत्ये वारुणे तपनं पुनः ॥

वायव्ये तु भगं न्यस्य पुनः पुनर् अथार्चयेत् ।

मार्तण्डम् उत्तरे विष्णुम् ईशाने विन्यसेत् सदा ॥

गन्धमाल्यैः फलैर् भक्ष्यैः स्थण्डिले पूजयेत् ततः ।

द्विजाय सोदकं कुम्भं घृतपात्रं हिरण्मयम् ॥

कमलं च यथाशक्त्या कारयित्वा निवेदयेत् ।

चन्दनोदकपुष्पैश् च देवायार्घ्यं न्यसेद् भुवि ॥

विश्वाय विश्वरूपाय विश्वधाम्ने स्वयम्भुवे ।

नोम ‘नन्त नमो धात्रे ऋक्सामयजुषां पते ॥

अनेन विधिना सर्वं मासि मासि समाचरेत् ।

वत्सरान्ते तथा कुर्यात् सर्वं द्वादश मानवः ॥

संवत्सरान्ते घृतपायसेन

	समर्च्य वह्निं द्विजपुङ्गवांश् च ।

कुम्भान् पुनर् द्वादशदान्ययुक्तान्

	सवस्त्रहैरण्मयपद्मगर्भान् ॥

पयस्विनीः शीलवतीश् च कुर्यात्

	हेमास्यरौप्यखुरवस्त्रयुक्ताः ।

गावो ‘ष्ट वा सप्त सकांस्यदोहा

	मालाम्बरा वा चतुरो ‘प्य् अशक्तः ॥
</code></pre>
<p><strong>[४३४]</strong> दौर्गत्ययुक्तः कपिलां तथैकां</p>
<pre><code>	निवेदयेद् ब्राह्मणपुङ्गवाय ।

हैमीं च दद्यात् पृथिवीं सशेषाम्

	आकर्षरौप्याम् अथ वापि ताम्रीम् ॥

पैष्टीम् अशक्तो ‘थे तिलैर् विधाय

	सौवर्णसूर्येण समं प्रदद्यात् ।
</code></pre>
<p>“सशेषा” अनन्तोरगसहिता । “पैष्टी” पिष्टमयी सप्तद्वापयुक्ता ।</p>
<pre><code>न वित्तशाठ्यं पुरुषो ‘त्र कुर्यात्

	कुर्वन्न् अधो याति न संशयो ‘त्र ॥

यावन् महेन्द्रप्रमुखा नरेन्द्राः

	पृथ्वी च सप्ताब्धियुतात्र तिष्ठेत् ।

ततः स गन्धर्वगणाग्रशेषैः

	सम्पूज्यते नारद नाकपृष्ठे ॥

ततस् तु कर्मक्षयम् आप्य लोके 

	द्विपाधिपः स्यात् कुलशीलयुक्तः ।

भवेत् सुखाव्यङ्गवपुः सभार्यः

	प्रभूतपुत्रो नृपवन्दिताङ्घ्रिः ॥
</code></pre>
<p><strong>इति सङ्क्रान्त्युद्यापनव्रतम् ।</strong></p>
<p><strong>[४३५]</strong></p>
<p><strong>अथ संवत्सरव्रतानि</strong></p>
<p><strong>[अथ सारस्वतव्रतम्]</strong></p>
<pre><code>सम्यक् पृष्टं त्वया राजञ् छृणु सारस्वतं व्रतम् ।

यस्य सङ्कीर्तनाद् एव तुष्यतीह सरस्वती ॥

यो मद्भक्तः पुमान् कुर्याद् एतद् व्रतम् अनुत्तमम् ।

तद्वत्सरादौ सम्पूज्य विप्रम् एनं समाचरेत् ॥

अथ वादित्यवारेण ग्रहताराबलेन च ।

पायसं भोजयेद् विप्रान् कृत्वा ब्राह्मणवाचनम् ॥

शुक्लवस्त्राणि दत्वा च सहिरण्यानि शक्तितः ।

गायत्रीं पूजयेद् भक्त्या शुक्लमाल्यानुलेपनैः ॥

यथा न देवि भगवान् ब्रह्मलोकपितामहः ।

त्वां परित्यज्य सन्तिष्ठेत् तथा भव वरप्रदा ॥

वेदशास्त्राणि सर्वाणि नृत्यगीतादिकं च यत् ।

न विहीनस् तथा देवि तथा मे सन्तु सिद्धयः ॥

लक्ष्मीर् मेधा वरा पुष्टिस् तुष्तिः सृष्टिः प्रभा मतिः ।

एताभिः पाहि चाष्टाभिस् तनुभिर् मां सरस्वति ॥

एवं सम्पूज्य गायत्रीं वीणादण्डेन मण्डिताम् ।

शुक्लपुष्पाक्षतैर् भक्त्या सकमण्डलुपुष्टिकाम् ॥

मौनव्रतेन भुञ्जीयात् सायं प्रातश् च धर्मवित् ।

पञ्चम्यां प्रतिपक्षं च पूजयेच् छन्दवासिनीम् ॥
</code></pre>
<p><strong>[४३६]</strong> तथैव तण्डुलप्रस्थं घृतपात्रेण संयुतम् ।</p>
<pre><code>क्षीरं दद्याद् धिरण्यं च गायत्री प्रीयताम् इति ॥

सन्ध्यायां च तथा मौनम् एतत् कुर्वन् समाचरेत् ।

नान्तरा भोजनं कार्यं यावन् मासास् त्रयोदश ॥

समाप्ते च व्रते दद्याद् भोजनं तिलतण्डुलैः ।

पूर्णं कुम्भं वस्त्रयुग्मं गां च विप्राय शोभनाम् ॥

देव्या वितानघण्टां च सितनेत्रपटान्विताम् ।

चन्दनं वस्त्रयुग्मं च दध्यन्नं शिखरं पुनः ॥

तथोपदेष्टारम् अपि भक्त्या सम्पूजयेद् गुरुम् ।

वित्तशाठ्येन रहितो वस्त्रमाल्यानुलेपनैः ॥

अनेन विधिना यस् तु कुर्यात् सारस्वतं व्रतम् ।

विद्यावान् अर्थयुक्तश् च लक्ष्मीयुक्तश् च जायते ॥
</code></pre>
<p><strong>इति सारस्वतव्रतम् ।</strong></p>
<p><strong>[अथ फलत्यागव्रतम्]</strong></p>
<p>**मत्स्यपुराणे **।</p>
<pre><code>	निन्दिकेश्वर उवाच ।

मार्गशीर्षे शुभे मासि तृतीयायां मुने व्रतम् ।

द्वादश्याम् अथ वाष्टम्यां चतुर्दश्याम् अथापि वा ॥

आरभेच् छुक्लपक्षस्य कृत्वा ब्राह्मणवाचनम् ।

अनेय्ष्व् अपि च मासेषु पुण्ये ‘ह्नि मुनिसत्तम ॥

सदक्षिणं पायसेन शक्तितः पूजयेद् द्विजान् ।

अष्टादशानां धान्यानाम् अन्यत्र फलमूलकम् ॥
</code></pre>
<p><strong>[४३७]</strong> वर्जयेद् अब्दम् एकं तु विनैवौषधकारणात् ।</p>
<pre><code>सवृषं काञ्चनं रुद्रं धर्मराजं च कारयेत् ॥

कूष्माण्डं मातुलिङ्गं च वृन्ताकं पनसं तथा ।

आम्रातककपित्थानि कालिङ्गम् अथ वारुकम् ॥

श्रीफलाश्वत्थबदरं जम्बीरं कदलीफलम् ।

कर्मारं दाडिमं शक्त्या कलधौतानि षोडश ॥

मूलकामलकं जम्बूतिन्तिडीकरमर्दकम् ।

तक्कोलैलाकतुण्डीरं करीरकुटजं शमी ॥

उदुम्बरं नारिकेलं द्राक्षाथ बृहतीद्वयम् ।

रौप्याणि कारयेद् भक्त्या फलानीमानि षोडश ॥

ताम्रं तालफलं कुर्याद् अगस्तिफलम् एव च ।

पिण्डीरकाश्मर्यफलं तथा सूरणकन्दकान् ॥

रक्तालुकाकन्दकं च कनकाभीरुचिञ्चिकम् ।

चित्रवल्लीफलं तद्वत् कूटशाल्मलिकाफलम् ॥

ग्राम्यनिष्पावमधुकवटेङ्गुदपटोलकम् ।

ताम्राणि षोडशैतानि कारयेद् बुद्धितो नरः ॥

उदकुम्भद्वयं कृत्वा धान्योपरि सवाससम् ।

भक्ष्यपात्रद्वयोपेतं हैमरुद्रवृषान्वितम् ॥

धेन्वा सहैव शान्ताय विप्रायाथ कुटुम्बिने ।

सपत्रीकाय सम्पूज्य पुण्ये ‘ह्नि विनिवेदयेत् ॥

यथा फलेषु सर्वेषु वसन्त्य् अमरकोटयः ।
</code></pre>
<p><strong>[४३८]</strong> तथा सर्वफलत्यागव्रताद् भक्तिः शिवे ‘स्तु मे ॥</p>
<pre><code>यथा शिवश् च धर्मश् च सदानन्तफलप्रदौ ।

तद्युक्तफलदानेन तौ स्यातां मे वरप्रदौ ॥

यथा फलानां कामाः स्युः शिवभक्तेषु सर्वदा ।

तथानन्तफलावाप्तिर् मे ‘स्तु जन्मनि जन्मनि ॥

यथाभेदेन पश्यामि शिवविष्ण्वर्कपद्मजान् ।

तथा ममास्तु विश्वात्मा शङ्करः शङ्करः सदा ॥

इति दत्वा तु तत् सर्वम् अलङ्कृत्य च भूषणैः ।

शक्तिश् चेच् छयनं दद्यात् सर्वोपस्करसंयुतम् ॥

अशक्तस् तु फलान्य् एव यथोक्तानि विधानतः ।

तथोदकुम्भयुग्मं च शिवधर्मौ च काञ्चनौ ॥

विप्राय दत्वा भुञ्जीत वाग्यतः स्तेयवर्जनम् ।

अन्यान् अपि यथाशक्त्या भोजयेद् विप्रपुङ्गवान् ॥

एतद् भागवतानां च सौरवैष्णवयोगिनाम् ।

शुभं सर्वफलत्यागव्रतं वेदविदो विदुः ॥

नारीभिश् च यथाशक्त्या कर्तव्यं द्विजपुङ्गव ।

एतस्मान् न परं किञ्चिद् इह लोके परत्र च ॥

व्रतम् एतन् मुनिश्रेष्ठ यद् अनन्तफलप्रदम् ।

सौवर्णताम्ररौप्येषु यावन्तः परमाणवः ॥

भवन्ति चूर्णमानेषु फलेषु मुनिसत्तम ।

तावद् युगसहस्राणि रुद्रलोके महीयते ॥
</code></pre>
<p><strong>[४३९]</strong> एतत् समस्तकलुषापहरं जनानाम्</p>
<pre><code>	आजीवनाय मनुजेषु च सर्वदा स्यात् ।

जन्मान्तरेषु न च पुत्रवियोगदुःखम्

	आप्नोति धाम च पुरन्दरदेवजुष्टम् ॥
</code></pre>
<p><strong>इति फलत्यागव्रतम् ।</strong></p>
<p><strong>अथ षष्टिव्रतानि</strong></p>
<p>तत्र <strong>मत्स्यपुराणे</strong> ।</p>
<pre><code>	नन्दिकेश्वर उवाच ।

अथातः सम्प्रवक्ष्यामि व्रतषष्टिकम् उत्तमम् ।

रुद्रेणाभिहितं देव्या महापातकनाशनम् ॥
</code></pre>
<p><strong>१। देवव्रतम्</strong></p>
<pre><code>नक्तम् अब्दं चरित्वा तु गवा सार्धं कुटुम्बिने ।

हैमं चक्रं त्रिशूलं च दद्याद् विप्राय वाससी ॥

शिवरुद्रौ नतो ‘स्मीति शिवलोके स मोदते ।

एतद् देवव्रतं नाम महापातकनाशनम् ॥
</code></pre>
<p>**२। रुद्रव्रतम् **</p>
<pre><code>यस् त्व् एकभक्तेन समां क्षपेद् धैमवृषान्विताम् ।

धेनुं तिलमयीं दद्यात् स पदं याति शाङ्करम् ॥

एतद् रुद्रव्रतं नाम पापशोकविनाशनम् ।
</code></pre>
<p><strong>[४४०]</strong></p>
<p><strong>३। नीलव्रतम्</strong></p>
<pre><code>यस् तु नीलोत्पलं हैमं शर्करापात्रसंयुतम् ।

एकान्तरितनक्षाशी समान्ते वृषसंयुतम् ॥

वैष्णवं स पदं याति नीलव्रतम् इदं शुभम् ।
</code></pre>
<p><strong>४। प्रीतिव्रतम्</strong></p>
<pre><code>आषाढादिचतुर्मासम् अभ्यङ्गं वर्जयेन् नरः ।

भोजनोपस्करं दद्यात् स याति भवनं हरेः ॥

लोके प्रीतिकरं नॄणां प्रीतिव्रतम् इहोच्यते ।
</code></pre>
<p><strong>५। गौरीव्रतम्</strong></p>
<pre><code>वर्जयित्वा मधौ यस् तु दधिक्षीरघृतेक्षुकान् ।
</code></pre>
<p>“मधौ” चैत्रे ।</p>
<pre><code>दद्याद् वस्त्राणि सूक्ष्माणि रसपात्रैर् युतानि च ॥

सम्पूज्य विप्रमिथुनं गौरी मे प्रीयताम् इति ।

एतद् गौरीव्रतं नाम भवानीलोकदायकम् ।
</code></pre>
<p><strong>६। कामव्रतम्</strong></p>
<pre><code>पुष्यादौ तु त्रयोदश्यां कृत्वा नक्तं मधौ पुनः ।

अशोकं काञ्चनं दद्याद् इक्षुयुक्तं दशाङ्गुलम् ॥

विप्राय वस्त्रसंयुक्तं प्रद्युम्नः प्रीयताम् इति ।

कल्पं विष्णुपुरे स्थित्वा विशोकः स्यात् पुनर् नृप ॥

एतत् कामव्रतं नाम सदा शोकविनाशनम् ।
</code></pre>
<p><strong>७। शिवव्रतम्</strong></p>
<pre><code>आषाढादिव्रतं यस् तु वर्जयेन् नखकर्तनम् ।

वार्ताकं च चतुर्मासं मधुसर्पिर्घटान्वितम् ॥
</code></pre>
<p><strong>[४४१]</strong> कार्तिक्यां तत् पुनर् हैमं ब्राह्मणाय निवेदयेत् ।</p>
<p>“आषाढादि” आषाडोपक्रमम्, आषाढ्यां नियमं गृह्णीयाद् इत्य् अर्थः ।</p>
<pre><code>रुद्रलोकम् अवाप्नोति शिवव्रतम् इदं स्मृतम् ॥
</code></pre>
<p><strong>८। सौम्यव्रतम्</strong></p>
<pre><code>वर्जयेद् यस् तु पुष्पाणि हेमन्ते शिशिरे तथा ।

पुष्पत्रयं च फाल्गुन्यां कृत्वा शक्त्या च काञ्चनम् ॥

दद्याद् द्विकालवेलायां प्रीयेतां शिवकेशवौ ।

दत्वा परं पदं याति सौम्यव्रतम् इदं स्मृतम् ॥
</code></pre>
<p><strong>९। सौभाग्यव्रतम्</strong></p>
<pre><code>फाल्गुन्यां तु तृतीयायां लवणं यस् तु वर्जयेत् ।

समाप्ते शयनं दद्याद् गृहं सोपस्करान्वितम् ॥

सम्पूज्य विप्रमिथुनं भवानी प्रीयताम् इति ।

गौरीलोके वसेत् कल्पं सौभाग्यव्रतम् उच्यते ॥
</code></pre>
<p><strong>१०। सारस्वतव्रतम्</strong></p>
<pre><code>सन्ध्यामौनं नरः कुर्यात् समान्ते घृतकुम्भकम् ।

वस्त्रयुग्मं तिलघटं ब्राह्मणाय निवेदयेत् ॥

सारस्वतं पदं याति पुनरावृत्तिदुर्लभम् ।

एतत् सारस्वतं नाम रूपविद्याप्रदायकम् ॥
</code></pre>
<p><strong>११। सम्पद्व्रतम्</strong></p>
<pre><code>लक्ष्मीम् अभ्यर्च्य पञ्चम्याम् उपवासि भवेन् नरः ।
</code></pre>
<p><strong>[४४२]</strong> समान्ते हेमकलशं दद्याद् धेम्ना समन्वितम् ॥</p>
<pre><code>स वैष्णवपदं याति लक्ष्मीवान् जन्मजन्मनि ।

एतत् सम्पद्व्रतं नाम सदा पापविनाशनम् ॥
</code></pre>
<p><strong>१२। आयुर्व्रतम्</strong></p>
<pre><code>कृत्वा तु लेपनं शम्बोर् अग्रतः केशवस्य च ।

यावद् अब्दं पुनर् दद्याद् धेनुं जलघटान्विताम् ॥

जन्मायुतं शतायुः स्याद् अन्ते शिवपुरं लभेत् ।

एतद् आयुर्व्रतं नाम सदा पापविनाशनम् ॥
</code></pre>
<p><strong>१३। कीर्तिव्रतम्</strong></p>
<pre><code>अश्वत्थं भास्करं गङ्गां प्रणम्यैकत्र वाग्यतः ।

एकभक्तं नरः कुर्याद् अब्दम् एकं विमत्सरः ॥

व्रतान्ते विप्रमिथुनं पूज्य धेनुत्रयान्वितम् ।

वृक्षं हिरण्मयं दद्यात् सो ‘श्वमेधफलं लभेत् ॥

एतत् कीर्तिव्रतं नाम भूतिकीर्तिफलप्रदम् ।
</code></pre>
<p><strong>१४। सोमव्रतम्</strong></p>
<pre><code>घृतेन स्नपनं कृत्वा शम्भोर् वा केशवस्य च ।

अक्षतैस् तु समां कुर्यात् पद्मं गोमयमण्डले ॥

समान्ते हेमकलशं तिलधेनुसमन्वितम् ।

शुद्धम् अष्टाङ्गुलं दद्याच् छिवलोके महीयते ॥
</code></pre>
<p><strong>[४४३]</strong> “समां” वर्षम् ।</p>
<pre><code>सामगाय च तद् देयं सामव्रतम् इहोच्यते ।
</code></pre>
<p><strong>१५। वीरव्रतम्</strong></p>
<pre><code>नवम्याम् एकभक्तं तु कृत्वा कन्याश् च शक्तितः ।

भोजयित्वा समां दद्याद् धेमकुम्भं सवाससी ॥

हैमं सिंहं च विप्राय दत्वा शिवपुरं व्रजेत् ।

जन्मार्बुदं सुरूपः स्याच् छत्रुभिश् चापराजितः ॥

एतद् वीरव्रतं नाम नारीणां च सुखप्रदम् ।
</code></pre>
<p><strong>१६। पितृव्रतम्</strong></p>
<pre><code>यावत् समां भवेद् यस् तु पञ्चदश्यां पयोव्रतः ।
</code></pre>
<p>“पञ्चदश्याम्” अमावास्यायाम् ।</p>
<pre><code>समान्ते श्राद्धकृद् दद्याद् गावः पञ्च पवस्विनीः ॥

वासांसि वा पिशङ्गानि जलकुम्भयुतानि च ।

स याति वैष्णवं लोकं पितॄणां तारयेच् छतम् ॥

कल्पान्ते राजराजः स्यात् पितृव्रतम् इदं स्मृतम् ।
</code></pre>
<p><strong>१७। आनन्दव्रतम्</strong></p>
<pre><code>चैत्रादिचतुरो मासान् जलं दद्याद् अयाचितम् ।

व्रतान्ते मणिकं दद्याद् अन्नवस्त्रसमन्वितम् ॥

तिलपात्रं हिरण्यं च ब्रह्मलोके महीयते ।

कल्पान्ते भूपतिर् नूनम् आनन्दव्रतम् उच्यते ॥
</code></pre>
<p><strong>[४४४]</strong></p>
<p><strong>१८। धृतिव्रतम्</strong></p>
<pre><code>पञ्चामृतेन स्नपनं कृत्वा संवत्सरं विभोः ।

वत्सरान्ते पुनर् दद्याद् धेनुं पञ्चामृतैर् युताम् ॥
</code></pre>
<p>“पञ्चामृतम्” दधि-क्षीर-घृत-मधु-इक्षुरसाः । “विभोः” शङ्करस्य ।</p>
<pre><code>विप्राय दद्याच् छङ्खं च स पदं याति शाङ्करम् ।

राजा भवति कल्पान्ते धृतिव्रतम् इदं स्मृतम् ॥
</code></pre>
<p><strong>१९। अहिंसाव्रतम्</strong></p>
<pre><code>वर्जयित्वा पुमान् मांसम् अब्दान्ते गोप्रदो भवेत् ।

तद्वद् धैमं मृगं दद्यात् सो ‘श्वमेधफलं लभेत् ॥

अहिंसाव्रतम् इत्य् उक्तं कल्पान्ते भूपतिर् भवेत् ।
</code></pre>
<p><strong>२०। सूर्यव्रतम्</strong></p>
<pre><code>माघमास्य् उषसि स्नानं कृत्वा दाम्पत्यम् अर्चयेत् ।

भोजयित्वा यथाशक्त्या माल्यवस्त्राणि भूषणैः ॥

सूर्यलोके वसेत् कल्पं सूर्यव्रतम् इदं स्मृतम् ।
</code></pre>
<p><strong>२१। विष्णुव्रतम्</strong></p>
<pre><code>आषाढादिचतुर्मासं प्रातःस्नायी भवेन् नरः ।

विप्रेषु भोजनं दत्वा कार्तिक्यां गोप्रदो भवेत् ॥

स वैष्णवं पदं याति विष्णुव्रतम् इदं स्मृतम् ।
</code></pre>
<p><strong>२२। शीलव्रतम्</strong></p>
<pre><code>अयनाद् अयनं यावद् वर्जयेत् क्षीरसर्पिषी ।

तदन्ते पुष्पदामानि घृतधेन्वा सहैव तु ॥
</code></pre>
<p><strong>[४४५]</strong> दत्वा शिवपुरं याति विप्राय घृतपायसम् ।</p>
<pre><code>एतच् छीलव्रतं नाम चारोग्यश्रीप्रलप्रदम् ॥
</code></pre>
<p><strong>२३। दीप्तिव्रतम्</strong></p>
<pre><code>सन्ध्यादीपः प्रदेयस् तु समां तैलं विवर्जयेत् ।

समान्ते दीपिकां दद्याच् चक्रशूले च काञ्चने ॥

वस्त्रयुग्मं च विप्राय स तेजस्वी भवेद् इह ।

रुद्रलोकम् अवाप्नोति दीप्तिव्रतम् इदं स्मृतम् ॥
</code></pre>
<p><strong>२४। रुद्रव्रतम्</strong></p>
<pre><code>कार्तिकादितृतीयायां प्राश्य गोमुत्रयावकम् ।

नक्तं चरेद् अब्दम् एकम् अब्दान्ते गोप्रदो भवेत् ॥

गौरीलोके वसेत् कल्पं स्थित्वा राजा भवेद् इह ।

एतद् रुद्रव्रतं नाम सदा कल्याणकारकम् ॥
</code></pre>
<p><strong>२५। दृढव्रतम्</strong></p>
<pre><code>वर्जयेच् चैत्रमासे तु यस् तु गन्धानुलेपनम् ।

शुक्तिं गन्धभृतां दत्वा विप्राय सितवाससी ॥

वारुणं पदम् आप्नोति दृढव्रतम् इदं स्मृतम् ।
</code></pre>
<p><strong>२६। कान्तिव्रतम्</strong></p>
<pre><code>वैशाखे पुष्पलवणं वर्जयित्वा तु गोप्रदः ।

कृत्वा विष्णुपदे कल्पं स्थित्वा राजा भवेद् इह ॥

एतत् कान्तिव्रतं नाम कान्तिकीर्तिफलप्रदम् ।
</code></pre>
<p><strong>२७। ब्रह्मव्रतम्</strong></p>
<pre><code>ब्रह्माण्डं काञ्चनं कृत्वा तिलराशिसमन्वितम् ।

त्र्यहं तिलव्रतो भूत्वा वह्निं सन्तर्प्य सद्विजम् ॥
</code></pre>
<p><strong>[४४६]</strong> सम्पूज्य विप्रदाम्पत्यं माल्यवस्त्रविभूषणैः ।</p>
<pre><code>शक्तितस् त्रिपलाद् ऊर्ध्वं विश्वात्मा प्रीयताम् इति ॥

पुण्ये ‘ह्नि पद्मशयनं ब्रह्म यात्य् अपुनर्भुवम् ।

एतद् ब्रह्मव्रतं नाम निर्वाणफलदं नृणाम् ॥
</code></pre>
<p><strong>२८। धेनुव्रतम्</strong></p>
<pre><code>यश् चोभयमुखीं दद्यात् प्रभूतकनकान्विताम् ।

दिनं पयोव्रतस् तिष्ठेत् स याति परमं पदम् ॥

एतद् धेनुव्रतं नाम पुनरावृत्तिदुर्लभम् ।
</code></pre>
<p><strong>२९। कल्पवृक्षव्रतम्</strong></p>
<pre><code>त्र्यहं पयोव्रतः स्थित्वा काञ्चनं कल्पपादपम् ।

पलाद् ऊर्ध्वं यथाशक्त्या तण्डुलं शूर्पसंयुतम् ॥

दत्वा ब्रह्मपदं याति कल्पवृक्षव्रतं स्मृतम् ।
</code></pre>
<p><strong>३०। भीमव्रतम्</strong></p>
<pre><code>मासोपवासी यो दद्याद् धेनुं विप्राय शोभनाम् ।

स वैष्णवपदं याति भीमव्रतम् इदं स्मृतम् ॥
</code></pre>
<p><strong>३१। धराव्रतम्</strong></p>
<pre><code>दद्याद् विंशत्पलाद् ऊर्ध्वं महीं कृत्वा तु काञ्चनीम् ।

दिनं पयोव्रतस् तिष्ठेद् रुद्रलोके महीयते ॥

धराव्रतम् इदं प्रोक्तं सप्तकल्पशतानुगम् ।
</code></pre>
<p><strong>३२। महाव्रतम्</strong></p>
<pre><code>माघमासे ‘थ चैत्रे वा गुडधेनुप्रदो भवेत् ।

गुडव्रतस् तृतीयायां गोलोके स महीयते ॥

महाव्रतम् इदं नाम परमानन्दकारकम् ।
</code></pre>
<p><strong>[४४७]</strong></p>
<p><strong>३३। प्रभाव्रतम्</strong></p>
<pre><code>पक्षोपवासी यो दद्याद् विप्राय कपिलाद्वयम् ।

स ब्रह्मलोकम् आप्नोति देवासुरसुपूजितः ॥

कल्पान्ते राजराजः स्यात् प्रभाव्रतम् इदं स्मृतम् ।
</code></pre>
<p><strong>३४। प्राप्तिव्रतम्</strong></p>
<pre><code>वत्सरं त्व् एकभक्ताशी सभक्ष्यजलकुम्भदः ।

शिवलोके वसेत् कल्पं प्राप्तिव्रतम् इदं स्मृतम् ॥
</code></pre>
<p><strong>३५। सुगतिव्रतम्</strong></p>
<pre><code>नक्ताशी त्व् अष्टमीषु स्याद् वत्सरान्ते तु धेनुदः ।

पौरन्दरपदं याति सुगतिव्रतम् उत्तमम् ॥
</code></pre>
<p><strong>३६। वैश्वानरव्रतम्</strong></p>
<pre><code>यश् चेन्धनाग्निदो विप्रे वर्षादि चतुरस् त्व् ऋतून् ।

घृतधेनुप्रदानेन स परं ब्रह्म गच्छति ॥

वैश्वानरव्रतं नाम सर्वपापप्रणाशनम् ।
</code></pre>
<p><strong>३७। कृष्णव्रतम्</strong></p>
<pre><code>एकादश्यां च नक्ताशी यश् चक्रं विनिवेदयेत् ।

चैत्रे समान्ते सौवर्णं स विष्णोः पदम् आप्नुयात् ॥

एतत् कृष्णव्रतं नाम कल्पान्ते राज्यलाभकृत् ।
</code></pre>
<p><strong>३८। देवीव्रतम्</strong></p>
<pre><code>पायसाशा समान्ते तु दद्याद् विप्राय गोयुतम् ।
</code></pre>
<p><strong>[४४८]</strong> लक्ष्मीलोके वसेत् कल्पम् एतद् देवीव्रतं स्मृतम् ॥</p>
<p><strong>३९। भानुव्रतम्</strong></p>
<pre><code>सप्तम्यां नक्तभुग् दद्यात् समान्ते गां पयस्विनीम् ।

सूर्यलोकम् अवाप्नोति भानुव्रतम् इदं स्मृतम् ॥
</code></pre>
<p><strong>४०। वैनायकव्रतम्</strong></p>
<pre><code>चतुर्थ्यां नक्तभुग् दद्याद् अब्दान्ते हेमवारिजम् ।

व्रतं वैनायकं नाम शिवलोकप्रदायकम् ॥
</code></pre>
<p><strong>४१। फलव्रतम्</strong></p>
<pre><code>महाफलानि यस् त्यक्त्वा चतुर्मासं द्विजातये ।

इमानि कार्तिके दद्याद् गोयुगेन समं नरः ॥

एतत् फलव्रतं नाम सूर्यलोके महीयते ।
</code></pre>
<p>“महाफलानि” कूष्माण्डपनसादीनि ।</p>
<p><strong>४२। सौरव्रतम्</strong></p>
<pre><code>यश् चोपवासी सप्तम्यां समान्ते हेमपङ्कजम् ।

गावश् च शक्तितो दद्याद् धेमान्नघटसंयुताः ॥

एतत् सौरव्रतं नाम सूर्यलोकफलप्रदम् ।
</code></pre>
<p><strong>४३। वृषव्रतम्</strong></p>
<pre><code>द्वादश द्वादशीर् यस् तु समाप्योपोषणैः पुनः ।

गोवस्त्रकाञ्चनैर् विप्रान् पूजयेच् छक्तितो नरः ॥

परं पदम् अवाप्नोति वृषव्रतम् इदं स्मृतम् ।
</code></pre>
<p><strong>४४। प्राजापत्यव्रतम्</strong></p>
<pre><code>कृत्स्नान्ते गोप्रदः कुर्याद् भोजनं शक्तितः पदम् ।
</code></pre>
<p><strong>[४४९]</strong> शाङ्करं याति विप्राणां प्राजापत्यम् इदं स्मृतम् ॥</p>
<p>“भोजनं” “विप्राणाम्” इति सम्बन्धः ।</p>
<p><strong>४५। त्र्य्म्बकव्रतम्</strong></p>
<pre><code>चतुर्दश्यां समान्ते तु नक्ताशी गोयुगप्रदः ।

शैवं पदम् अवाप्नोति त्रैयम्बकम् इदं स्मृतम् ॥
</code></pre>
<p><strong>४६। वरव्रतम्</strong></p>
<pre><code>सप्तरात्रोषितो दद्याद् घृतकुम्भं द्विजातये ।

वरव्रतम् इदं प्राहुर् ब्रह्मलोकफलप्रदम् ॥
</code></pre>
<p><strong>४७। इन्द्रव्रतम्</strong></p>
<pre><code>आकाशशायी वर्षासु दद्याद् अन्ते पयस्विनीम् ।

शक्रलोके वसेत् कल्पम् इदम् इन्द्रव्रतं स्मृतम् ॥
</code></pre>
<p><strong>४८। शीलव्रतम्</strong></p>
<pre><code>अनग्निपक्वम् अश्नाति तृतीयायां तु यो नरः ।

गां दत्वा शिवम् अभ्येति पुनरावृत्तिवर्जितम् ॥

इह चानन्दकृत् पुंसां शीलव्रतम् इदं स्मृतम् ।
</code></pre>
<p><strong>४९। अश्वव्रतम्</strong></p>
<pre><code>हेमं पलद्वयाद् ऊर्ध्वं रथम् अश्वयुगान्वितम् ।

दद्यात् कृतोपवासः सन् दिवि कल्पशतं वसेत् ॥

कल्पान्ते राजराजः स्याद् अश्वव्रतम् इदं स्मृतम् ।
</code></pre>
<p><strong>५०। करिव्रतम्</strong></p>
<pre><code>तद्वद् धेमरथं दद्यात् करिभ्यां संयुतं नरः ।
</code></pre>
<p><strong>[४५०]</strong> तद्वत् पलद्वयाद् ऊर्ध्वम् अर्कलोके महीयते ॥</p>
<pre><code>भवेद् उपोषितो भूत्वा करिव्रतम् इदं स्मृतम् ।
</code></pre>
<p><strong>५१। सुखव्रतम्</strong></p>
<pre><code>अथ वा सम्परित्यज्य समान्ते गोप्रदो भवेत् ।

यक्षाधिपत्यम् आप्नोति तत् सुखव्रतम् उच्यते ॥
</code></pre>
<p><strong>५२। वरुणव्रतम्</strong></p>
<pre><code>निशि कृत्वा जले वासं प्रभाते गोप्रदो भवेत् ।

वारुणं लोकम् आप्नोति वरुणव्रतम् उच्यते ॥
</code></pre>
<p><strong>५३। चन्द्रव्रतम्</strong></p>
<pre><code>चान्द्रायणं च यः कुर्याद् धेमचन्द्रं निवेदयेत् ।

चन्द्रव्रतम् इदं प्रोक्तं चन्द्रलोकफलप्रदम् ॥
</code></pre>
<p><strong>५४। रुद्रव्रतम्</strong></p>
<pre><code>ज्येष्ठे पञ्चतपाः सायं हेमधेनुप्रदो दिवम् ।

यावत् षष्ठीत्रयोदश्यो रुद्रव्रतम् इदं स्मृतम् ॥
</code></pre>
<p><strong>५५। भवानीव्रतम्</strong></p>
<pre><code>सकृन् नक्तव्रतं कुर्यात् तृतीयायां शिवालये ।

समान्ते धेनुदो भक्त्या भवानीव्रतम् उच्यते ॥
</code></pre>
<p><strong>५६। पवनव्रतम्</strong></p>
<pre><code>माघे मास्य् आर्द्रवासाः स्यात् सप्तम्यां गोप्रदो भवेत् ।

दिवि कल्पम् उषित्वा तु राजा स्यात् पवनव्रतम् ॥
</code></pre>
<p><strong>५७। धामव्रतम्</strong></p>
<pre><code>त्रिरात्रोपोषितो दद्यात् फाल्गुन्यां भवनं शुभम् ।
</code></pre>
<p><strong>[४५१]</strong> आदित्यलोकम् आप्नोति धामव्रतम् इदं स्मृतम् ॥</p>
<p><strong>५८। इन्दुव्रतम्</strong></p>
<pre><code>त्रिसन्ध्यं पूज्य दाम्पत्यम् उपवासी विभूषणैः ।

दद्याद् यः समवाप्नोति मोक्षम् इन्दुव्रतादिकम् ॥
</code></pre>
<p><strong>५९। सोमव्रतम्</strong></p>
<pre><code>दत्वा सितद्वितीयायाम् इन्दोर् लवणभोजनम् ।

समान्ते गोप्रदो याति विप्राय शिवमन्दिरम् ॥

कल्पान्ते राजराजः स्यात् सोमव्रतम् इदं स्मृतम् ।
</code></pre>
<p><strong>६०। विश्वव्रतम्</strong></p>
<pre><code>दशम्याम् एकभक्ताशी समान्ते दशधेनुदः ।

गिरिं च काञ्चनीं दद्याद् ब्रह्मणे ‘धिपतिर् भवेत् ॥

एतद् विश्वव्रतं नाम महापातकनाशनम् ।
</code></pre>
<p><strong>इति षष्टिव्रतानि ।</strong></p>
<p><strong>[४५२]</strong></p>
<p><strong>अथ प्रकीर्णव्रतानि</strong></p>
<p>तत्र <strong>वराहपुराणे</strong> ।</p>
<pre><code>एकादश्यां निराहारो यो भुङ्क्ते द्वादशीदिने ।

शुक्ले वा यदि कृष्णे वा तद् व्रतं वैष्णवम्महत् ॥

एतद् विद्वान् सुघोराणि हन्ति पापानि पार्थिव ।

त्रयोदश्यां तु नक्तेन धर्मव्रतम् इदं स्मृतम् ॥

शुक्लपक्षे फाल्गुनस्य तद् आरभ्य विचक्षणः ।

रौद्रव्रतं चतुर्दश्यां कृष्णपक्षे विशेषतः ॥

तं माघमासाद् आरभ्य पूर्णं संवत्सरं नृप ।

इन्द्रव्रतं पञ्चदश्यां शुक्लायां नक्तभोजनात् ॥

पितृव्रतम् अमावास्याम् इति बीजं तवोदितम् ।

दश पञ्च च वर्षाणि य एवं कुरुते नृप ॥

तिथिव्रतानि कस् तस्य फलं ब्रूते प्रमाणतः ।

अश्वमेधसहस्राणि राजसूयशतानि च ॥

इष्टानि तेन राजेन्द्र कल्पोक्ताः क्रतवस् तथा ।

एकम् एव व्रतं हन्ति कृतं पापानि नित्यसः ॥

यः पुनः सर्वम् एवैतत् कुर्यान् नरवरात्मज ।

स सुद्धो विरजान् लोकान् आप्नोति सकलान् नृप ॥
</code></pre>
<p><strong>[४५३]</strong></p>
<p><strong>[महातपोव्रतानि]</strong></p>
<p><strong>स्कन्दपुराणे ।</strong></p>
<pre><code>अहोरात्रं तु यो देव्याः कुर्याद् एकं नरोत्तम ।

दशानां स सुअर्णानां फलम् आप्नोति शोभनम् ॥
</code></pre>
<p>“सुवर्णानां” सुवर्णदानस्य “फलं” इत्य् अर्थः ।</p>
<pre><code>मासे मासे त्व् अहोरात्रं यः करोति नरोत्तमः ।

स तेन कर्मणा युक्तः सर्वपापविवर्जितः ॥

न याति नरकं सत्यं यमं च न (स) पश्यति ॥
</code></pre>
<p><strong>तथा</strong> ।</p>
<pre><code>मासे मासे तु यः कुर्यात् त्रिरात्रक्षपणं व्रतम् ।

कौबेरलोकम् आसाद्य स विन्देत् परमं परम् ॥

चतुर्थे ‘हनि यो भुङ्क्ते प्रयतात्मा शुचिर् नरः ।

गान्धर्वं स पदं प्राप्य मोदते शक्रवद् दिवि ॥

पञ्चमे ‘हनि यो भुङ्क्ते प्रतिमासम् अतन्द्रितः ।

स मुक्तः सर्वपापैस् तु स गच्छेद् दिवमूर्जितः ॥

यो भुङ्क्ते दिवसे षष्ठे नित्यं नियमवान् शुचिः ।

वारुणं लोकम् आसाद्य स याति परमं पदम् ॥

सप्तमे ‘हनि यो भुङ्क्ते जितद्वन्द्वो दृढव्रतः ।

आदित्यलोकम् आप्नोति सो ‘पि विन्देन् महाव्रतम् ॥
</code></pre>
<p><strong>[४५४]</strong> “जितद्वन्द्वः “आतपादिदुःखसहिष्णुः” ।</p>
<pre><code>अष्टमे ‘हनि यो भुङ्क्ते जितद्वन्द्वो दृढव्रतः ।

वैष्णवं लोकम् आसाद्य स भवेत् परमद्युतिः ॥

नवमे ‘हनि यो भुङ्क्ते नरो नियमवान् शुचिः ।

स वसूनां प्रियो भूत्वा वसते वसुभिः सह ॥

दशमे ‘हनि यो भुङ्क्ते द्वादशाहफलं लभेत् ।

अश्विभ्यां स समो भूत्वा सूर्यवज् ज्वलते सदा ॥
</code></pre>
<p>“द्वादशाहः” क्रतुविशेषः ।</p>
<pre><code>एकादशे तु यो भुङ्क्ते दिवसे मानवः सदा ।

एकादशाहं सम्प्राप्य स रुद्रगणतां लभेत् ॥

यो द्वादशे तु दिवसे भुङ्क्ते देवि सदा नरः ।

द्वादशाहं तु सम्प्राप्य शक्रलोके महीयते ॥

त्रयोदशे तु यो नित्यम् अश्नाति दिवसे नरः ।

वसेत् स भार्गवं स्थानं प्राप्य दिव्यसुखान्वितम् ॥

अश्नन् चतुर्दशे नित्यं दिवसांस् तु क्षपेन् नरः ।

तौष्टिकं लोकम् आसाद्य भवेद् गणपतिर् नरः ॥
</code></pre>
<p>“तौष्टिकम्” दिव्यम् ।</p>
<pre><code>अर्धमासं क्षपेद् यस् तु नित्यम् एव ह्य् अतन्द्रितः ।
</code></pre>
<p><strong>[४५५]</strong> देवराजेन तुल्यो ‘सौ भूत्वा स्वर्गे तु तिष्ठति ॥</p>
<pre><code>यस् तु मासं क्षपेद् धीरो जितक्रोधो जितेन्द्रियः ।

स विमानेन दिव्येन अप्सरोभिः समन्वितः ॥

सर्वलोकेषु वसते बधून्य् अब्दयुतानि च ।

ततो ब्रह्मासनं प्राप्य ब्रह्मणा च सुपूजितः ॥

ब्रह्मलोके निवसते यथा ब्रह्मा नरोत्तम ।
</code></pre>
<p><strong>महाभारते</strong> ।</p>
<pre><code>मासि मासि त्रित्रात्राणि कृत्वा वर्षाणि द्वादश ।

गणाधिपत्यम् आप्नोति निःसपत्नम् अकण्डकम् ॥

यस् तु संवत्सरं पूर्णम् एकाहारो भवेन् नरः ।

अतिरात्रस्य यज्ञस्य फलं स समुपाश्नुते ॥

दश वर्षसहस्राणि स्वर्गलोके महीयते ।

तत्क्षयाद् इह आगत्य माहात्म्यं प्रतिपद्यते ॥

यस् तु संवत्सरं पूर्णं चतुर्थं भक्तम् अश्नुते ।

अहिंसानिरतो नित्यं सत्यवाङ् नियतेन्द्रियः ॥

वाजपेयस्य यज्ञस्य फलं प्राप्नोति वै नरः ।

त्रिंशद्वर्षसहस्राणि स्वर्गे च स महीयते ॥
</code></pre>
<p>“चतुर्थं भक्तम् अश्नुते” उपोष्य परे ‘हनि न भुङ्क्त इत्य अर्थः ।</p>
<p><strong>[४५६]</strong> षष्ठकाले तु कौन्तेय नरः संवत्सरं क्षपेत् ।</p>
<p>“षष्ठकाले” भुङ्क्त इति शेषः ।</p>
<pre><code>अश्वमेधस्य यज्ञस्य फलं प्राप्नोति मानवः ॥

चक्रवाकप्रयुक्तेन विमानेन स गच्छति ।

चत्वारिंशत्सहस्राणि दिवम् आवसते च सः ॥

[पक्षे पक्षे गते राजन् यो ‘श्नीयाद् वर्षम् एव तु ।

षण्मासानशनं तस्य भगवान् अङ्गिराब्रवीत् ॥

षष्टिर् वर्षसहस्राणि दिवम् आवसते स च सः ।]
</code></pre>
<p>“अश्नीयात्” द्वितीये पक्षे सर्वदिनेष्व् इत्य् अर्थः ।</p>
<pre><code>वीणानां वल्लकीनां च वेणूनां च विशाम्पते ॥

सुघोषैर् मधुरैः शब्दैः सुषुप्तः प्रतिबुध्यते ।

संवत्सरम् इहैकं तु मासि मासि पिबेत् पयः ॥

फलं विश्वजितः स्फीतं प्राप्नोति स नरोत्तमः ।

सिंहव्याघ्रादियुक्तेन स विमानेन गच्छति ॥

शतं चाप्सरसः कन्या रमयन्ति नरं तथा ।

सप्ततिं च सहस्राणि वर्षाणां दिवि मोदते ॥

मासाद् ऊर्ध्वं नरव्याघ्र नोपवासो विधीयते ।

	युधिष्ठिर उवाच ।

यो दरिद्रैर् अपि विधिः शक्यः प्राप्तुं सदा भवेत् ।

तुल्यो यज्ञफलैर् एतैस् तम् मे ब्रूहि पितामह ॥
</code></pre>
<p><strong>[४५७]</strong> भीष्म उवाच ।</p>
<pre><code>यस् तु कल्यं तथा सायं भुञ्जानो नान्तरा पिबेत् ।

अहिंसानिरतो नित्यं यजानो जातवेदसम् ॥
</code></pre>
<p>“पिबेत्” उदकम् अपीति शेषः ।</p>
<pre><code>षड्भिर् एव तु वर्षैः स सिध्यति नात्र संशयः ।

देवस्त्रीणाम् अधीवासे न्र्त्यगीतनिनादिते ॥

प्राजापत्ये वसेत् पद्मं वर्षाणाम् अग्निसन्निभे ।
</code></pre>
<p>“पद्मं” कोटिशतम् ।</p>
<pre><code>त्रीणि वर्षाणि सततं यः प्राश्नो[आ?]त्य् एकभोजनम् ॥

धर्मपत्नीरतो नित्यम् अग्निष्ठोमफलं लभेत् ।

द्वितीये दिवसे यस् तु प्राश्नीयाद् एकभोजनम् ॥

सदा द्वादश मासान् वै जुह्वानो जातवेदसम् ।

[यज्ञं बहुसुवर्णं यो वासवप्रियम् आहरेत् ॥

सत्यवाग् दानशीलश् च ब्रह्मण्यश् चानसूयकः ।

क्षान्तो दान्तो जितक्रोधो यत् फलं समवाप्नुयात् ॥

पाण्डुराभप्रतीकाशे विमाने हंसलक्षणे ।

द्वे समाप्ते ततः पद्मे सो ‘प्सरोभिर् वसेत् सह ॥
</code></pre>
<p>“समाप्ते” परिपूर्णे ।</p>
<pre><code>तृतीये दिवसे यस् तु प्राश्नीयाद् एकभोकनम् ।
</code></pre>
<p><strong>[४५८]</strong> सदा द्वादशमासान् वै जुह्वानो जातवेदसम् ॥]</p>
<pre><code>अग्निकार्यपरो नित्यं नित्यं कालप्रोबोधिनः ।

अतिरात्रस्य यज्ञस्य फलं प्राप्नोत्य् अनुत्तमम् ॥

सप्तर्षीणां सदा लोके सो ‘प्सरोभिर् वसेत् सह ।

निवर्तनं च तत्रास्य त्रीणि पद्मानि वै विदुः ॥
</code></pre>
<p>“आस्य” स्थित्वा ।</p>
<pre><code>दिवसे यश् चतुर्थे तु प्राश्नीयाद् एकभोजनम् ।

सदा द्वादशमासान् वै जुह्वानो जातवेदसम् ॥

वाजपेयस्य यज्ञस्य फलं प्राप्नोत्य् अनुत्तमम् ।

सागरस्य च पर्यन्तं वासवं लोकम् आवसेत् ॥

देवराजस्य च क्रीडां नित्यकालम् अवेक्षते ।
</code></pre>
<p>“सागरस्य च पर्यन्तं” समुद्रसङ्ख्याविशेषान्तम् ।</p>
<pre><code>दिवसे पञ्चमे यस् तु प्राश्नीयाद् एकभोजनम् ॥

सदा द्वादशमासान् वै जुह्वानो जातवेदसम् ।

अलुब्धः सत्यवादी च ब्रह्मण्यश् चाविहिंसकः ॥

असूयापापरहितो द्वादशाहफलं लभेत् ।

जाम्बूनदमयं दिव्यं विमानं हंअलक्षणम् ॥

सूर्यमालासमाभासम् आरोहेत् पाण्डुरं गृहम् ।

आवर्तनानि चत्वारि तुलापद्मानि द्वादश ॥

शराग्निपरिमाणं च तत्रासौ वसते सुखम् ।
</code></pre>
<p>“आवर्तनानि” मन्वन्तराणि । तुलापद्मानि शतं प्रमाणानि । “शराग्निपरिमाणम्” शराः पञ्च, अग्नयस् त्रयः । इदम् अपि परिमाणं मन्वन्तराणाम् एव ।</p>
<p><strong>[४५९]</strong> दिवसे यस् तु षष्ठे तु मुनिः प्राश्नीत भोजनम् ॥</p>
<pre><code>सदा द्वादशमासान् वै जुह्वानो जातवेदसम् ।

सदा त्रिषवणस्नायी ब्रह्मचार्य् अनसूयकः ॥
</code></pre>
<p>“मुनिः संयतवाक् ।</p>
<pre><code>[गवां मेधस्य यज्ञस्य फलं प्राप्नोत्य् अनुत्तमम् ।]

तथैवाप्सरसाम् अङ्गे सुषुप्तः प्रतिबुध्यते ॥

नूपुराणां निनादेन मेखलानां च निःस्वनैः ।

कोटीः सहस्रवर्षाणां युगकोटिशतानि च ॥

पद्मान्य् अष्टादश तथा पताके द्वे तथैव च ।

अयुतानि च पञ्चाशद् ऋक्षचर्मशतस्य च ॥

लोमप्रमाणेन समं ब्रह्मलोके महीयते ।
</code></pre>
<p>“पताका” सङ्ख्याविशेषः ।</p>
<pre><code>दिवसे सप्तमे यस् तु प्राश्नीयाद् एकभोजनम् ॥

सदा द्वादशमासान् वै जुह्वानो जातवेदसम् ।

सरस्वतीं गोपयानो ब्रह्मचर्यं समाचरेत् ॥

सुमनो वर्णकं चैव मधु मांसं च वर्जयेत् ।

पुरुषो मरुतां लोकम् इन्द्रलोकं च गच्छति ॥

तत्र तत्र च सिद्धार्थो देवकन्याभिर् अर्च्यते ।

फलं बहुसुवर्णस्य दानस्य लभते नरः ॥

सङ्ख्याम् अतिगुणां चापि तेषु लोकेषु मोदते ।
</code></pre>
<p>“सरस्वतीं गोपयाहः” वाचं नियच्छन् । “वर्णकम्” कुङ्कुमादि । “अतिगुणां” अतिक्रान्तगुणाम्, अपरिमिताम् इति यावत् ।</p>
<p><strong>[४६०]</strong> यस् तु संवत्सरं पूर्णम् भुङ्क्ते ‘हन्य् अष्टमे नरः ॥</p>
<pre><code>देवकार्यपरो नित्यं जुह्वानो जातवेदसम् ।

पुण्डरीकस्य यज्ञस्य फलं प्राप्नोत्य् अनुत्तमम् ॥

पद्मवर्णनिभं चैव विमानम् अधिरोहति ।

कृष्णाः कनकगौराश् च नार्यः श्यामास् तथैव च ॥

वयोरूपसमायुक्ता लभते नात्र संशयः ।

यस् तु संवत्सरं भुङ्क्ते नवमे च परे ‘हनि ॥

सदा द्वादशमासान् वै जुह्वानो जातवेदसम् ।

अश्वमेधस्य यज्ञस्य फलम् आप्नोति मानवः ॥

पुण्डरीकप्रभासं च विमानं लभते नरः ।

दीप्तः सूर्याग्नितेजोभिर् दिव्यमालाभिर् एव च ॥

नीयते रुद्रकन्याभिः सो ‘न्तरिक्षं सनातनम् ।

अष्टादश सहस्राणि वर्षाणां कल्पम् एव च ॥

कोटीशतसहस्रं च तेषु लोकेषु मोदते ।

यस् तु संवत्सरं भुङ्क्ते दशाहे वै गते गते ॥

सदा द्वादशमासान् वै जुह्वानो जातवेदसम् ।
</code></pre>
<p>“गते” प्राप्ते ॥</p>
<p><strong>तथा</strong> ।</p>
<pre><code>अश्वमेधसहस्रस्य फलं प्राप्नोत्य् अनुत्तमम् ।

ब्रह्मकन्यानिवासे च सर्वभूतमनोहरे ॥

रूपवत्यश् च तं कन्या रसयन्ति सदा नरम् ।
</code></pre>
<p><strong>[४६१]</strong> एकादशे तु दिवसे यः प्राप्ते प्राशते हविः ॥</p>
<pre><code>सदा द्वादशमासान् वै जुह्वानो जातवेदसम् ।

परस्त्रियो नाभिलषेत् वाचा च मनसापि वा ॥

अनृतं च न भाषेत मातापित्रोः कृते अपि ।

अभिगच्छेन् महादेवं विमानस्थं महाबलम् ॥

कुमार्यः काञ्चनाभासा रूपवत्यो नयन्ति तम् ।

रुद्राणां तम् अधीवासं दिवं दिव्यं मनोरमम् ॥

वर्षाण्य् अपरिमेयानि युगान्ताग्निसमप्रभः ।

कोटीशतसहस्रं च कोटीशतशतानि च ॥

रुद्रं नित्यं प्रणमते देवदानवसम्मतः ।

स तस्मै कुशलं प्राप्तो दिवसे दिवसे भवेत् ॥

दिवसे द्वादशे यस् तु प्राप्ते वै प्राशते हविः ।

[सदा द्वादशमासान् वै जुह्वानो जातवेदसम् ॥

आदित्यद्वादशाभासं विमानं सो ‘धिरोहति ।

अष्टमहर्द्धिसंयुक्तं ब्रह्मलोके प्रतिष्ठितम् ॥

नित्यम् आवसथं प्राप्य नरनारीसमाकुलम् ।

त्रयोदशे तु दिवसे यः प्राप्ते भुञ्जते हविः ॥

सदा द्वादशमासान् वै देवसत्रफलं लभेत् ।]

रत्नपद्मोदयं नाम विमानं साधयेन् नरः ।

तत्र शङ्कुं पताकां च युगान्ते कल्पम् एव च ॥

युतायुतं तथा पद्मं समुद्रञ्च तथा वसेत् ॥
</code></pre>
<p>“शङ्कुपताका”प्रभृतयः सङ्ख्याविशेषाः ।</p>
<p><strong>[४६२]</strong> गीतगन्धर्वघोषैश् च भेरीप्रणवनिःस्वनैः ।</p>
<pre><code>सदा प्रमुदितस् ताभिर् देवकन्याभिर् ईड्यते ॥

चतुर्दशे तु दिवसे यः प्राप्ते प्राशते हविः ।

सदा द्वादश मासान् वै महामेधफलं लभेत् ॥

अनिर्देश्यवयोरूपा देवकन्याः स्वलङ्कृताः ।

पृष्ठतश् चामरधरा विमानैर् अनुयान्ति तम् ॥

देवकन्यानिवासे च तस्मिन् वसति मानवः ।

जाह्नवीवालुकाकीर्णे पूर्णं संवत्सरं नरः ॥

यस् तु पक्षे गते भुङ्क्ते ह्य् एकभक्तो जितेन्द्रियः ।

सदा द्वादशमासांस् तु जुह्वानो जातवेदसम् ॥

राजसूयसहस्रस्य फलं प्राप्नोत्य् अनुत्तमम् ।

यानम् आरोहते दिव्यं हंसबर्हिणसेवितम् ।

[मुनिमण्डलकैश् चित्रं जातरूपसमावृतम् ।

दिव्याभरणशोभाभिर् वरस्त्रीभिर् अलङ्कृतम् ॥

एकस्तम्भं चतुर्द्वारं सप्तभौमं सुमङ्गलम् ।

वैजयन्तीसहस्रैश् च शोभितं गीतनिःस्वनैः ॥

दिव्यं दिव्यगुणोपेतं विमानम् अधिरोहति ।]

वसेद् युगसहस्रं च खड्गकुञ्जरवाहनः ॥

षोडशे दिवसे यस् तु सम्प्राप्ते प्राशने हविः ।

सदा द्वादशमासान् वै सोमयज्ञफल्ं लबेत् ॥
</code></pre>
<p><strong>[४६३]</strong> सोमकन्यानिवासेषु सो ‘ध्यावसति नित्यशः ।</p>
<pre><code>सौम्यगन्धानुपेपश् च सेव्यते ‘प्सरसां गणैः ॥

[सुदर्शणाभिर् नारीभिर् मधुराभिस् तथैव च ।

अर्च्यते वै विमानस्थः कामभोगैश् च सेव्यते ॥]

फलं पद्मशतं कल्पं महाकल्पशताधिकम् ।

आवर्तनानि चत्वारि साधयेच् चाप्य् असौ नरः ॥

दिवसे सप्तदशमे यः प्राप्ते प्राशते हविः ।

सदा द्वादशमासान् वै जुह्वानो जातवेदसम् ॥

स्थानं वारुणम् ऐन्द्रं वा रौद्रं वाप्य् अधिगच्छति ।

मारुतौशनसं चैव ब्रह्मलोकं च गच्छति ॥

तत्र दैवतकल्पाभिर् आसनेनोपचर्यते ।

भूर्बुवं चापि देवर्षिं विश्वरूपम् अवेक्षते ॥
</code></pre>
<p>“भूर्भुवम्” ब्राह्मणम् ।</p>
<pre><code>चन्द्रादित्याव् उभौ यावद् गगने चरतः प्रभो ।

तावच् चरत्य् असौ वीरः शुद्धामृतरसायनः ॥

अष्टादशे तु दिवसे प्राश्नीयाद् एकभोजनम् ।

सदा द्वादशमासान् वै सप्तलोकान् स पश्यति ॥

रथैः सनन्दिघोषैश् च पृष्ठतः सो ‘नुगम्यते ।

देवकन्याधिरूढैश् च भ्राजमानैर् अलङ्कृतैः ॥
</code></pre>
<p><strong>[४६४]</strong> विमानम् उत्तमं दिव्यं सः स्वयं ह्य् अधिरोहति ।</p>
<pre><code>तत्र कल्पसहस्रं च कान्ताभिः सह मोदते ॥

सुधारसं च भुञ्जीतामृतोप्मम् अनुत्तमम् ।

एकोनविंशे दिवसे यो भुङ्क्ते ह्य् एकभोजनम् ॥

सदा द्वादशमासान् वै सप्तलोकान् स पश्यति ।

उत्तमं लभते स्थानं सो ‘प्सोरोगणसेवितम् ॥

तत्रामरवरस्त्रीभिर् मोदते विगतज्वरः ।

दिव्याम्बरधरः श्रीमान् अयुतानां शतं समाः ॥

पूर्णे ‘थ दिवसे विंशे यो भुङ्क्ते ह्य् एकभोजनम् ।

सदा द्वादशमासान् वै जुह्वानो जातवेदसम् ॥

अमांसाशि ब्रह्मचारी सर्वभूतहिते रतः ।

स लोकान् विमलान् वश्यान् आदित्यानाम् उपाश्नुते ॥

गन्धर्वैर् अप्सरोभिश् च दिव्यमाल्यानुलेपनैः ।

विमानैः काञ्चनैर् दिव्यैः पृष्ठतः सो ‘नुगम्यते ॥

एकविंशे तु दिवसे यो भुङ्क्ते ह्य् एकभोजनम् ।

स हि द्वादशमासान् वै जुह्वानो जातवेदसम् ॥

[लोकम् औशनसं दिव्यं शक्रलोकं च गच्छति ।

अश्विनोर् मरुतां चैव सुखेष्व् अभिरतः सदा ॥

अनभिज्ञश् च दुःकानां विमानवरम् आस्थितः ।

सेव्यमानो वरस्त्रीभिः क्रीडत्य् अमरवत् प्रभुः ॥

द्वाविंशे दिवसे प्राप्ते यो भुङ्क्ते ह्य् एकभोजनम् ।

सदा द्वादशमासान् वै जुह्वानो जातवेदसम् ॥]
</code></pre>
<p><strong>[४६५]</strong> धृतिमान् मार्गनिरतः सत्यवाग् अनसूयकः ।</p>
<pre><code>लोकान् वसूनां प्राप्नोति दिवाकरसमद्युतिः ॥

कामचारः स्वधाहारो विमानवरम् आस्थितः ।

रमते देवकन्याभिर् दिव्याभरणभूषितः ॥

[त्रयोविंशे तु दिवसे यः प्राशेद् एकभोजनम् ।

सदा द्वादशमासांस् तु मिताहारी जितेन्द्रियः ॥

वायोर् उशनसश् चैव रुद्रलोकं च गच्छति ।

कामचारी कामगमः पूज्यमानो ‘प्सरोगणैः ॥

अनेकयुगपर्यन्तं विमानं वरं आस्थितः ।

रमते देवकन्याभिर् दिव्याभरणभूषितः ॥]

चतुर्विंशे तु दिवसे यः प्राशेद् एकभोजनम् ।

स हि द्वादशमासान् वै जुह्वानो जातवेदसम् ॥

आदित्यानाम् अधीवासे मोदमानो वसेच् चिरम् ।

रमते देवकन्यानां सहस्रैर् अयुतैस् तथा ॥

पञ्चविंशे तु दिवसे यः प्राशेद् एकभोजनम् ।

सदा द्वादशमासान् वै पुष्कलं यानम् आरुहेत् ॥

रथैः सनन्दिघोषैश् च पृष्ठतः सो ‘नुगम्यते ।

देवकन्यासमारूढै रजतैर् विमलैः शुभैः ॥

तत्र कल्पसहस्रं वै [रमते स्त्रीशतावृतः ।

सुधारसं च लभते ‘मृतोपमम् अनुत्तमम् ॥

षड्विंशे दिवसे यस् तु प्राश्नीयाद् एकभोजनम् ।

सदा द्वादशमासान् वै] नियतो नियताशनः ॥
</code></pre>
<p><strong>[४६६]</strong> जितेन्द्रियो वीतरागो जुह्वानो जातवेदसम् ।</p>
<pre><code>सम्प्राप्नोति महाभागः पूज्यमानो ‘प्सरोगणैः ॥

सप्तानां मरुतां लोकान् वसूनां च समश्नुते ।

गन्धर्वैर् अप्सरोभिश् च पूज्यमानः प्रमोदते ॥

द्वे युगानां सहस्रे तु दिवि दिव्येन चेतसा ।

सप्तविंशे तु दिवसे यः प्राशेद् एकभोजनम् ॥

सदा द्वादशमासांस् तु [जुह्वानो जातवेदसम् ।

फलम् आप्नोति विपुलं देवलोके च मोदते ॥

अमृताशी वसंस् तत्र स वै तृप्तः प्रपूज्यते ।

स्त्रीभिर् मनोऽभिरामाभी रममाणो मदोत्कटः ॥

युगकल्पसहस्राणि त्रीण्य् आवसति वै सुखम् ।

यो ‘ष्टविंशे तु दिवसे जितात्मा च जितेन्द्रियः ।

फलं देवर्षिचरितं विपुलं च समश्नुते ॥

भोगवांस् तेजसा युक्तः स्वर्गे वरिर् इवामलः ।

सुकुमार्यश् च तं नार्यस् त्वरमाणाः सुवर्चसः ॥

रमयन्ति मनःकान्ते विमाने सूर्यसन्निभे ।

सर्वकामयुते दिव्ये कल्पायुतशतं समाः ॥

एकोनत्रिंशे दिवसे [यः प्राशेद् एकभोजनम् ।

सदा द्वादशमासान् वै सत्यव्रतपरायणः ॥

तस्य लोकाः शुभा दिव्या दिव्यगन्धगुणान्विताः ।

तत्र चैतं शुभा नार्यो] दिव्याभरणभूषिताः ॥

मनो ‘भिरमा मधुरा रमयन्ति पदोत्कटाः ।

भोगवांस् तजसा युक्तो वैश्वानरसमप्रभः ॥
</code></pre>
<p><strong>[४६७]</strong> दिव्येन वपुषा चैव भ्राजमान इवामरः ।</p>
<pre><code>वसूनां मरुतां चैव सन्ध्यानाम् अश्विनोस् तथा ॥

रुद्राणां च तथा लोकान् ब्रह्मलोकं च गच्छति ।

यस् तु मासे गते भुङ्क्ते एकभक्तं समात्मकः ॥

सदा द्वादश मासान् वै ब्रह्मलोके गतिर् भवेत् ।

सुधाक्षारकृताहारं श्रीमान् सर्वमनोहरः ॥

तेजसा वपुषा युक्तो भ्राजते रश्मिमान् इव ।

स्वयं युताभिर् नारीभिर् विमानस्थो महीपते ॥

रुद्रदेवर्षिकन्याभिः सततं चाभिपूज्यते ।

यावद् वर्षसहस्रं तु जम्बूद्वीपे ‘भिवर्षति ॥

तावत् संवत्सरः प्रोक्तो ब्रह्मलोकस्य धीमतः ।

विप्रुषश् चैव यावत्यो निपतन्ति नभस्तलात् ॥

वर्षासु वर्षतस् तावन् निवसत्य् अमरप्रभः ।
</code></pre>
<p>यावदित्यादि । “जम्बूद्वीपे वर्षासु वर्षसहस्रं” “धीमतो” देवस्य “वर्षतो” वृष्टिं कुर्वतो “यावत्यो विप्रुषो” जलकणाः “नभस्तलान् निपतन्ति” “तावत्” तावतः संवत्सरान् ब्रह्मलोके वसतीत्य् अर्थ ।</p>
<pre><code>मासोपवासी वर्षैस् तु दशभिः स्वयम् उत्तमम् ॥

महर्षित्वम् अथासाद्य स्वशरीरगतिर् भवेत् ।

मुनिर् दान्तो जितक्रोधो जितशिश्नोदरस् तथा ॥

जुह्वन्न् अग्नौ च नियतः सन्ध्योपासनसेविता ।

बहुभिर् नियमैर् एवं मासम् अश्नाति यो नरः ॥

अभावकाशशीलश् च तस्य वासो ‘तिरिच्यते ।

दिवं गत्वा शरीरेण स्वेन राजन् यथामरः ॥
</code></pre>
<p><strong>[४६८]</strong> स्वर्गे पुण्यं यथाकामं नृप भुङ्क्ते यथाविधि ।</p>
<pre><code>उपवासान् इमान् कृत्वा गच्छेच् च परमां गतिम् ॥
</code></pre>
<p><strong>तथा</strong> ।</p>
<pre><code>वैश्याः शूद्राश् च ये मोहाद् उपवासं प्रकुर्वते ।

त्रिरात्रम् एकरात्रं च तयोः पुष्टिर् न विद्यते ॥

चतुर्थभक्तक्षपणं चैश्ये शूद्रे विधीयते ।

त्रिरात्रं तु न धर्मजैर् विहितं ब्रह्मवादिभिः ॥
</code></pre>
<p>“पुष्टिः” फलम् ।</p>
<pre><code>फलमूलाशिनां राज्यं स्वर्गः पर्णाशिनां भवेत् ।

पयोभक्ष्यो दिवं याति स्नानेन द्व्रविणाधिकः ॥

गवाढ्यः शाकदीक्षाभिः स्वर्गमार्गस् तृणाशिनाम् ।

स्त्रियस् त्रिषवणस्नानाद् वायुं पीत्वा क्रतुं लभेत् ॥

नित्यस्नायी भवेद् राजा सन्ध्ये तु द्वे जपन् द्विजः ।

सेन्द्रं साधयते राज्यं नाकपृष्ठम् अनाशकः ॥

स्थण्डिले तु शयानानां गृहाणि शयनानि च ।

चीरवल्कलवासोभिर् वासांस्य् आभरणानि च ॥

रसानां प्रतिसंहारे सौभाग्यम् इह विन्दति ।

आमिषप्रतिसंहारे प्रजास्य् आयुष्मती भवेत् ॥

उदवासं वसेद् यस् तु स नराधिपतिर् भवेत् ।
</code></pre>
<p><strong>[४६९]</strong> “प्रतिसंहारः” परित्यागः । “उदवासः” उदके वासः ।</p>
<pre><code>सत्यवादी नरश्रेष्ठो दैवतैः सह मोदते ॥

गन्धमाल्यनिवृत्या तु कीर्तिर् भवति पुष्कला ।

केशश्मश्रून् धारयताम् अग्र्या भवति सन्ततिः ॥

उपवासं च दीक्षां वाप्य् अभिषेकं च पार्थिवः ।

कृत्वा द्वासशवर्षाणि वीरयानाद् विशिष्यते ॥
</code></pre>
<p><strong>इति श्रीमहाराजाधिराजश्रीमद्गोविन्दचन्द्रमहासान्धिविग्रहिक-</strong></p>
<p><strong>भट्टहृदयधरात्मजेन भट्टश्रीलक्ष्मीधरेण विरचिते</strong></p>
<p><strong>कृत्यकल्पतरौ व्रतकाण्ड्ं समाप्तम् ॥</strong></p>
<p><strong>॥ श्रीशुभम् अस्तु ॥</strong></p>

  </div>
</article>


        

        



    <aside class="card border noPrint" id="section-tree-item-dharmaH_nibandhaH_laxmI-dharaH_kRtya-kalpa-taruH_06_vrata-kANDam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/nibandhaH/laxmI-dharaH_kRtya-kalpa-taruH/06_vrata-kANDam/">०६ व्रतकाण्डम् </a>
            <a data-toggle="collapse" href="#section-tree-item-body-dharmaH_nibandhaH_laxmI-dharaH_kRtya-kalpa-taruH_06_vrata-kANDam_md" role="button" aria-expanded="false" aria-controls="section-tree-item-body-dharmaH_nibandhaH_laxmI-dharaH_kRtya-kalpa-taruH_06_vrata-kANDam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_nibandhaH_laxmI-dharaH_kRtya-kalpa-taruH_06_vrata-kANDam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०६ व्रतकाण्डम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
