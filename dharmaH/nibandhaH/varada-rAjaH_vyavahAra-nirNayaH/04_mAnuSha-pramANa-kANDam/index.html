<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ०४ मानुष-प्रमाण-काण्डम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="०४ मानुष-प्रमाण-काण्डम्">
  <meta property="og:description" content="अथ प्रमाणान्य् उच्यन्ते
तत्र मानुषं प्रमाणं त्रिविधं लेख्यभुक्तिसाक्षिरूपेण,
साक्षिलेख्यानुमानं च मानुषी त्रिविधा स्मृता ।
इति बृहस्पतिवचनात् । तथा –
षाण्मासिके ऽपि समये भ्रान्तिः सञ्जायते यतः ।
यत्राक्षराणि स्पष्टानि पत्रारूढान्य् अतः पुरा ॥
देशाचारयुतं वर्षमासपक्षाह्वृद्धिमत् ।
ऋणिसाक्षिलेखकानां हस्ताङ्कं लेख्यम् उच्यते ॥
तत्र लेख्यम् – निरव्द्यकर्तृलेखकसाक्षिहस्तलिप्यक्षरानुमितैः शब्दैः वाकर्थम् अवगमयतीति शाब्दं प्रमाणम् । तत्रान्यहस्तलिखितस्य साक्षिबहुत्वापेक्षा लेखकापेक्षा, कर्त्रपेक्षा च, लिखितसामग्रीशास्त्रनियमसिद्धा । स्वहस्तलिखितस्य लेखकसाक्ष्यनपेक्षा च शास्त्रनियमसिद्धा । शाक्षिणश् च शास्त्रोक्तनियमा स्वप्रत्यक्षादिप्रमाणमूलैः शब्दैर् अर्थम् अवगमयन्तीति शाब्देअम् एव प्रमाणम् । शास्त्रेण त्र्यवराः साधव इत्यादिनियमश् च ज्ञानप्रकारदर्शनपरः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="०४ मानुष-प्रमाण-काण्डम्">
  <meta itemprop="description" content="अथ प्रमाणान्य् उच्यन्ते
तत्र मानुषं प्रमाणं त्रिविधं लेख्यभुक्तिसाक्षिरूपेण,
साक्षिलेख्यानुमानं च मानुषी त्रिविधा स्मृता ।
इति बृहस्पतिवचनात् । तथा –
षाण्मासिके ऽपि समये भ्रान्तिः सञ्जायते यतः ।
यत्राक्षराणि स्पष्टानि पत्रारूढान्य् अतः पुरा ॥
देशाचारयुतं वर्षमासपक्षाह्वृद्धिमत् ।
ऋणिसाक्षिलेखकानां हस्ताङ्कं लेख्यम् उच्यते ॥
तत्र लेख्यम् – निरव्द्यकर्तृलेखकसाक्षिहस्तलिप्यक्षरानुमितैः शब्दैः वाकर्थम् अवगमयतीति शाब्दं प्रमाणम् । तत्रान्यहस्तलिखितस्य साक्षिबहुत्वापेक्षा लेखकापेक्षा, कर्त्रपेक्षा च, लिखितसामग्रीशास्त्रनियमसिद्धा । स्वहस्तलिखितस्य लेखकसाक्ष्यनपेक्षा च शास्त्रनियमसिद्धा । शाक्षिणश् च शास्त्रोक्तनियमा स्वप्रत्यक्षादिप्रमाणमूलैः शब्दैर् अर्थम् अवगमयन्तीति शाब्देअम् एव प्रमाणम् । शास्त्रेण त्र्यवराः साधव इत्यादिनियमश् च ज्ञानप्रकारदर्शनपरः ।">
  <meta itemprop="wordCount" content="5553">
  <meta name="twitter:card" content="summary">
  <meta name="twitter:title" content="०४ मानुष-प्रमाण-काण्डम्">
  <meta name="twitter:description" content="अथ प्रमाणान्य् उच्यन्ते
तत्र मानुषं प्रमाणं त्रिविधं लेख्यभुक्तिसाक्षिरूपेण,
साक्षिलेख्यानुमानं च मानुषी त्रिविधा स्मृता ।
इति बृहस्पतिवचनात् । तथा –
षाण्मासिके ऽपि समये भ्रान्तिः सञ्जायते यतः ।
यत्राक्षराणि स्पष्टानि पत्रारूढान्य् अतः पुरा ॥
देशाचारयुतं वर्षमासपक्षाह्वृद्धिमत् ।
ऋणिसाक्षिलेखकानां हस्ताङ्कं लेख्यम् उच्यते ॥
तत्र लेख्यम् – निरव्द्यकर्तृलेखकसाक्षिहस्तलिप्यक्षरानुमितैः शब्दैः वाकर्थम् अवगमयतीति शाब्दं प्रमाणम् । तत्रान्यहस्तलिखितस्य साक्षिबहुत्वापेक्षा लेखकापेक्षा, कर्त्रपेक्षा च, लिखितसामग्रीशास्त्रनियमसिद्धा । स्वहस्तलिखितस्य लेखकसाक्ष्यनपेक्षा च शास्त्रनियमसिद्धा । शाक्षिणश् च शास्त्रोक्तनियमा स्वप्रत्यक्षादिप्रमाणमूलैः शब्दैर् अर्थम् अवगमयन्तीति शाब्देअम् एव प्रमाणम् । शास्त्रेण त्र्यवराः साधव इत्यादिनियमश् च ज्ञानप्रकारदर्शनपरः ।">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/nibandhaH\/varada-rAjaH_vyavahAra-nirNayaH\/04_mAnuSha-pramANa-kANDam\/".replace(basePath, "/");
  pageVars.pageParams = {};
  pageVars.pageSource = "dharmaH\/nibandhaH\/varada-rAjaH_vyavahAra-nirNayaH\/04_mAnuSha-pramANa-kANDam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ०४ मानुष-प्रमाण-काण्डम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०४ मानुष-प्रमाण-काण्डम्">०४ मानुष-प्रमाण-काण्डम्</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>अथ प्रमाणान्य् उच्यन्ते</strong></p>
<p>तत्र मानुषं प्रमाणं त्रिविधं लेख्यभुक्तिसाक्षिरूपेण,</p>
<blockquote>
<p>साक्षिलेख्यानुमानं च मानुषी त्रिविधा स्मृता ।</p></blockquote>
<p>इति बृहस्पतिवचनात् । तथा –</p>
<blockquote>
<p>षाण्मासिके ऽपि समये भ्रान्तिः सञ्जायते यतः ।</p></blockquote>
<blockquote>
<p>यत्राक्षराणि स्पष्टानि पत्रारूढान्य् अतः पुरा ॥</p></blockquote>
<blockquote>
<p>देशाचारयुतं वर्षमासपक्षाह्वृद्धिमत् ।</p></blockquote>
<blockquote>
<p>ऋणिसाक्षिलेखकानां हस्ताङ्कं लेख्यम् उच्यते ॥</p></blockquote>
<p>तत्र लेख्यम् – निरव्द्यकर्तृलेखकसाक्षिहस्तलिप्यक्षरानुमितैः शब्दैः वाकर्थम् अवगमयतीति शाब्दं प्रमाणम् । तत्रान्यहस्तलिखितस्य साक्षिबहुत्वापेक्षा लेखकापेक्षा, कर्त्रपेक्षा च, लिखितसामग्रीशास्त्रनियमसिद्धा । स्वहस्तलिखितस्य लेखकसाक्ष्यनपेक्षा च शास्त्रनियमसिद्धा । शाक्षिणश् च शास्त्रोक्तनियमा स्वप्रत्यक्षादिप्रमाणमूलैः शब्दैर् अर्थम् अवगमयन्तीति शाब्देअम् एव प्रमाणम् । शास्त्रेण त्र्यवराः साधव इत्यादिनियमश् च ज्ञानप्रकारदर्शनपरः ।</p>
<p>अथ भुक्तिर् उच्यते – भुक्तिश् च पञ्चविधविशेषणविशिष्टा । स्वत्वहेतुभूतक्रयाद्यनुमानलिङ्गाकल्पकं वा ततश् च युक्तिलेशादिवद् भुक्तिर् अनुमानम् अर्थापत्तिर् वा, प्रमाणम् इत्य् अभिप्रायः । तत्र विशेषम् आह नारदः ।</p>
<blockquote>
<p>लिखितं बलवन् नित्यं जीवन्तस् त्व् एव साक्षिणः ।</p></blockquote>
<blockquote>
<p>कालातिहरणाद् भुक्तिर् इति शास्त्रेषु निश्चयः ॥</p></blockquote>
<p>निरवद्यस्य लेख्यस्य सर्वदा बलवत्त्वम् । जीवदवस्थायाम् एव साक्षिणो बलवत्त्वम् । चिरकाले ऽतीते भुक्तेश् च बलवत्त्वम् । तत्र प्रजापतिः ।</p>
<blockquote>
<p>राजकीयं जानपदं द्विविधं लिखितं स्मृतम् ।</p></blockquote>
<blockquote>
<p>शासनं राजदत्तादौ चीरकं स्याद् ऋणादिषि ॥</p></blockquote>
<blockquote>
<p>राज्ञा दत्ते कृतं लेख्यं राजशासनम् उच्यते ॥</p></blockquote>
<p>ऋणादिषु विवादेषु जानपदं लेख्यं चीरकम् इत्य् उच्यते । तत्र राजशासनस्य लक्षणम् आह ।</p>
<blockquote>
<p>राज्ञा स्वहस्तचिह्नेन सन्धिविग्रहलेखकैः ।</p></blockquote>
<blockquote>
<p>लिखितं राजनामाङ्कं मुद्रितं राजमुद्रया ॥</p></blockquote>
<blockquote>
<p>समामासतदर्धाहोनामजात्यादिचिहिनितम् ।</p></blockquote>
<blockquote>
<p>स्पष्टवर्णक्रमोपेतम् अविलुप्तक्रमाक्षरम् ॥</p></blockquote>
<blockquote>
<p>राजशासनम् एतत् स्याद् उत्तमं सर्वलेख्यतः ।</p></blockquote>
<p>तत्र व्यासः ।</p>
<blockquote>
<p>राज्ञा तु स्वयम् आदिष्टः सन्धिविग्रहलेखकः ।</p></blockquote>
<blockquote>
<p>ताम्रपट्टे पटे वापि प्रलिखेद् राजशासनम् ॥</p></blockquote>
<blockquote>
<p>चीरकं नाम लिखितं प्रधानैः पौरलेखकैः ।</p></blockquote>
<blockquote>
<p>अर्थिप्रत्यर्थिमध्यस्थसमामासादिसंयुतम् ॥</p></blockquote>
<p>राजस्थाने नियुक्तकायस्थादिकृतं तदध्यक्षकरचिह्नितम् राजहस्तमुद्रया मुद्रितं राजलेख्यम् इत्य् उच्यते । स्थानलेख्यं तु ग्रामजपदादिष्व् अधिकृतकायस्थकृतं तदध्यक्षकरचिह्नितं चीरितम् इत्य् उच्यते । अत्र विशेषम् आह बृहस्पतिः ।</p>
<blockquote>
<p>राजलेख्यं स्थानकृतं स्वहस्तलिखितं तथा ।</p></blockquote>
<blockquote>
<p>लेख्यं तु त्रिविधं प्रोक्तं भिन्नं तद् दशधा पुनः ॥</p></blockquote>
<blockquote>
<p>दानलेख्यं भागलेख्यं सीमालेख्यं तथैव च ।</p></blockquote>
<blockquote>
<p>क्रयलेख्यं दासलेख्यम् आधिलेख्यं ततः परम् ॥</p></blockquote>
<blockquote>
<p>संविदुद्दामलिख्यं च जयपत्रकम् एव च ।</p></blockquote>
<blockquote>
<p>सन्धिपत्रं तथैवैतत् क्रियाभेदाद् अनेकधा ॥</p></blockquote>
<blockquote>
<p>भूमिं दत्वा तु यत् पत्रं कुर्याच् चन्द्रार्ककालिकम् ॥</p></blockquote>
<p>इत्य् उद्देशेः ।</p>
<p><strong>अथ लक्षणम्</strong> ।</p>
<blockquote>
<p>अनाच्छेद्यम् अनाहार्यं दानलेख्यं तु तत् स्मृतम् ।</p></blockquote>
<blockquote>
<p>विभागपत्रम् इत्य् एतद् भागानां निर्णयं कृतम् ॥</p></blockquote>
<blockquote>
<p>सीमाविवादे निर्णीते सीमापत्रम् इति स्मृतम् ।</p></blockquote>
<blockquote>
<p>गृहक्षेत्रादिकं क्रीत्वा तुल्यमूलाक्षराण्वितम् ॥</p></blockquote>
<blockquote>
<p>पत्रं कारयते यत् तु क्रयलेख्यं तद् उच्यते ।</p></blockquote>
<blockquote>
<p>आध्यर्थम् आधिलेख्यं स्याद् दासार्थं दासपत्रकम् ॥</p></blockquote>
<blockquote>
<p>समीहितार्थसिद्ध्यर्थं ग्रामश्रेणिगणादिभिः ।</p></blockquote>
<blockquote>
<p>शास्त्राविरोधि धर्मार्थे कृतं संवित्तिपत्र्कम् ॥</p></blockquote>
<blockquote>
<p>धनं गृहीत्वा वृद्ध्यर्थं स्वयं कुर्याच् च कारयेत् ।</p></blockquote>
<blockquote>
<p>उद्दामपत्रं तत् प्रोक्तम् ऋणलेख्यं मनीषिभिः ॥</p></blockquote>
<p>जयपत्रलक्षणम् आह कात्यायनः ।</p>
<blockquote>
<p>यथोपन्यस्तसाध्यार्थसंयुक्तं सोत्तरक्रियम् ।</p></blockquote>
<blockquote>
<p>सावधारणकं चैव मुद्रितं राजमुद्रया ॥</p></blockquote>
<blockquote>
<p>सभासन्यस्तचिह्नं च वादिप्रत्यर्थिसंयुतम् ।</p></blockquote>
<blockquote>
<p>प्राड्विवाकादिहस्ताङ्कं जयपत्रकम् इष्यते ॥</p></blockquote>
<p>सन्धिस्थलेख्यलक्षणम् आह वृद्धवसिष्ठः ।</p>
<blockquote>
<p>अर्थिप्रत्यर्थिवाक्यानि प्रतिज्ञा साक्षिवाक् तथा ।</p></blockquote>
<blockquote>
<p>निर्णयश् च तथा तस्य यथा चावधृतं स्वयम् ॥</p></blockquote>
<blockquote>
<p>एतद् यथाक्षरं लेख्यं यथापूर्वं निवेशितम् ।</p></blockquote>
<blockquote>
<p>चतुर्ष्व् अपि विवादेषु जयिने जयपत्रकम् ॥</p></blockquote>
<p>कुलादिभिर् निर्णये जयपत्राभावान् निर्णयपत्रं तत्र कार्यम्, प्रत्तपत्रम् इति यावत् । तथा च कात्यायनः ।</p>
<blockquote>
<p>देशाचार(आ)विरुद्धं (?) यद् व्यक्ताधिकृतलक्षणम् ।</p></blockquote>
<blockquote>
<p>तत् प्रमाणं स्मृतं लेख्यम् अविलुप्तक्रमाक्षरम् ॥</p></blockquote>
<blockquote>
<p>सभासदश् च ये तत्र स्मृतिशास्त्रविदस् तथा ।</p></blockquote>
<blockquote>
<p>यथालेख्यविदस् तद्वत् स्वहस्तं तत्र दापयेत् ॥</p></blockquote>
<blockquote>
<p>अभियोक्ताभियुक्तानां वचनं प्राङ्निवेशयेत् ।</p></blockquote>
<blockquote>
<p>सभ्यानां प्राड्विवाकस्य कुलानां वा ततः परम् ॥</p></blockquote>
<blockquote>
<p>निश्चयं स्मृतिशास्त्राणां मतं तत्रैव लेखयेत् ।</p></blockquote>
<blockquote>
<p>सन्धौ कृते तु यत् पत्रं सन्धिलेख्यं तद् उच्यते ॥</p></blockquote>
<p><strong>अथ करलेख्यम्</strong></p>
<p>तत्र कात्यायनः ।</p>
<blockquote>
<p>देशाचारस्थितियुतं करलेख्यादिकं स्मृतम् ।</p></blockquote>
<blockquote>
<p>समामासादिहीनं तु प्रमाणं तद् भवेत् पुनः ॥</p></blockquote>
<p>अत्र विशेषम् आह याज्ञवल्क्यः ।</p>
<blockquote>
<p>यः कश्चिद् अर्थो निष्णातः स्वरुच्या तु परस्परम् ।</p></blockquote>
<blockquote>
<p>लेख्यं तु साक्षिमत् कार्यं तस्मिन् धनिकपूर्वकम् ॥</p></blockquote>
<blockquote>
<p>समामासतदर्धाहोनामजातिस्वगोत्रकम् ।</p></blockquote>
<blockquote>
<p>सब्रह्मचारिकात्मीयपितृनामादिचिह्नितम् ॥</p></blockquote>
<blockquote>
<p>समाप्ते ऽर्थे ऋणी नाम स्वहस्तेन निवेशयेत् ।</p></blockquote>
<blockquote>
<p>मतं मे ऽमुकपुत्रस्य यद् अत्रोपरि लेखितम् ॥</p></blockquote>
<blockquote>
<p>उभयाभ्यर्थितेनैतन् मया ह्य् अमुकसूनुना ।</p></blockquote>
<blockquote>
<p>लिखितं ह्य् अमुकेनेति लेखकस् त्व् अन्ततो लिखेत् ॥</p></blockquote>
<blockquote>
<p>विनापि साक्षिभिर् लेख्यं स्वहस्तलिखितं तु यत् ।</p></blockquote>
<blockquote>
<p>तत् प्रमाणं स्मृतं सर्वं बलोपधिकृताद् ऋते ॥</p></blockquote>
<blockquote>
<p>ऋणं लेख्यकृतं देयं पुरुषैस् त्रिभिर् एव तु ।</p></blockquote>
<p>तथा ।</p>
<blockquote>
<p>साक्षिणश् च स्वहस्तेन पितृनामादिपूर्वकम् ।</p></blockquote>
<blockquote>
<p>अत्राहम् अमुकः साक्षी लिखेयुर् इति ते समाः ॥</p></blockquote>
<blockquote>
<p>अलिपिज्ञ ऋणी यः स्याल् लेखयेत् स्वमतं तु सः ।</p></blockquote>
<blockquote>
<p>साक्षी वा साक्षिणान्येन सर्वसाक्षिसमीमतः (?) ॥</p></blockquote>
<p>समाप्ते लेख्ये ऋणी स्वहस्तेन स्वनामलिप्तां लिपिं कुर्यात् । तदनन्तरं लेखकः, तदनन्तरं साक्षिणः । अलिपिज्ञानाम् एतेषां स्वमतम् अन्येन लेखनीयम् । तत्र स्वहस्तलिखितं लेख्यं साक्षिभिर् विनापि प्रमाणम् । अलिपिज्ञेनान्येन लिखितं साक्षिमद् एव प्रमाणम् ।</p>
<blockquote>
<p>स्थावरे प्रक्रियाधाने विभागे दाय एव च ।</p></blockquote>
<blockquote>
<p>प्रतिग्रहे च क्रीते च नालेख्या सिद्ध्यति क्रिया ॥</p></blockquote>
<p>इति यद् इदं कात्यायनीयवचनम्, तल् लेख्यप्राधान्यपरम्, न त्व् अन्यनिवृत्तिपरम्, तथात्वे वचनान्तरविरोधात् । अत्रायम् अर्थः । उक्तेषु लेख्यविशेषणेषु यस्य यत्र दृष्टार्थत्वं तत्र तद् आदरणीयम् । नेतरत्, अदृष्टार्थत्वप्रसङ्गात् ।</p>
<p><strong>अथ पुनर्लेख्यम्</strong></p>
<p>अत्र याज्ञवल्क्यः ।</p>
<blockquote>
<p>देशान्तरस्थे दुर्लेख्ये नष्टोन्मृष्टे हृते तथा ।</p></blockquote>
<blockquote>
<p>भिन्ने दग्धे तथा छिन्ने लेख्यम् अन्यत् तु कारयेत् ॥</p></blockquote>
<p>पूर्वकृते लेख्ये व्यवहाराक्षमे अन्यत् लेख्यं कारयेद् इत्य् अर्थः । व्यासः ।</p>
<blockquote>
<p>अप्रकाशाद् धि स्वकृतात् साक्षिमल्लेख्यकान्वितम् ।</p></blockquote>
<blockquote>
<p>स्वहस्तचिह्नितं लेख्यं श्रेष्ठम् अन्येन लेखितम् ॥</p></blockquote>
<p>कात्यायनः ।</p>
<blockquote>
<p>दर्शितं प्रतिकालं यच् छ्रावितं स्मारितं तथा ।</p></blockquote>
<blockquote>
<p>लेख्यं सिद्ध्यति सर्वत्र मृतेष्व् अपि हि साक्षिषु ॥</p></blockquote>
<p>बृहस्पतिः ।</p>
<blockquote>
<p>न जातु हीयते लेख्यं साक्षिभिः शपथेन वा ।</p></blockquote>
<blockquote>
<p>अदर्शनाद् अश्रवणाद् धानिं प्राप्नोत्य् उपेक्षया ॥</p></blockquote>
<blockquote>
<p>लेख्यं त्रिंशत्समातीतम् अदृष्टाश्रावितं च यत् ।</p></blockquote>
<blockquote>
<p>न लेख्यं सिद्धिम् आप्नोति तिष्ठत्स्व् अपि हि साक्षिषु ॥</p></blockquote>
<p>लेख्यस्य असिद्धहेतून् आह व्यासः ।</p>
<blockquote>
<p>अश्रुतार्थम् अदृष्टार्थं व्यवहाराथम् आगतम् ।</p></blockquote>
<blockquote>
<p>न लेख्यं सिद्धिम् आप्नोति जीवत्स्व् अपि हि साक्षिषु ॥</p></blockquote>
<p>अन्यत्रापि ।</p>
<blockquote>
<p>आधातरि तिरोभूतम् आविभूतं मृते सति ।</p></blockquote>
<blockquote>
<p>अनात्तवित्तं तल् लेख्यं प्रतिदत्तम् अथापि वा ॥</p></blockquote>
<p>व्यासः ।</p>
<blockquote>
<p>स्वहस्तैककृताज् जानपदं तस्मात् तु शासनम् ।</p></blockquote>
<blockquote>
<p>प्रमाणतरम् इष्टं हि व्यवहारार्थम् आगतम् ॥</p></blockquote>
<p>तथान्यत्र ।</p>
<blockquote>
<p>देशाध्यक्षादिना लेख्यं यत्र जानपदं कृतम् ।</p></blockquote>
<blockquote>
<p>समकालं पश्चिमं वा तस्माज् जानपदं शुभम् ॥</p></blockquote>
<p>लेखकसाक्षिणाम् अत्यये तल्लिखितैः इतराक्षरैः संशयनिरासम् आह बृहस्पतिः ।</p>
<blockquote>
<p>अथ पञ्चत्वम् आपन्नो लेखकः साक्षिभिः सह ।</p></blockquote>
<blockquote>
<p>तत् स्वहस्तादिभिस् तेषां विशुध्येत न संशयः ॥</p></blockquote>
<blockquote>
<p>लेख्ये संशयम् आपन्ने साक्षिलेखककर्तृभिः ।</p></blockquote>
<blockquote>
<p>दुष्टेषु तेषु तद्धस्तकृतपूर्वाक्षरादिभिः ॥</p></blockquote>
<blockquote>
<p>यथालाभोपपन्नैस् तैर् निर्णयं कारयेन् नृपः ॥</p></blockquote>
<p>नारदः ।</p>
<blockquote>
<p>अश्रुतार्थम् अदृष्टार्थं व्यवहारार्थम् आगतम् ।</p></blockquote>
<blockquote>
<p>न लेख्यं सिद्धिम् आप्नोति जीवत्स्व् अपि हि साक्षिषु ॥</p></blockquote>
<blockquote>
<p>ऋणिनो हस्तसन्देहे जीवतो वा मृतस्य वा ।</p></blockquote>
<blockquote>
<p>तत् स्वहस्तकृतैर् अन्यैः पत्रैस् तल्लेख्यनिर्णयः ॥</p></blockquote>
<p>याज्ञवल्क्यः ।</p>
<blockquote>
<p>सन्दिग्धलेख्यशुद्धिः स्यात् स्वहस्तलिखितादिभिः ।</p></blockquote>
<blockquote>
<p>युक्तिप्राप्तिक्रियाचिह्नसम्बन्धागमहेतुभिः ॥</p></blockquote>
<p>सन्दिग्धे लेख्ये अन्यस् तद्धतलिखितैः शुद्धिः । आदिशब्दात् साक्षिलेखकहस्तलिखितान्तरसंवादाच् छुद्धिः । युक्त्वा प्राप्तिः युक्तिप्राप्तिः । देशकालपुरुषाणां द्रव्येण सह सम्बन्धप्राप्तिः । अस्मिन् देशे अस्मिन् काले अस्य पुरुषस्य इदं द्रव्यं घटत इति युक्तिप्राप्तिः । क्रिया तत्क्रिया तत्साक्ष्युपन्यासः । चिह्नम् असाधारणस्वस्वीकाराद् इति । सम्बन्धः अर्थिप्रत्यर्थिनोः पूर्वम् अपि परस्परविश्वासेन दानग्रहणादिसम्बन्धः । आगमः अस्यैतावतो ऽर्थस्य सम्भावितः प्राप्त्युपायः । एत एव हेतवः । एभिर् लेख्यशुद्धिर् इति । लेख्यपरीक्षाम् आह कात्यायनः ।</p>
<blockquote>
<p>दृष्टे पत्रे स्फुटं दोषं नोक्तवान् ऋणिको यदि ।</p></blockquote>
<blockquote>
<p>ततो विंशतिवर्षातिक्रान्तं पत्रं स्थिरं भवेत् ॥</p></blockquote>
<blockquote>
<p>शक्तस्य सन्निधाव् अर्थो यस्य लेख्येन भुज्यते ।</p></blockquote>
<blockquote>
<p>वर्षाणि विंशतिर् यावत् तत् पत्रं दोषवर्जितम् ॥</p></blockquote>
<blockquote>
<p>स्त्रीबालार्तालिपिज्ञानां वञ्चयन्ति स्वबान्धवाः ।</p></blockquote>
<blockquote>
<p>लेख्यं कृत्वा स्वनामाङ्कं ज्ञेयं युक्त्यागमादिभिः ॥</p></blockquote>
<p>व्यासः ।</p>
<blockquote>
<p>यत्रान्यस्य कृतं लेख्यम् अन्यहस्ते प्रदृश्यते ।</p></blockquote>
<blockquote>
<p>अवश्यं तत्र कर्तव्यं पत्रस्यागमनं ततः ॥</p></blockquote>
<p>प्रजापतिः ।</p>
<blockquote>
<p>यन्नामगोत्रैस् तुल्यं तु लेख्यकं हि क्वचिद् भवेत् ।</p></blockquote>
<blockquote>
<p>अगृहीते धने तत्र कार्यो दिव्येन निर्णयः ॥</p></blockquote>
<p>नारदः ।</p>
<blockquote>
<p>दर्पणस्थं यथाबिम्बम् असत् सद् इव दृश्यते ।</p></blockquote>
<blockquote>
<p>तथा लेख्यस्य बिम्बानि कुर्वन्ति कुशला नराः ॥</p></blockquote>
<blockquote>
<p>लेख्याकारेण लिखितं साक्ष्याकारेण साक्षिणः ।</p></blockquote>
<blockquote>
<p>असत्याः सत्यसङ्काशाः सत्याश् चासत्यदर्शिनः ॥</p></blockquote>
<blockquote>
<p>दृश्यन्ते विविधा भावास् तस्माद् युक्तं परीक्षणम् ।</p></blockquote>
<p>बृहस्पतिः ।</p>
<blockquote>
<p>पुरुषाः सन्ति लोभाद् ये कार्यं प्रब्रूयुर् अन्यथा ।</p></blockquote>
<blockquote>
<p>सन्ति चान्ये दुरात्मानः कूटलेख्यकृतो नराः ।</p></blockquote>
<blockquote>
<p>अतः परीक्ष्यम् उभयम् एतद् राज्ञा विशेषतः ॥</p></blockquote>
<p>व्यासः ।</p>
<blockquote>
<p>लेख्य आलेख्यवत् केचिल् लिखन्ति कुशला नराः ।</p></blockquote>
<blockquote>
<p>तस्मान् न लेख्यसामर्थ्यात् सिद्धिर् ऐकान्तिकी मता ॥</p></blockquote>
<blockquote>
<p>जडमूकान्धबालस्त्रीगणवृद्धार्तभीरुभिः ।</p></blockquote>
<p>कात्यायनः ।</p>
<blockquote>
<p>साक्षिदोषाद् भवेद् दुष्टं पत्रं वा लेखकः स्वयम् ।</p></blockquote>
<blockquote>
<p>धनिकस्योपधादोषात् तथा च ऋणिकस्य वा ॥</p></blockquote>
<blockquote>
<p>जडमूकान्धबालाज्ञक्रुद्धरोगार्थभीरुभिः ।</p></blockquote>
<blockquote>
<p>अस्वतन्त्रोपधादुष्टैः कृतं लेख्यं न सिद्ध्यति ॥</p></blockquote>
<blockquote>
<p>समामासादिहीनं च देशाचारविरोधि च ।</p></blockquote>
<blockquote>
<p>लुप्तक्रमवर्णं च शृङ्गहीनं च दुष्यति ॥</p></blockquote>
<p>बृहस्पतिः ।</p>
<blockquote>
<p>दूषितो गर्हितः साक्षी यत्रैको विनिवेशितः ।</p></blockquote>
<blockquote>
<p>कूटलेख्यं तु तत् प्राहुः लेखको वापि तद्विधः ॥</p></blockquote>
<blockquote>
<p>स्थानभ्रष्टाश् च मलिनाः सन्दिग्धा लक्षणच्युताः ।</p></blockquote>
<blockquote>
<p>यत्रैवं सुस्थिता वर्णा लेख्यं दुष्टं तु तद् भवेत् ॥</p></blockquote>
<blockquote>
<p>यद् उज्वलं चिरकृतं मलिनं स्वल्पकालिकम् ।</p></blockquote>
<blockquote>
<p>भग्नोन्मृष्टाक्षरयुतं लेख्यं कूटत्वम् आप्नुयात् ॥</p></blockquote>
<blockquote>
<p>एकम् एव भवेल् लेख्यम् एकस्यार्थस्य सिद्धये ।</p></blockquote>
<blockquote>
<p>अनेकेषु तु लेख्येषु दोषम् उत्पदयेद् अपि ॥</p></blockquote>
<blockquote>
<p>देशाचारविरुद्धं यत् सन्दिग्धं क्रमवर्जितम् ।</p></blockquote>
<blockquote>
<p>कृतम् अस्वामिना यच् च साध्यहीनं च दुष्यति ॥</p></blockquote>
<p>कात्यायनः ।</p>
<blockquote>
<p>साक्षिलेखककर्तारः कूटतां यान्ति ते यथा ।</p></blockquote>
<blockquote>
<p>तथा दोषाः प्रयोक्ताव्या दुष्टलेख्यं च दुष्यति ॥</p></blockquote>
<blockquote>
<p>दुष्टैर् दुष्टं भवेल् लेख्यं शुद्धैः शुद्धं विनिर्दिशेत् ।</p></blockquote>
<blockquote>
<p>तत् पत्रम् उपधादुष्टैः साक्षिलेखककारकैः ॥</p></blockquote>
<p>बृहस्पतिः ।</p>
<blockquote>
<p>मुमूर्षुशिशुभीतार्तस्त्रीमत्तव्यसनातुरैः ।</p></blockquote>
<blockquote>
<p>निशोपधिबलात्कारकृतं लेख्यं न सिध्यति ॥</p></blockquote>
<p>व्यासः ।</p>
<blockquote>
<p>दासास्वतन्त्रबालैश् च स्त्रीकृतं चैव यद् भवेत् ।</p></blockquote>
<blockquote>
<p>प्रमाणं नैव तल् लेख्यम् इति शास्त्रविदो विदुः ॥</p></blockquote>
<p>मनुः ।</p>
<blockquote>
<p>यस्मिन् यस्मिन् विवादेषु कूटसाक्ष्यं कृतं भवेत् ।</p></blockquote>
<blockquote>
<p>तत् तत् कार्यं निवर्तेत कृतं चाप्य् अकृतं भवेत् ॥</p></blockquote>
<blockquote>
<p>योगाधमनविक्रीतं योगदानप्रतिग्रहम् ।</p></blockquote>
<blockquote>
<p>यत्र चाप्य् उपधिं पश्येत् तत् सर्वं विनिवर्तयेत् ॥</p></blockquote>
<blockquote>
<p>बलाद् दत्तं बलाद् भुक्तं बलाच् चापि लेखितम् ।</p></blockquote>
<blockquote>
<p>सर्वान् बलकृतान् अर्थान् अकृतान् मनुर् अब्रवीत् ॥</p></blockquote>
<p>याज्ञवल्क्यः ।</p>
<blockquote>
<p>बलोपधिविनिर्वृत्तान् व्यवहारान् निवर्तयेत् ।</p></blockquote>
<blockquote>
<p>स्त्रीनक्तम् अन्तरागारं बहिःशत्रुकृतं तथा ॥</p></blockquote>
<p>नारदः ।</p>
<blockquote>
<p>स्त्रीषु रात्रौ बहिर्ग्रामाद् अन्तर्वेश्मन्यरात्रिषु ।</p></blockquote>
<blockquote>
<p>व्यवहारः कृतो ऽप्य् एषु पुनःकर्तव्यताम् इयात् ॥</p></blockquote>
<p>कात्यायनः ।</p>
<blockquote>
<p>लेख्यदोषास् तु ये केचित् साक्षिणो वापि ये स्मृताः ।</p></blockquote>
<blockquote>
<p>वादकालेषु वक्तव्याः पश्चादुक्तींस् तु वर्जयेत् ॥</p></blockquote>
<p>प्रजापतिः ।</p>
<blockquote>
<p>यन्नामगोत्रैस् तुल्यं हि लेख्यं कर्तुः क्वचिद् भवेत् ।</p></blockquote>
<blockquote>
<p>अगृहीते धने तत्र कार्यो दिव्येन निर्णयः ॥</p></blockquote>
<p>तथा च प्रजापतिः ।</p>
<blockquote>
<p>लेख्ये कूटत्वम् आपन्ने सन्दिग्धे कार्यनिर्णये ।</p></blockquote>
<blockquote>
<p>असत् कृत्य च तल् लेख्यम् अर्थे दिव्येन निर्णयः ॥</p></blockquote>
<p>कात्यायनः ।</p>
<blockquote>
<p>न मयैतत् कृतं पत्रं कूटम् एतेन कारितम् ।</p></blockquote>
<blockquote>
<p>अधरीकृत्य तत् पत्रम् अर्थे दिव्येन निर्णयः ॥</p></blockquote>
<p>अदुष्टलेखकर्तृलेखकसाक्षियुक्तं लेख्यम् अर्थस्यात्यन्तसाधकम् इति । अन्यन् न साधकम् इति ।</p>
<p><strong>इति लेख्यप्रकरणम्</strong></p>
<p><strong>अथ साक्षिणः</strong></p>
<p>तत्र मनुः ।</p>
<blockquote>
<p>पृष्टोपव्ययमानस् तु कृतावस्थो धनैषिणा ।</p></blockquote>
<blockquote>
<p>त्र्यवरैः साक्षिभिर् भाव्यो नृपब्राह्मणसन्निधौ ॥</p></blockquote>
<p>अपव्ययमानो विवदमानः । कृतावस्थः कृतावस्थानः, यथासौ नाधिगच्छति तथा राज्ञा कृत इत्य् आर्थः । तथा ।</p>
<blockquote>
<p>यादृशा धनिभिः कार्या व्यवहारेषु साक्षिणः ।</p></blockquote>
<blockquote>
<p>तादृशान् सम्प्रवक्ष्यामि यथावाच्यम् ऋतं च तैः ॥</p></blockquote>
<blockquote>
<p>गृहिणः पुत्रिणो मौला क्षत्रविट्छूद्रयोनयः ।</p></blockquote>
<blockquote>
<p>अर्थ्युक्ताः साक्ष्यम् अर्हन्ति न ये केचिद् अनापदि ॥</p></blockquote>
<p>मौलाः कुलीनाः ग्रामश्रेष्ठाः प्रधानपुरुषाः वा ।</p>
<blockquote>
<p>आप्ताः सर्वेषु वर्णेषु कार्याकार्येषु साक्षिणः ।</p></blockquote>
<blockquote>
<p>सर्वधर्मविदो ऽलुब्धान् विपरीतांस् तु वर्जयेत् ॥</p></blockquote>
<p>नारदः ।</p>
<blockquote>
<p>सन्दिग्धेषु च कार्येषु द्वयोर् विवदमानयोः ।</p></blockquote>
<blockquote>
<p>दृष्टश्रुतानुभूतत्वात् साक्षिभ्यो व्यक्तिदर्शनम् ॥</p></blockquote>
<blockquote>
<p>समक्षदर्शनात् साक्षी विज्ञेयः श्रोत्रचक्षुषोः ।</p></blockquote>
<p>चक्षुषा श्रोत्रेण वा सह मनोव्यापारो यस्यासौ साक्षी । “साक्षाद् द्रष्टरि सञ्ज्ञायाम्” इति पाणिनिस्मरणात्, साक्षाद् द्रष्टा साक्षी । अत्र याज्ञवल्क्यः ।</p>
<blockquote>
<p>तपस्विनो दानशीलाः कुलीनाः सत्यवादिनः ।</p></blockquote>
<blockquote>
<p>धर्मप्रधाना ऋजवः पुत्रवन्तो धनान्विताः ॥</p></blockquote>
<blockquote>
<p>त्र्यवराः साक्षिणो ज्ञेयाः श्रौतस्मार्तक्रियापराः ।</p></blockquote>
<blockquote>
<p>यथाजाति यथावर्णं सर्वे सर्वासु वा स्मृताः ॥</p></blockquote>
<p>अन्यत्र नारदः ।</p>
<blockquote>
<p>कुलीना ऋजवः शुद्धा जन्मतः कर्मतो ऽर्थतः ।</p></blockquote>
<blockquote>
<p>त्र्यवराः साक्षिणो ज्ञेयाः शुचयश् च सुबुद्धयः ॥</p></blockquote>
<blockquote>
<p>ब्राह्मणाः क्षत्रिया वैश्या शूद्रा ये चाप्य् अनिन्दिताः ।</p></blockquote>
<blockquote>
<p>प्रतिवर्णं भवेयुस् ते सर्वे सर्वेषु वा स्मृताः ॥</p></blockquote>
<blockquote>
<p>श्रेणिषु श्रेणिपुरुषाः स्वेषु वर्णेषू वर्णिणः ।</p></blockquote>
<blockquote>
<p>बहिर्वासिषु बाह्याः स्युः स्त्रियः स्त्रीषु च साक्षिणः ॥</p></blockquote>
<p>पुनः नारदः ।</p>
<blockquote>
<p>एकादशविधः साक्षी शास्त्रे दृष्टो मनीषिभिः ।</p></blockquote>
<blockquote>
<p>कृतः पञ्चविधस् तेषां षड्विधो ऽकृत उच्यते ॥</p></blockquote>
<blockquote>
<p>लेखितः स्मारितश् चैव यदृच्छाभिज्ञ एव च ।</p></blockquote>
<blockquote>
<p>गूढश् चोत्तरसाक्षी च कृतः पञ्चविधः स्मृतः ॥</p></blockquote>
<p>अकृतान् आह नारदः ।</p>
<blockquote>
<p>अन्ये पुनर् अनिर्दिष्टाः साक्षिणः समुदाहृताः ।</p></blockquote>
<blockquote>
<p>ग्रामश् च प्राड्विवाकश् च राजा च व्यवहारिणाम् ॥</p></blockquote>
<blockquote>
<p>कार्ये ऽप्य् अभ्यन्तरे यः स्यात् अर्थिना प्रहितश् च यः ।</p></blockquote>
<blockquote>
<p>कुल्याः कुलविवादेषु भवेयुस् ते ऽपि साक्षिणः ॥</p></blockquote>
<p>बृहस्पतिः ।</p>
<blockquote>
<p>लिखितो लेखितो गूढः स्मारितः कुल्यदूतकौ ।</p></blockquote>
<blockquote>
<p>यादृच्छिकश् चोत्तरश् च कार्य्मध्यगतस् तथा ॥</p></blockquote>
<blockquote>
<p>नृपो ऽध्यक्षस् तथा ग्रामः साक्षी द्वादशधा स्मृतः ।</p></blockquote>
<p>अनेन तु साक्षिणां कृतौ तल् लेख्येन विनिर्णयः ।</p>
<blockquote>
<p>प्राड्विवाकप्रसिद्ध्यर्थं मध्यस्थान् पूजयेत् ततः ॥</p></blockquote>
<blockquote>
<p>प्रभेदम् एषां वक्ष्यामि यथावद् अनुपूर्वशः ।</p></blockquote>
<blockquote>
<p>जातिनामाभिलिखितं येन स्वं पित्र्यम् एव च ॥</p></blockquote>
<blockquote>
<p>निवासश् च स विज्ञेयः साक्षी लिखितसञ्ज्ञकः ।</p></blockquote>
<blockquote>
<p>सन्धिक्रियां क्रियाभेदैस् तस्य कृत्वा ऋणादिके ॥</p></blockquote>
<blockquote>
<p>प्रत्यक्षं लिखिते यश् च लेखितः स उदाहृतः ।</p></blockquote>
<blockquote>
<p>कुड्यव्यवहितो यस् तु श्राव्यते ऋणभाषितम् ॥</p></blockquote>
<blockquote>
<p>विनिह्नुते यथाभूतं गूढसाक्षी स कीर्तितः ।</p></blockquote>
<p>व्यासः ।</p>
<blockquote>
<p>अर्थिनः स्वार्थसिद्ध्यर्थं प्रत्यर्थिवचनं स्फुटम् ।</p></blockquote>
<blockquote>
<p>यः श्राव्यते स्थितो गूढो गूढसाक्षी स उच्यते ॥</p></blockquote>
<p>बृहस्पतिः ।</p>
<blockquote>
<p>आहूय यः कृतः साक्षी ऋणव्यासक्रियादिके ।</p></blockquote>
<blockquote>
<p>स्मार्यते च मुहुः कार्यं स्मारितः सो ऽभिधीयते ॥</p></blockquote>
<blockquote>
<p>विभागदाने विपणे ज्ञातिर् यत्रोपदिश्यते ।</p></blockquote>
<blockquote>
<p>द्वयोः समानो धर्मज्ञः कुल्यः स परिकीर्तितः ॥</p></blockquote>
<blockquote>
<p>अर्थिप्रत्यर्थिवचनं शृणुयात् प्रेषितस् तु यः ।</p></blockquote>
<blockquote>
<p>उभयोः सम्मतः साधुः दूतकः स उदाहृतः ॥</p></blockquote>
<blockquote>
<p>क्रियमाणे तु कर्तव्ये यः कश्चित् स्वयम् आगतः ।</p></blockquote>
<blockquote>
<p>अत्र साक्षी त्व् अस्माकम् उक्तौ यादृच्छिकस् तु सः ॥</p></blockquote>
<blockquote>
<p>यत्र साक्षी दिशं गच्छन् मुमूर्षुर् वा यथाश्रुतम् ।</p></blockquote>
<blockquote>
<p>अन्यं संश्रावयेत् तत् तु विद्याद् उत्तरसाक्षिणम् ॥</p></blockquote>
<blockquote>
<p>उभाभ्यां यस्य विश्वस्तं कार्यं चापि निवेदितम् ।</p></blockquote>
<blockquote>
<p>गूढसाक्षी स विज्ञेयः कार्यमध्यगतस् तथा ॥</p></blockquote>
<blockquote>
<p>अर्थिप्रत्यर्थिनोर् वाक्यं यच् छ्रुतं भूभृता स्वयम् ।</p></blockquote>
<blockquote>
<p>स एव तत्र साक्षी स्याद् विसंवादे द्वयोर् अपि ॥</p></blockquote>
<p><u>ननु</u> “न साक्षी नृपतिः कार्यः” इति राज्ञः साक्षित्वनिषधात् तस्क कथं साक्षित्वम् इति चेत्, <u>उच्यते</u> । व्यवहारदर्शनकाले ऽवगतेष्व् अर्थेषु तस्येह साक्षित्वम् उच्यते, कालान्तरापेक्षया निषेधः । तथा च व्यासः ।</p>
<blockquote>
<p>राज्ञा धर्मासनस्थेन यच् छ्रुतं तत्त्वम् इच्छता ।</p></blockquote>
<blockquote>
<p>नान्यः साक्षी भवेत् तत्र मुक्त्वा राजानम् ईश्वरम् ॥ इति ।</p></blockquote>
<p>बृहस्पतिः ।</p>
<blockquote>
<p>निर्णीते व्यवहारे तु पुनर्न्यायो यदा भवेत् ।</p></blockquote>
<blockquote>
<p>अध्यक्षः सभ्यसहितः साक्षी स्यात् तत्र नान्यथा ॥</p></blockquote>
<blockquote>
<p>राजमूलः सन्धिमूलः द्विविधो निर्णयो मतः ।</p></blockquote>
<blockquote>
<p>आद्ये दशाङ्गकथनाद् द्वितीये च यथाविधि ॥</p></blockquote>
<p>कात्यायनः ।</p>
<blockquote>
<p>लेखकः प्राड्विवाकश् च सभ्याश् चैवानुपूर्वशः ।</p></blockquote>
<blockquote>
<p>नृपे पश्यति तत् कार्यं साक्षिणः समुदाहृताः ॥</p></blockquote>
<p>जयपत्रनाशे इदं वचनम् । सद्भावे तद् एव प्रमाणम् । बृहस्पतिः ।</p>
<blockquote>
<p>मुषितं घातितं यत्र सीमायाश् च समन्ततः ।</p></blockquote>
<blockquote>
<p>अकृते ऽपि भवेत् साक्षी ग्रामस् तत्र न संशयः ॥</p></blockquote>
<p>मनुः ।</p>
<blockquote>
<p>यत्रानिबद्धो वीक्षेत शृणुयाद् वापि कथञ्चन ।</p></blockquote>
<blockquote>
<p>पृष्टस् तत्र सकृद् ब्रूयाद् यथादृष्टं यथाश्रुतम् ॥</p></blockquote>
<p>कात्यायनः ।</p>
<blockquote>
<p>अशक्य आगमो यत्र विदेशे प्रतिवादिना ।</p></blockquote>
<blockquote>
<p>त्रैविद्यप्रहितं तत्र लेख्यं साक्ष्यं प्रदापयेत् ॥</p></blockquote>
<p>साक्षिणश् च स्वरूपेणागमनाशक्तौ विद्वत्सन्निधौ तत्कृतेन लेख्येन साक्ष्यं भावयेत् । इति ।</p>
<p><strong>अथ साक्षिसङ्ख्या</strong></p>
<p>बृहस्पतिः ।</p>
<blockquote>
<p>नव सप्तापि वा पञ्च चत्वारस् त्रय एव वा ।</p></blockquote>
<blockquote>
<p>उभौ वा श्रोत्रियौ ग्राह्यौ नैकं पृच्छेत् कदाचन ॥</p></blockquote>
<blockquote>
<p>लिखितौ द्वौ तथा गूढौ त्रिचतुःपञ्च लेखिताः ।</p></blockquote>
<blockquote>
<p>यदृच्छास्मारिताः कुल्यास् तथा चोत्तरसाक्षिणः ॥</p></blockquote>
<blockquote>
<p>दूतको धटिकाग्राही कार्यमध्यगतस् तथा ।</p></blockquote>
<blockquote>
<p>एक एव प्रमाणं स्यान् नृपो ऽध्यक्षस् तथैव च ॥</p></blockquote>
<p>धटिकाग्राही गणकः । अध्यक्षः प्राड्विवाकादिः । याज्ञवल्क्यः ।</p>
<blockquote>
<p>उभयानुमतः साक्षी भवत्य् एको ऽपि धर्मवित् ।</p></blockquote>
<p>अन्यत्र ।</p>
<blockquote>
<p>अभ्यन्तरस् तु निक्षेपे साक्ष्यम् एको ऽपि वोच्यते ।</p></blockquote>
<blockquote>
<p>आष्टमात् वत्सरात् सिद्धिः स्मारितस्येह साक्षिणः ॥</p></blockquote>
<blockquote>
<p>आ पञ्चमात् तथा सिद्धिः यदृच्छोपगतस्य च ।</p></blockquote>
<blockquote>
<p>आ तृतीयात् तथा सिद्धिः वर्षात् गूढस्य साक्षिणः ॥</p></blockquote>
<blockquote>
<p>आ वत्सरात् तथा सिद्धिः भवत्य् उत्तरसाक्षिणः ।</p></blockquote>
<blockquote>
<p>अथ वा कालनियमो न दृष्टः साक्षिणां प्रति ॥</p></blockquote>
<blockquote>
<p>स्मृत्यपेक्षं हि साक्षित्वम् आहुः श्रास्त्रविदो जनाः ।</p></blockquote>
<blockquote>
<p>यस्य नोपहता बुद्धिः दृष्टिश्रोत्रे च नित्यशः ।</p></blockquote>
<blockquote>
<p>सुदीर्घेणापि कालेन साक्षी साक्षित्वम् अर्हति ॥</p></blockquote>
<p>कात्यायनः ।</p>
<blockquote>
<p>दासचारणमल्लानां हस्त्यश्वरथजीविनाम् ।</p></blockquote>
<blockquote>
<p>पूगश्रेणिगणादीनां साक्ष्यं स्वेषु विधीयते ॥</p></blockquote>
<blockquote>
<p>सम्यक् क्रियापरिज्ञाने देयः कालस् तु साक्षिणाम् ।</p></blockquote>
<blockquote>
<p>असन्दिग्धं यत्र साक्ष्यं तत्र सद्यो विनिर्णयः ॥</p></blockquote>
<blockquote>
<p>सन्दिग्धं यत्र साक्ष्यं तु तत्र दिव्येन निर्णयः ।</p></blockquote>
<p>सर्वत्र स्वजनस्य स्वाम्यं स्वतःप्राप्तिर् उच्यते । मनुः ।</p>
<blockquote>
<p>अनुभावी तु यः कश्चित् कुर्यात् साक्ष्यं विवादिनाम् ।</p></blockquote>
<blockquote>
<p>अन्तर्वेश्मन्य् अरण्ये वा शरीरस्यैव चात्यये ॥</p></blockquote>
<p>असम्भवे सर्वेषां सर्वत्र साक्षित्वं युक्तम् एव । बृहस्पतिः ।</p>
<blockquote>
<p>उभयानुमतः साक्षी चैको ऽपि च यथोदितः ।</p></blockquote>
<blockquote>
<p>वदेन् न कालनियमः तत्रान्यत् कार्यम् इष्यते ॥</p></blockquote>
<blockquote>
<p>पञ्चाशद्वत्सराद् अर्वाक् न कालनियमः स्मृतः ।</p></blockquote>
<blockquote>
<p>ऊर्ध्वं तु कालनियमः स्याद् एवेत्य् अब्रवीन् मनुः ॥</p></blockquote>
<p><strong>अथासाक्षिणः</strong></p>
<p>अत्राह नारदः ।</p>
<blockquote>
<p>असाक्ष्य् अपि हि शास्त्रेषु दृष्टः पञ्चविधो बुधैः ।</p></blockquote>
<p>पाञ्चविध्यम् आह ।</p>
<blockquote>
<p>वचनात् दोषतो भेदात् स्वयम् उक्तैर् मृतान्तरात् ॥</p></blockquote>
<p>तत्र वचनात् इति पदं विवृणोति ।</p>
<blockquote>
<p>श्रोत्रियास् तापसा वृद्धा ये च प्रव्रजिता नराः ।</p></blockquote>
<blockquote>
<p>असाक्षिणस् ते वचनान् नात्र हेतुर् उदाहृतः ॥</p></blockquote>
<p>दोषतः इति पदं व्याचष्टे ।</p>
<blockquote>
<p>स्तेनाः साहसिकाश् चण्डाः कितवा वधकास् तथा ।</p></blockquote>
<blockquote>
<p>असाक्षिणस् ते दुष्टत्वात् तेषु सत्यं न विद्यते ॥</p></blockquote>
<blockquote>
<p>राज्ञा परिगृहीतेषु साक्षिष्व् एकार्थनिर्णये ।</p></blockquote>
<blockquote>
<p>वचनं यत्र भिद्येत ते स्युर् भेदाद् असाक्षिणः ॥</p></blockquote>
<p>स्वयम् उक्तैः इति पदं व्याचष्टे ।</p>
<blockquote>
<p>स्वयम् उक्तः स निर्दिष्टः स्वयम् एवैत्य यो वदेत् ।</p></blockquote>
<blockquote>
<p>सूचीत्य् उक्तः स शास्त्रेषु न स साक्षित्वम् अर्हति ॥</p></blockquote>
<p>सूची सूचक इति शास्त्रेषूक्तः । मृतान्तरात् इति पदं व्याचष्टे ।</p>
<blockquote>
<p>यो ऽर्थः श्रावयितव्यः स्यात् तस्मिन्न् असति चार्थिनि ।</p></blockquote>
<blockquote>
<p>क्व तद् वदतु साक्षित्वम् इत्य् असाक्षी मृतान्तरः ॥</p></blockquote>
<p>“यो ऽर्थः श्रावयितव्यः स्यात्” पूर्वपक्षिणा प्रतिवादिना वा भवेत्, असति तस्मिन्न् अर्थे ऽनिवेदित इत्य् अर्थः । अर्थिनि चासति तस्मिन् मृते कस्मिन्न् अर्थे कीदृशे वार्थे वदति साक्षित्वम्, साक्षित्वेनानिर्दिष्टः । एतद् उक्तं भवति । धनिनि प्रेते अनावेदिते च व्यवहारे, अनाहूतः सन्, स्वयम् एवैत्य मृतपुत्रं निर्दिश्यामुष्यासौ धारयति, अहं साक्षीति यो ब्रवीति, असौ मृतान्तरनामा असाक्षी, मुमूर्षुणा पुत्रं प्रति श्राविते तस्मिन्न् अर्थे ऽसो साक्षीत्य् एवं श्रावितः पुत्रं प्रति साक्षी भवत्य् एव । अत्र बृहस्पतिः ।</p>
<blockquote>
<p>सन्तो ऽपि न प्रमाणं स्युः मृते धनिनि साक्षिणः ।</p></blockquote>
<blockquote>
<p>पुत्रे तु श्राविता ये स्युः स्वयम् आसन्नमृत्युना ।</p></blockquote>
<blockquote>
<p>ते साक्षिणो भवन्त्य् एव मृतान्तरतयापि च ॥</p></blockquote>
<p>अत्र मनुः ।</p>
<blockquote>
<p>नार्थसम्बन्धिनो नाप्ता न सहाया न वैरिणः ।</p></blockquote>
<blockquote>
<p>न दृष्टदोषाः कर्तव्या न व्याध्यार्ता न दूषिताः ॥</p></blockquote>
<blockquote>
<p>न साक्षी नृपतिः कार्यो न कारुककुशीलवौ ।</p></blockquote>
<blockquote>
<p>न श्रोत्रियो न लिङ्गस्थो न सङ्गेभ्यो विनिर्गतः ॥</p></blockquote>
<blockquote>
<p>नाध्यधीनो न वक्तव्यो न दस्युर् न विकर्मकृत् ।</p></blockquote>
<blockquote>
<p>न वृद्धो न शुशुर् नैको नान्त्यो न विकलेन्द्रियः ॥</p></blockquote>
<p>याज्ञवल्क्यः ।</p>
<blockquote>
<p>स्त्रीबालवृद्धकितवमत्तोन्मत्ताभिशस्तकाः ।</p></blockquote>
<blockquote>
<p>रङ्गावतारी पाषण्डी कूटकृद् विकलेन्द्रियः ॥</p></blockquote>
<blockquote>
<p>पतिताप्तार्थसम्बन्धसहायरिपुतस्कराः ।</p></blockquote>
<blockquote>
<p>साहसी दृष्टदोशश् च निर्धूतश् चेत्य् असाक्षिणः ॥</p></blockquote>
<p>प्रजापतिः ।</p>
<blockquote>
<p>दासनैकृतिका शूद्रनास्तिकग्रामयाजकाः ।</p></blockquote>
<blockquote>
<p>महापथिकसामुद्रवणिग्विषदवह्निदाः ॥</p></blockquote>
<blockquote>
<p>युग्मैकाचारा दूताश् च हीनाङ्गा बकवृत्तयः ।</p></blockquote>
<blockquote>
<p>हीनाश् च व्रात्यदाराग्नित्यागिनो ऽयाज्ययाजकाः ॥</p></blockquote>
<blockquote>
<p>भूताविष्टनृपद्विष्टवर्षनक्षत्रसूचकाः ।</p></blockquote>
<blockquote>
<p>एकस्थाली सहायारी ज्ञातिसम्बन्धिबान्धवाः ॥</p></blockquote>
<blockquote>
<p>विषजीवी भिषग्जीवी परप्रेष्यो नियोजितः ।</p></blockquote>
<blockquote>
<p>आध्यधीननिसृष्टार्थशूद्रा पुत्रोपपादकाः ॥</p></blockquote>
<blockquote>
<p>भिन्नवृत्तसमावृत्तमाहायज्ञप्रवर्तकाः ।</p></blockquote>
<blockquote>
<p>क्लान्तश्रान्तो ऽघशंसी च श्यावदत् कुनखस् तथा ॥</p></blockquote>
<blockquote>
<p>आत्मविक्रेतृमित्रध्रुक्शठशौण्डीकपौष्टिकाः ।</p></blockquote>
<blockquote>
<p>ऐन्द्रजालिकलुब्धोग्रश्रेणीगणविरोधिनः ॥</p></blockquote>
<blockquote>
<p>तैलकृच् चित्रकृन् मद्गुः कुहको राजपूरुषः ।</p></blockquote>
<blockquote>
<p>नग्नाङ्गः प्रत्यवसितो बैडालव्रतहैतुकाः ॥</p></blockquote>
<blockquote>
<p>कैवर्तबकवृत्तार्तलोकायतिकसौगताः ।</p></blockquote>
<blockquote>
<p>मौहूर्तिकः शाकुनिको धर्मात् स्वात् प्रच्युतस् तथा ॥</p></blockquote>
<p>मनुः ।</p>
<blockquote>
<p>मनुष्यपशुमांसास्थिपशुक्षीराम्बुसर्पिषाम् ।</p></blockquote>
<blockquote>
<p>विक्रेता ब्राह्मणश् चैव द्विजो वार्धुषिकश् च यः ॥</p></blockquote>
<blockquote>
<p>पित्रा विवदमानश् च कुलिकः सूचकस् तथा ।</p></blockquote>
<blockquote>
<p>श्रुतिस्मृत्युदितं कर्म त्यजन्न् अन्यत् करोति वा ॥</p></blockquote>
<blockquote>
<p>बहुना किम् इहोक्तेन साक्ष्यं तेषु न विद्यते ।</p></blockquote>
<p>उक्तानां साक्षिणाम् असम्भवे निषिद्धेष्व् अपि प्रतिप्रसवम् आह मनुः ।</p>
<blockquote>
<p>स्त्रियाप्य् असम्भवे कार्यं बालेन स्थविरेण वा ।</p></blockquote>
<blockquote>
<p>शिष्येण बन्धुना वापि दासेन भृतकेन वा ॥</p></blockquote>
<p>अत्र विशेषम् आह नारदः ।</p>
<blockquote>
<p>असाक्षिणो ये निर्दिष्टा दासनैकृतिकादयः ।</p></blockquote>
<blockquote>
<p>कार्यगौरवम् आसाद्य भवेयुस् ते ऽपि साक्षिणः ॥</p></blockquote>
<blockquote>
<p>तेषाम् अपि न बालः सन् नैको न स्त्री न कूटकृत् ।</p></blockquote>
<blockquote>
<p>न् बान्धवो न चारातिः ब्रूयुस् ते साक्ष्यम् अन्यथा ॥</p></blockquote>
<blockquote>
<p>बालो ऽज्ञानाद् असत्यात् स्त्री पापाभ्यासाच् च कूटकृत् ।</p></blockquote>
<blockquote>
<p>विब्रूयुः बान्धवाः स्नेहात् वैरनिर्यातनाद् अरिः ॥</p></blockquote>
<blockquote>
<p>एको लुब्धस् त्व् असाक्षी स्यात् बह्व्यः शुध्यो ऽपि न स्त्रियः ।</p></blockquote>
<blockquote>
<p>स्त्रीबुद्धेर् अस्थिरत्वाच् च दोषैश् चान्ये ऽपि ये वृताः ॥</p></blockquote>
<p>अन्ये ऽपि दोषैर् वृताः दोषयुक्ता न साक्षिण इत्य् अर्थः । अत्र याज्ञवल्क्यः ।</p>
<blockquote>
<p>सर्वः साक्षी सङ्ग्रहणे चौर्यपारुष्यसाहसे ।</p></blockquote>
<p>अत्र उशनाः ।</p>
<blockquote>
<p>दासो ऽन्धो बधिरः कुष्टी स्त्रीबालस्थविरादयः ।</p></blockquote>
<blockquote>
<p>एते ऽप्य् अनभिसम्बन्धाः साहसे साक्षिणो मताः ॥</p></blockquote>
<p>सर्वत्रादृष्टदोषाणां प्रतिप्रसवो न स्त्र्यादीनां तस्करादीनां तेषां पापाभ्यासवशात् सत्याभावाच् च । यत्र पुनर् दुष्टा एव द्रष्टारो न साधवः तत्र तान् विहाय दिव्यैः परीक्षणं कर्तव्यम् ।</p>
<blockquote>
<p>साहसेषु च सर्वेषु स्तेये सङ्ग्रहणेषु च ।</p></blockquote>
<blockquote>
<p>वाग्दण्डयोश् च पारुष्ये न परीक्षेत साक्षिणः ॥</p></blockquote>
<p>इति यद् इदं नारदवचनम्, तथा –</p>
<blockquote>
<p>स्तेये च साहसे चैव पारुष्ये सङ्गमे स्त्रियाः ।</p></blockquote>
<blockquote>
<p>गरादीनां प्रयोगे च न दोषः साक्षिषु स्मृतः ॥</p></blockquote>
<p>इति यच् व्याघ्रपादवचनम्, तद् उभयम् अभिरूपपरीक्षानिराकरणार्थम्, न पुनः स्तेयादिदोषनिराकरणार्थम् । साक्षिणां परीक्षा कर्तव्या न वा इत्य् अत्र अवश्यं कर्तव्यैव इति कात्यायनः ।</p>
<blockquote>
<p>ऋणादिषु परीक्षेत साक्षिणः स्थिरकर्मसु ।</p></blockquote>
<blockquote>
<p>साहसात्यायके चैव परिक्षा कुत्रचित् स्मृता ॥</p></blockquote>
<p><strong>अथ साक्षिपरीक्षा</strong></p>
<p>अत्र कात्यायनः ।</p>
<blockquote>
<p>उपस्थितान् परीक्षेत साक्षिणो नृपतिः स्वयम् ।</p></blockquote>
<blockquote>
<p>अथैते साक्षिणः सर्वे साधवो ऽर्हन्ति साक्षिताम् ॥</p></blockquote>
<p>वृद्धकात्यायनः ।</p>
<blockquote>
<p>साक्षिणो ऽर्थी समुद्दिष्टान् सत्सु दोषेषु दूषयेत् ।</p></blockquote>
<blockquote>
<p>अदुष्टान् दूषयन् वादी तत्समं दण्डम् अर्हति ॥</p></blockquote>
<blockquote>
<p>सभासदां प्रसिद्धं यत् लोकसिद्धम् अथापि वा ।</p></blockquote>
<blockquote>
<p>साक्षिणां दूषणं ग्राह्यम् असाध्यं नान्यद् इष्यते ॥</p></blockquote>
<p>संसदि प्रतिवादिना साक्षिदूषणे कृते साक्षिणः प्रष्टव्याः, “युष्मास्व् अभिहितो दोषः किं सत्यं न वा” इति । ते तु यदि दूषणम् अभ्युपगच्छन्ति तदा न साक्षिणः । अथ नाङ्गीकुर्वन्ति, तदा दूषणवादिना दूषणक्रियाभाव्या । अथ भावयितुं न शक्नोति, तदा दूषणवादि तदनुसारेण दण्ड्यः । यदि भावयति तदा न ते साक्षिणः । यदा पुनर् उद्दिष्टाः साक्षिणः सर्व एव दुष्टा भवन्ति, तथार्थिनः पराजयः, विपर्ययस्य निश्चितत्वात् । अथ वा साक्षिणां दोषे ऽपि सभ्यानां साध्यार्थसन्देहः, तदा वादशेषः साधनान्तरेण पर्वर्तयितव्यः । यदि साधनानन्तरं पूर्वं निर्दिष्टम्, अथ अनिर्दिष्टम्, तदा वादसमाप्तिः, “पूर्वम् आवेदितं न चेत्” इति वचनात् । न चैतत् प्रस्तुतव्यवहारात् व्यवहारान्तरं तस्मिन्न् एव व्यवहारे प्रमाणसाधनदूषणाभिधानाद् इत्य् एतत् सर्वम् कात्यायन आह ।</p>
<blockquote>
<p>साक्षिदोषाः प्रयोक्तव्याः संसदि प्रतिवादिना ।</p></blockquote>
<blockquote>
<p>पत्रे ऽभिलिखितान् सर्वान् वाच्यं प्रत्युत्तरं ततः ॥</p></blockquote>
<blockquote>
<p>प्रतिपत्तौ न साक्षित्वम् अर्हन्ति तु कदाचन ।</p></blockquote>
<blockquote>
<p>अतो ऽन्यथा भावनीयाः क्रियया प्रतिवादिना ॥</p></blockquote>
<blockquote>
<p>अभावयन् दमं दाप्यः प्रत्यर्थी साक्षिणः स्फुटम् ।</p></blockquote>
<blockquote>
<p>भाविताः साक्षिणः सर्वे साक्षिधर्मनिराकृताः ॥</p></blockquote>
<blockquote>
<p>प्रत्यर्थिनो ऽर्थिनो वापि साक्षिदूषणसाधने ।</p></blockquote>
<blockquote>
<p>प्रस्तुतार्थोपयोगेन व्यवहारान्तरं न च ॥</p></blockquote>
<blockquote>
<p>जितः स विनयं दाप्यः शास्त्रदृष्टेन कर्मणा ।</p></blockquote>
<blockquote>
<p>यदि वादी निराकाङ्क्षः साक्षिष्व् एव व्यवस्थितः ॥</p></blockquote>
<p>निराकाङ्क्षः साधनान्तरनिरपेक्षः, “साक्षिष्व् एव व्यवस्थितः” तदा पराजितो दण्ड्य इति । साक्षिवादे न कालहरणं कर्तव्यम् इत्य् आह कात्यायनः ।</p>
<blockquote>
<p>न कालहरणं कार्यं राज्ञा साक्षिप्रभाषणे ।</p></blockquote>
<blockquote>
<p>महान् दोषो भवेत् कालात् धर्मव्यावृत्तिलक्षणः ॥</p></blockquote>
<p>अथ साक्षिवचनश्रवणं कर्तव्यम् इत्य् आह मनुः ।</p>
<blockquote>
<p>देवब्राह्मणसान्निध्ये साक्ष्यं पृच्छेद् ऋतं द्विजान् ।</p></blockquote>
<blockquote>
<p>उदङ्मुखान् प्राङ्मुखान् वा पूर्वाह्णे प्रयताञ् छुचीन् ॥</p></blockquote>
<p>अत्र नारदः ।</p>
<blockquote>
<p>साक्षिणः श्रावयेद् वादी प्रतिवादिसमीपगान् ।</p></blockquote>
<blockquote>
<p>समस्तान् विदिताचारान् विज्ञातार्थान् पृथक् पृथक् ॥</p></blockquote>
<p>अत्र मनुः ।</p>
<blockquote>
<p>सभान्तः साक्षिणः सर्वान् अर्थिप्रत्यर्थिसन्निधौ ।</p></blockquote>
<blockquote>
<p>प्राड्विवाको नियुञ्जीत विधिनानेन सान्त्वयन् ॥</p></blockquote>
<blockquote>
<p>यद् द्वयोर् अनयोर् वेत्थ कार्ये ऽस्मिंश् चेष्टितं मिथः ।</p></blockquote>
<blockquote>
<p>तद् ब्रूत सर्वं सत्येन युष्माकं ह्य् अत्र साक्षिता ॥</p></blockquote>
<p>कात्यायनः ।</p>
<blockquote>
<p>अर्थिप्रत्यर्थिसान्निध्ये साध्यत्वस्य च सन्निधौ ।</p></blockquote>
<blockquote>
<p>प्रत्यक्षं चोदयेत् साक्ष्यं न परोक्षं कथञ्चन ॥</p></blockquote>
<blockquote>
<p>अर्थस्योपरि वर्तव्यं तयोर् अपि विना क्वचित् ।</p></blockquote>
<blockquote>
<p>चुतुष्पदेष्व् अयं धर्मो द्विपदः स्थावरेषु च ॥</p></blockquote>
<blockquote>
<p>तौल्यगाणिममेयानाम् अभावे ऽपि हि वादयेत् ।</p></blockquote>
<blockquote>
<p>क्रियाकालेषु सर्वेषु साक्षित्वं न त्व् अतो ऽन्यथा ॥</p></blockquote>
<p>अत्र शङ्खः ।</p>
<blockquote>
<p>प्राड्विवाको नृपो वापि समवेतान् पृथक् पृथक् ।</p></blockquote>
<p>शपथपूर्वं श्रावयेद् इति शेषः । अत्र पितामहः ।</p>
<blockquote>
<p>सन्निधौ चण्डिकायाश् च वादिद्वयसमीपतः ।</p></blockquote>
<blockquote>
<p>रक्तचन्दनदिग्धाङ्गान् पृच्छेच् छपथपूर्वकम् ॥</p></blockquote>
<p>अत्र गौतमः- “शपथेनैके सत्यं कर्म । तद् देवराजब्राह्मणसंसदि स्यात् अब्राह्मणानाम् । गुरौ द्विसप्ताहे साक्षिणो ऽनर्थदर्शिनः” । अत्र मनुः ।</p>
<blockquote>
<p>यस्य दृश्येत सप्ताहाद् उकतवाक्यस्य साक्षिणः ।</p></blockquote>
<blockquote>
<p>रोगाग्निज्ञातिमरणम् ऋणं दाप्यो दमं च सः ॥</p></blockquote>
<p>अत्र कण्वः ।</p>
<blockquote>
<p>सप्ताहाभ्यन्तरे यस्य ज्ञातिबन्धुसुहृन्मृतिः ।</p></blockquote>
<blockquote>
<p>अर्थनाशस् तथा रोगो धनं दाप्यो दमं च सः ॥</p></blockquote>
<blockquote>
<p>गुरुकार्ये द्विसप्ताहे साक्षिणो ऽनर्थदर्शनम् ।</p></blockquote>
<blockquote>
<p>आहूतो यदि नागच्छेत् साक्षी रोगविवर्जितः ॥</p></blockquote>
<blockquote>
<p>ऋणं दमं च दाप्यः स्यात् त्रिपक्षात् परतस् तु सः ।</p></blockquote>
<p>अत्र शपथपूर्वं वचनप्रकारम् आह कात्यायनः ।</p>
<blockquote>
<p>विहायोपानदुष्णीषं दक्षिणं पाणिम् उद्धरेत् ।</p></blockquote>
<blockquote>
<p>हिरण्यगोबीजदर्भान् समालभ्य मतं वदेत् ॥</p></blockquote>
<p>अत्र शङ्ख-लिखितौ- “साक्षिणः सुवर्णरजतरत्नगोधान्यसूर्याग्निगजस्कन्धाश्वरथोस्थ्-शस्त्रादिभिः तथा पुत्रपौत्रैः शापयेत् यथावर्णं परिग्रहविशेषः स्यात्, देवब्राह्मणस्वामिनाम् अग्रे” । कात्यायनः ।</p>
<blockquote>
<p>सभान्तस्थैस् तु वक्तव्यं साक्ष्यं नान्यत्र साक्षिभिः ।</p></blockquote>
<blockquote>
<p>सर्वसाक्ष्ये ऽप्य् अयं धर्मो नान्यत्र स्थावरेषु तु ॥</p></blockquote>
<blockquote>
<p>वाचयेत् प्राणिनां साक्ष्यं वाचयेच् छिवसन्निधौ ।</p></blockquote>
<blockquote>
<p>तदभावे तु विप्रस्य नान्यथैव प्रदापयेत् ॥</p></blockquote>
<p>तथा साक्षिणाम् अपि वदतां नियमो नास्ति “नासमवेताः अपृष्टाः प्रब्रूयुः” इति गौतमस्मरणात् । तत्र मनुः ।</p>
<blockquote>
<p>ब्रूहीति ब्राह्मणं पृच्छेत् सत्यं ब्रूहीति पार्थिवम् ।</p></blockquote>
<blockquote>
<p>गोबीजकाञ्चनैर् वैश्यं शूद्रम् एभिस् तु पातकैः ॥</p></blockquote>
<p>वक्ष्यमाणैः एभिः पातकैः इत्य् अर्थः । तान्य् आह नारदः ।</p>
<blockquote>
<p>ब्रह्मघ्नस्य च ये लोका ये च स्त्रीबालघातिनः ।</p></blockquote>
<blockquote>
<p>मित्रद्रुहः कृअघ्नस्य ये ते स्युः ब्रुवतो मृषा ॥</p></blockquote>
<blockquote>
<p>जन्मप्रभृति यत् किञ्चित् पुण्यं भद्र त्वया कृतम् ।</p></blockquote>
<blockquote>
<p>तत् ते सर्वं शुनो गच्छेत् यदि ब्रूयास् त्वम् अन्यथा ॥</p></blockquote>
<blockquote>
<p>एको ऽहम् अस्मीत्य् आत्मानं स्वयं कल्याण मन्यसे ।</p></blockquote>
<blockquote>
<p>नित्यं स्थितस् ते हृद्य् एष पुण्यपापेक्षिता मुनिः ॥</p></blockquote>
<blockquote>
<p>यमो वैवस्वतो राजा यस् त्वैष हृदि स्थितः ।</p></blockquote>
<blockquote>
<p>तेन चेद् अविवादस् ते मा गङ्गां मा कुरून् गमः ॥</p></blockquote>
<blockquote>
<p>नग्नो मुण्डः कपालेन भिक्षार्थं क्षुत्पिपासितः ।</p></blockquote>
<blockquote>
<p>अन्धः शत्रुगृहं गच्छेत् यः साक्ष्यम् अनृतं वदेत् ॥</p></blockquote>
<blockquote>
<p>अवाक्धिरास् तमस्य् अन्धे किल्बिषी नरकं व्रजेत् ।</p></blockquote>
<blockquote>
<p>यः प्रश्नं वितथं ब्रूयात् पृष्टः सन् धर्मनिश्चये ॥</p></blockquote>
<blockquote>
<p>अन्धो मत्स्यान् इवाश्नाति स नरः सह कण्टकैः ।</p></blockquote>
<blockquote>
<p>यो भाषते ऽर्थवैकल्यम् अप्रत्यक्षं समागतः ॥</p></blockquote>
<p>ब्रूह् पृच्छेद् इत्य् अस्य क्वचिद् विषये अपवादम् आह ।</p>
<blockquote>
<p>गोरक्षकान् वाणिजकान् तथा कारुकुशीलवान् ।</p></blockquote>
<blockquote>
<p>प्रेष्यान् वार्धुषिकांश् चैव विप्राञ् छूद्रवद् आचरेत् ॥</p></blockquote>
<p>अत्र मनु-नारदौ ।</p>
<blockquote>
<p>यावतो बान्धवान् यस्मिन् हन्ति साक्ष्ये ऽनृतं वदन् ।</p></blockquote>
<blockquote>
<p>तावतः सङ्ख्यया तस्मिन् शृणु सौम्यानुपूर्वशः ॥</p></blockquote>
<blockquote>
<p>पञ्च पश्वनृते हन्ति दश हन्ति गवानृते ।</p></blockquote>
<blockquote>
<p>शतम् अश्वानृते हन्ति सहस्रं पुरुषानृते ॥</p></blockquote>
<blockquote>
<p>हन्ति जातान् अजातांश् च हिरण्यार्थे ऽनृतं वदन् ।</p></blockquote>
<blockquote>
<p>सर्वं भूम्यनृते हन्ति मा स्म भूम्यनृतं वदेः ॥</p></blockquote>
<blockquote>
<p>अप्सु भूमिवद् इत्य् आहुः स्त्रीणां भोगे च मैथुने ।</p></blockquote>
<blockquote>
<p>अब्जेषु चैव रत्नेषु सर्वेष्व् अश्वमयेषु च ॥</p></blockquote>
<blockquote>
<p>पशुचत् क्षौद्रघृतयोः यानेषु च तथाश्ववत् ।</p></blockquote>
<blockquote>
<p>गोवद् रजतवस्त्रेषु धान्ये ब्रह्मणि चैव हि ॥</p></blockquote>
<blockquote>
<p>एतान् दोषान् अवेक्ष्य त्वं सर्वान् अनृतभाषणे ।</p></blockquote>
<blockquote>
<p>यथाश्रुतं यथादृष्टं सत्यम् एवाञ्जसा वद ॥</p></blockquote>
<p>कात्यायनः ।</p>
<blockquote>
<p>नापृष्टैर् अभियुक्तैर् वा समं सत्यं प्रयत्नतः ।</p></blockquote>
<blockquote>
<p>वक्तव्यं साक्षिभिः साक्ष्यं विवादस्थानम् आगतैः ॥</p></blockquote>
<blockquote>
<p>स्वभावोक्तं वचस् तेषां ग्राह्यं यद् दोषवर्जितम् ।</p></blockquote>
<blockquote>
<p>उक्ते तु साक्षिणो राज्ञा प्रष्टव्या न पुनः पुनः ॥</p></blockquote>
<p>उक्ते साक्षिवाक्ये यदि सन्देहः स्यात् तदा पुनः पुनः प्रष्टव्याः । असन्देहे पुनः स्वभावोक्तम् एव ग्राह्यम् । न पुनः पुनः प्रष्टव्या इति,</p>
<blockquote>
<p>साक्ष्ये सभ्यावसन्नानां ज्ञेयः पौनर्भवो विधिः ।</p></blockquote>
<p>इति वचनात् । याज्ञवल्क्यः ।</p>
<blockquote>
<p>यस्योचुः साक्षिणः सत्यां प्रतिज्ञां विजयी भवेत् ।</p></blockquote>
<blockquote>
<p>अन्यथावादिनो यस्य ध्रुवं तस्य पराजयः ॥</p></blockquote>
<p>तथा च बृहस्पतिः ।</p>
<blockquote>
<p>देशकालवयोद्रव्यजातिसङ्ख्याप्रमाणतः ।</p></blockquote>
<blockquote>
<p>अन्यूनं चेन् निगदितं सिद्धं साध्यं विनिर्दिशेत् ॥</p></blockquote>
<blockquote>
<p>निर्दिष्टेष्व् अर्थवादेषु साक्षी चेत् साक्ष्य आगते ।</p></blockquote>
<blockquote>
<p>न ब्रूयाद् अक्षरसमं न तन् निगदितं भवेत् ॥</p></blockquote>
<p>अर्थिनोक्तवाक्यानुगुणं यदि साक्षिवाक्यं न भवति, तदा न साध्यसिद्धिर् इत्य् अर्थः ।</p>
<blockquote>
<p>देशकालवयोद्रव्यप्रमाणाकृतिजातिषु ।</p></blockquote>
<blockquote>
<p>यत्र विप्रतिपत्तिः स्यात् साक्ष्यं तद् अपि नान्यथा ॥</p></blockquote>
<blockquote>
<p>न्यूनम् अभ्यधिकं वार्थं प्रब्रूयुर् यत्र साक्षिणः ।</p></blockquote>
<blockquote>
<p>तद् अप्य् अनुक्तं विज्ञेयम् एष साक्षिविधिः स्मृतः ॥</p></blockquote>
<p>अत्र पूर्ववादिना कथितैः पूर्वोक्तलक्षणैः साक्षिभिः साधिते ऽर्थे, प्रतिज्ञातार्थवैपरीत्येनाभिहिते, यद्य् अन्ये साक्षिणः प्रतिज्ञातार्थानुगुण्येन साक्षित्वं ब्रूयुः, तदा तेषां गुणवत्तमत्वे सङ्ख्याधिक्ये वा सति पूर्वसाक्षिणः कूटा भवन्तीति याज्ञवल्क्य आह ।</p>
<blockquote>
<p>उक्ते ऽपि साक्षिभिः साक्ष्ये यद्य् अन्ये गुणवत्तराः ।</p></blockquote>
<blockquote>
<p>द्विगुणा वान्यथा ब्रूयुः कूटाः स्युः पूर्वसाक्षिणः ॥</p></blockquote>
<p>अत्र विशेषं स एवाह ।</p>
<blockquote>
<p>वर्णिनां हि वधो यत्र तत्र साक्ष्य् अनृतं वदेत् ।</p></blockquote>
<blockquote>
<p>तत्पावनाय निर्वाप्यश् चरुः सारस्वतो द्विजैः ॥</p></blockquote>
<p>तथा च मनुः ।</p>
<blockquote>
<p>शूद्रविट्क्षत्रविप्राणां यत्रोक्तेन भवेद् वधः ।</p></blockquote>
<blockquote>
<p>तत्र वक्तव्यम् अनृतं तद् धि तत्र विशिष्यते ॥</p></blockquote>
<blockquote>
<p>वाग्देवत्यैश् च चरुभिः यजेरंस् ते सरस्वतीम् ।</p></blockquote>
<blockquote>
<p>अनृतस्यैनसस् तस्य कुर्वाणा निष्कृतिं पराम् ॥</p></blockquote>
<blockquote>
<p>कूष्माण्डैर् वापि जुहुयाद् घृतम् अग्नौ यथाविधि ।</p></blockquote>
<blockquote>
<p>उद् इत्य् ऋचा वा वारुण्या तृचेनाब्दैवतेन वा ॥</p></blockquote>
<p><strong>अथ कूटसाक्षिणां दण्डाः</strong></p>
<p>अथ कूटसाक्षिणो वधम् आह मनुः ।</p>
<blockquote>
<p>लोभान् मोहाद् भयान् मैत्रात् कामात् क्रोधात् तथैव च ।</p></blockquote>
<blockquote>
<p>अज्ञानाद् बालभावाच् च साक्ष्यं वितथम् उच्यते ॥</p></blockquote>
<blockquote>
<p>एषाम् अन्यतमे स्थाने यः साक्ष्यम् अनृतं वदेत् ।</p></blockquote>
<blockquote>
<p>तस्य दण्डविशेषं तु प्रवक्ष्याम्य् अनुपूर्वशः ॥</p></blockquote>
<blockquote>
<p>लोभात् सहस्रं दण्डस् तु मोहात् पूर्वं तु साहसम् ।</p></blockquote>
<blockquote>
<p>भायाद् द्वौ मध्यमौ दण्डौ मैत्रात् पूर्वं चतुर्गुणम् ॥</p></blockquote>
<blockquote>
<p>कामाद् दशगुणं पूर्वात् क्रोधात् तत्त्रिगुणं परम् ।</p></blockquote>
<blockquote>
<p>अज्ञानाद् द्वे शते पूर्णे बालिश्याच् छतम् एव तु ॥</p></blockquote>
<blockquote>
<p>एतान् आहुः कूटसाक्ष्ये प्रोक्तान् दण्डान् मनीषिणः ।</p></blockquote>
<blockquote>
<p>धर्मस्याव्यभिचारार्थम् अधर्मनियमाय च ॥</p></blockquote>
<blockquote>
<p>कूटौ दाक्ष्यं तु कुर्वाणान् त्रीन् वर्णान् धार्मिको नृपः ।</p></blockquote>
<blockquote>
<p>प्रवासयेद् दण्डयित्वा ब्राह्मणं तु विवासयेत् ॥</p></blockquote>
<p>याज्ञव्ल्क्यः ।</p>
<blockquote>
<p>पृथक्पृथक् दण्डनीयाः कूटकृत् साक्षिणस् तथा ।</p></blockquote>
<blockquote>
<p>विवादात् द्विगुणं दण्डं विवास्यो ब्राह्मणः स्मृतः ॥</p></blockquote>
<blockquote>
<p>यः साक्ष्यं श्रावितो ऽन्येभ्यो निह्नुते तत् तमोवृतः ।</p></blockquote>
<blockquote>
<p>स दाप्यो ऽष्टगुणं दण्डं ब्राह्मणं तु विवासयेत् ॥</p></blockquote>
<blockquote>
<p>अब्रुवन् हि नरः साक्ष्यम् ऋणं सदशबन्धकम् ।</p></blockquote>
<blockquote>
<p>राज्ञा सर्वं प्रदाप्यः स्याच् चत्वारिंशत्तमे ऽहनि ॥</p></blockquote>
<blockquote>
<p>न ददाति हि यः साक्ष्यं जानन्न् अपि नराधमः ।</p></blockquote>
<blockquote>
<p>स कूटसाक्षिणां पापैः तुल्यो दण्डेन चैव हि ¦¦</p></blockquote>
<p>कात्यायनः ।</p>
<blockquote>
<p>येन साक्ष्यस्य लोभेन निर्दिष्टाः कूटसाक्षिणः ।</p></blockquote>
<blockquote>
<p>गृहीत्वा तस्य सर्वस्य कुर्यान् निर्विषयं ततः \</p></blockquote>
<p>कूटसाक्षिणा सर्वस्वापहारः कर्तव्य इत्य् अर्थः ।</p>
<p><strong>अथ साक्षिबलाबलम्</strong></p>
<p>अत्र मनु-विष्णू ।</p>
<blockquote>
<p>बहुत्वं परिगृह्णीयात् साक्षिद्वैधे नराधिपः ।</p></blockquote>
<blockquote>
<p>समेषु तु गुणोत्कृष्टान् गुणिद्वैधे द्विजोत्तमान् ॥</p></blockquote>
<p>बृहस्पतिः ।</p>
<blockquote>
<p>साक्षिद्वैधे तु बहवः ग्राह्याः साम्ये गुणान्विताः ।</p></blockquote>
<blockquote>
<p>गुणिद्वैधे क्रियायुक्ताः तत्साम्ये मतिमत्तराः ॥</p></blockquote>
<blockquote>
<p>ऊनाधिकं तु यत्र स्यात् साक्ष्यन्तत्र विवर्जयेत् ।</p></blockquote>
<blockquote>
<p>साक्षी तत्र न दण्ड्यः स्याद् अब्रुवन् दण्डम् अर्हति ॥</p></blockquote>
<blockquote>
<p>साध्यार्थांशे निगदिते साक्षिभिः सकलं भवेत् ।</p></blockquote>
<blockquote>
<p>स्त्रीसङ्गे साहसे चौर्ये यत् साध्यं परिकल्प्यते ॥</p></blockquote>
<p>अन्यत्र ।</p>
<blockquote>
<p>साक्षिणां लिखितानां च निदिष्टानां च वादिना ।</p></blockquote>
<blockquote>
<p>एको यद्य् अन्यथा ब्रूयात् सर्व एव न साक्षिणः ॥</p></blockquote>
<p>अत्र बृहस्पतिः ।</p>
<blockquote>
<p>गृहक्षेत्रविवादेषु सामन्तेभ्यो विनिर्णयः ।</p></blockquote>
<blockquote>
<p>नगरग्रामणीभ्यो वा ये च वृद्धतरा मताः ॥</p></blockquote>
<blockquote>
<p>आगमं च प्रमाणं च भोगं कालं च नाम च ।</p></blockquote>
<blockquote>
<p>भूभागलक्षणं चैव ये विदुस् ते ऽपि साक्षिणः ॥</p></blockquote>
<blockquote>
<p>असाक्षिके चिरकृते पृच्छेद् उत्तरसाक्षिणः ।</p></blockquote>
<blockquote>
<p>शपथान् वा प्रयुञ्जीत युक्तिलेशम् अथापि वा ॥</p></blockquote>
<p>अत्र नारदः ।</p>
<blockquote>
<p>चोदनाप्रतिघाते तु युक्तिलेशैस् तम् अन्वियात् ।</p></blockquote>
<blockquote>
<p>देशकालार्थसम्बन्धपरिमाणाक्रयादिभिः ॥</p></blockquote>
<blockquote>
<p>उल्काहस्तो ऽग्निदो ज्ञेयः शस्त्रप्राणिस् तु घातकः ।</p></blockquote>
<blockquote>
<p>केशाकेशी गृहीतस् तु युगपत् पारदारिकः ॥</p></blockquote>
<blockquote>
<p>कुद्दालपाणिर् विज्ञेयः सेतुभेत्तापगादिषु ।</p></blockquote>
<blockquote>
<p>तथा कुठारपाणिस् तु तरुच्छेत्ता प्रकीर्तितः ॥</p></blockquote>
<p>अत्र प्रजापतिः ।</p>
<blockquote>
<p>अन्वयव्यतिरेकाभ्यां यस्य यद् गमकं भवेत् ।</p></blockquote>
<blockquote>
<p>सात्र युक्तिस् तस्य भवेत् तया सर्वं विशोधयेत् ॥</p></blockquote>
<p>लिखितादिकम् अपि यथोक्तलक्षणाननुगमे युक्तित्वेन स्वीकर्तव्यम् इति । कात्यायन्ः ।</p>
<blockquote>
<p>समत्वं साक्षिणां यत्र दिव्यैस् तत्र विशोधयेत् ।</p></blockquote>
<blockquote>
<p>प्राणान्तिकविवादेषु विद्यमानेषु साक्षिषु ॥</p></blockquote>
<blockquote>
<p>दिव्यम् आलम्बते यत्र न पृच्छेत् तत्र साक्षिणः ।</p></blockquote>
<blockquote>
<p>भावितैः साक्षिवादे तु परितोषम् अनागते ॥</p></blockquote>
<blockquote>
<p>अभियोक्तरि दिव्यादीन् प्रत्यर्थिनि च दृश्यते ॥</p></blockquote>
<blockquote>
<p>अभियोक्तारम् आगच्छेत् व्यवहारपदं पुनः ।</p></blockquote>
<blockquote>
<p>प्रत्यर्थिनस् तु तत् सर्वं साक्ष्येणैव विनिर्णय्ः ॥</p></blockquote>
<p><strong>अथ भुक्तिर् उच्यते</strong></p>
<p>तत्र बृहस्पतिः ।</p>
<blockquote>
<p>एतद् विधानम् आख्यातं साक्षिणां लिखितस्य च ।</p></blockquote>
<blockquote>
<p>साम्प्रतं स्थावरे प्राप्ते भुक्तेश् च विधिर् उच्यते ॥</p></blockquote>
<blockquote>
<p>पित्र्यलब्धक्रियाधानरिक्थशौर्यप्रवेदनात् ।</p></blockquote>
<blockquote>
<p>प्राप्ते सप्तविधे भोगे सागमः सिद्धिम् आप्नुयात् ॥</p></blockquote>
<p>तथा ।</p>
<blockquote>
<p>क्रमागतः शासनिकः क्रयाधानागमागतः ।</p></blockquote>
<blockquote>
<p>एवंविधस् तु यो भोगः स तु सिद्धिम् अवाप्नुयात् ॥</p></blockquote>
<p>तथा ।</p>
<blockquote>
<p>संविभागक्रयप्राप्तं पित्रा लब्धं तु राजतः ।</p></blockquote>
<blockquote>
<p>स्थावरं सिद्धिम् आप्नोति भुक्त्या हानिम् उपेक्षया ॥</p></blockquote>
<blockquote>
<p>आध्यासनात् समारभ्य भुक्तिर् यस्याविघातिनी ।</p></blockquote>
<blockquote>
<p>त्रिंशद्वर्षाण्य् अविच्छिन्ना तस्य तां न विचालयेत् ॥</p></blockquote>
<p>समा विंशत्यवधिकेति पाठान्तरम् ।</p>
<blockquote>
<p>पित्रा भुक्तं तु यद् द्रव्यं भुक्त्याचारेण धर्मतः ।</p></blockquote>
<blockquote>
<p>तस्मिन् प्रेते ऽपि तत्प्राप्तं भुक्त्या प्राप्तं तु तस्य तत् ॥</p></blockquote>
<blockquote>
<p>त्रिभिर् एव तु या भुक्ता पुरुषैर् भूर् यथाविधि ।</p></blockquote>
<blockquote>
<p>लेख्याभावे तु तां तत्र चतुर्थः समवाप्नुयात् ॥</p></blockquote>
<p>चतुर्थस्य भुक्तिर् एव, नागमापेक्षेत्य् अर्थः । तथा च नारदः ।</p>
<blockquote>
<p>आदौ तु कारणं दानं मध्ये भुक्तिस् तु सागमा ।</p></blockquote>
<blockquote>
<p>अन्ततो भुक्तिर् एवैका सन्तता या चिरन्तनी ॥</p></blockquote>
<p>आदौ प्रथमपुरुषभोगाख्यविंशत्यब्दे । मधे द्वितीरे तृतीये च विंशतिद्वये सागमभुक्तिः । ततश् चतुर्थे षष्टिर् वर्षाविच्छिन्ना भुक्तिर् एव कारणम् इति । अत्र कात्यायनः ।</p>
<blockquote>
<p>भुक्तिर् बलवती शास्त्रे सन्तता या चिरन्तनी ।</p></blockquote>
<blockquote>
<p>विच्छिन्नापि तु सा ज्ञेया या तु पूर्वप्रसाधिता ॥</p></blockquote>
<p>षष्टिर् वर्षभुक्तेर् ऊर्ध्वं विच्छेदे न दोषः । कात्यायनः ।</p>
<blockquote>
<p>स्मार्ते काले क्रियाभूमेः सागमा भुक्तिर् इष्यते ।</p></blockquote>
<blockquote>
<p>अस्मार्ते ऽनुगमाभावात् क्रमात् त्रिपुरुषागता ॥</p></blockquote>
<p>स्मार्तकालः स्मरणयोग्यः कालः षष्टिवर्षाख्यो नवतिवर्षाख्यो वा एकस्य पुरुषस्य स्फुटतरः स्मृतिसम्भवः कालः । अत्र कात्यायनः ।</p>
<blockquote>
<p>मुख्या पैतामही भुक्तिः पैतृकी चापि सम्मता ।</p></blockquote>
<blockquote>
<p>वयोपेतैर् अविच्छिन्ना स्थिरा षष्ट्यब्दिकी मता ॥</p></blockquote>
<blockquote>
<p>वत्सराणां तु नवतिर् अथ वा स्यात् त्रिपूरुषी ।</p></blockquote>
<blockquote>
<p>अतः परं प्रमाणं स्यात् भुक्तिर् एवागमाद् ऋते ॥</p></blockquote>
<p>नवतिः इत्य् एतद् अल्पविच्छेदविषयं हीनवर्णभोक्तृविषयं वा । व्यासः ।</p>
<blockquote>
<p>वर्षाणि विंशतिर् भुक्ता स्वामिनाव्याहता सती ।</p></blockquote>
<blockquote>
<p>भुक्तिः सा पौरुषी भूमेः द्विगुणा तु द्विपौरुषी ॥</p></blockquote>
<blockquote>
<p>त्रिपौरुषी च त्रिगुणा न ततो ऽन्वेष्य आगमः ।</p></blockquote>
<p>अत्र विशेषम् आहतुः बृहस्पति-कात्यायनौ ।</p>
<blockquote>
<p>सनाभिभिर् बान्धवैश् च यत् स्वजनैस् तथा ।</p></blockquote>
<blockquote>
<p>भोगात् तस्य न सिद्धिः स्यात् भोगम् अन्येषु कल्पयेत् ॥</p></blockquote>
<p>अन्यत्र बृहस्पतिः ।</p>
<blockquote>
<p>भुक्तिस् त्रिपौरुषी सिद्ध्येत् परेषां नात्र संशयः ।</p></blockquote>
<blockquote>
<p>अनिवृत्ते सपिण्डत्वे स्कुल्यानां न सिद्ध्यति ॥</p></blockquote>
<p>स्मृत्यन्तरे ।</p>
<blockquote>
<p>अस्वामिना तु यद् भुक्तं गृहक्षेत्रापणादिकम् ।</p></blockquote>
<blockquote>
<p>सुहृत्त्वेन सकुल्यस्य न तद् भोगेन हीयते ॥</p></blockquote>
<p>पूर्वस्वामिनो न हीयत इत्य् अर्थः । तेन सपिण्डसमानोदकप्रत्यासन्नबन्धुव्यतिरिक्तेषु भोगः कल्प्यत इति । अत्र विशेषम् आह व्यासः ।</p>
<blockquote>
<p>आगमः कालदैर्घ्यं च विच्छेदो ऽपरवोज्ज्ञनम् ।</p></blockquote>
<blockquote>
<p>प्रत्यर्थिसन्निधानं च पञ्चाङ्गो भोग इष्यते ॥</p></blockquote>
<p>(स्वोज्ञनम्) अपरवोज्ञनम् आक्रोशाभावः । बृहस्पतिः ।</p>
<blockquote>
<p>सागमो दीर्घकालश् च विच्छेदो ऽपरवोञ्ज्ञितः (?) ।</p></blockquote>
<blockquote>
<p>प्रत्यर्थिसन्निधानं च परिभोगो ऽपि पञ्चधा ॥</p></blockquote>
<blockquote>
<p>यद्य् एकशासने ग्रामक्षेत्रारामाश् च लेखिताः ।</p></blockquote>
<blockquote>
<p>एकदेशोपभोगे ऽपि सर्वे भुक्ता भवन्ति ते ॥</p></blockquote>
<blockquote>
<p>अनुमानाद् वरः साक्षी साक्षिभ्यो लिखितं गुरु ।</p></blockquote>
<blockquote>
<p>अव्याहता त्रिपुरुषी भुक्तिर् एभ्यो गरीयसी ॥</p></blockquote>
<blockquote>
<p>अनुमानं सद एव साक्षी चामरणाद् भवेत् ।</p></blockquote>
<blockquote>
<p>अव्याहतं लेख्यभोगं प्रमाणं तु त्रिपूरुषम् ॥</p></blockquote>
<p>व्यासः ।</p>
<blockquote>
<p>पिता पितामहो यस्य जीवेत् तु प्रपितामहः ।</p></blockquote>
<blockquote>
<p>त्रयाणां जीवतां भोगो विज्ञेयस् त्व् एकपूरुषः ॥</p></blockquote>
<blockquote>
<p>पितामहेन यद् भुक्तं तत् पुत्रेण विना च तम् ।</p></blockquote>
<blockquote>
<p>तौ विना तस्य पुत्रेण तस्य भोक्गस् त्रिपूरुषः ॥</p></blockquote>
<p>तथान्यत – अग्निमित्रः ।</p>
<blockquote>
<p>त्रिभिर् एव तु या भुक्ता पुरुषैर् भूर् यथाविधि ।</p></blockquote>
<blockquote>
<p>लेख्याभावे ऽपि तां तत्र चतुर्थः समवाप्नुयात् ॥</p></blockquote>
<p>कात्यायनः ।</p>
<blockquote>
<p>यथा क्षीरं तु भवति धधि कालवशान्वितम् ।</p></blockquote>
<blockquote>
<p>दानहेतुस् तथा कालात् भोगस् त्रिपुरुषागताः ॥</p></blockquote>
<p>याज्ञवल्क्यः ।</p>
<blockquote>
<p>आगमो ऽभ्यधिको भोगात् विना पूर्वक्रमागतात् ।</p></blockquote>
<blockquote>
<p>आगमे ऽपि बलं नैव भुक्तिः स्तोकापि यत्र नो ॥</p></blockquote>
<p>आगमः क्रयादिस्वत्वहेतुः । तस्य लेख्यं साक्षिणश् च । स आगमो भोगाद् अधिकः, बलवान् । पूर्वत्रिपुरुषक्रमागतां भुक्तिं विना सर्वप्रमाणाद् बलवती । आगमे ऽपि स्तोकभुक्त्यभावे बलं नास्ति । तथा च नारदः ।</p>
<blockquote>
<p>विद्यमाने ऽपि लिखितं जीवत्स्व् अपि च साक्षिषु ।</p></blockquote>
<blockquote>
<p>विशेषतः स्थावराणां यन् न भुक्तं न तत् स्थिरम् ॥</p></blockquote>
<p>दुर्बलम् इत्य् अर्थः ।</p>
<blockquote>
<p>भुज्यमानः परैर् अर्थान् यः स्वान् मोहाद् उपेक्षते ।</p></blockquote>
<blockquote>
<p>समक्षं जीवतो ऽप्य् अस्य तान् भुक्तिः कुरुते वशे ॥</p></blockquote>
<p>व्यासः ।</p>
<blockquote>
<p>उपेक्षिता यथा धेनुः कालात् पालेन नश्यति ।</p></blockquote>
<blockquote>
<p>पश्यतो ऽन्यैस् तथा भुक्ता भूमिः कालेन हीयते ॥</p></blockquote>
<p>षष्टिर् वर्षाख्यकालेन पञ्चाङ्गभोगेन हीयत इत्य् अर्थः । <u>ननु</u>,</p>
<blockquote>
<p>आगमे ऽपि बलं नैव भुक्तिः स्तोकापि यत्र नो ।</p></blockquote>
<p>इति याज्ञवल्क्यवचनेनागमस्य भुक्तिवशेन प्रामाण्यम् उक्तम् ।</p>
<blockquote>
<p>आगमेन विशुद्धेन भोगो याति प्रमाणताम् ।</p></blockquote>
<blockquote>
<p>अविशुद्धागमो भोगः प्रामाण्यं नैव गच्छति ॥</p></blockquote>
<p>इति आगमवशेन भुक्तेः प्रामाण्यम् इत्य् अन्योन्याश्रयः स्यात् । <u>मैवम्</u> । तद् भिन्नपुरुषविषयम् इत्य् अविरोधः । आद्यविंशताव् आगमप्राबल्यं भोगस्य तदान्गुण्यात् । द्वितीये भोगागमयोः साम्यम् । तृतीये भुक्तेः प्राबल्यम् । चतुर्थे पुरुषे पञ्चाङ्गभोग एव प्रमाणम् । नागमापेकेति सिद्धम् । अत्र पञ्चाध्याय्यां बृहस्पतिः ।</p>
<blockquote>
<p>त्रिवर्षं भुज्यते येन समक्षं भूर् अवारिता ।</p></blockquote>
<blockquote>
<p>तस्य सा नापहर्तव्या क्षमालिङ्गं न चेद् वदेत् ॥</p></blockquote>
<blockquote>
<p>चतुष्पाद् धनधान्यादि वर्षाद् धानिम् अवाप्न्ज्यात् । इति ।</p></blockquote>
<p>एतद् वचनं भुक्तेर् आदरार्थं न यथाश्रुतार्थं बहुप्रतिपक्षत्वाद् इति व्याख्येयम् । अत्र गौतमः- “पशुभूमिस्त्रीणाम् अनतिभोगः” इति पश्वादीनां त्रयाणाम् अतिभोगो नाप्रेक्षितः । आक्रोशरहितेन अल्पभोगेनापि स्वत्वं भवति । किम् इत्य् अनन्तरग्रहे दुह्यमानां प्रचुरक्षीरां धेनुम् उपेक्षते बहुफलं वारामादिकं किं वा परेण भुज्यमानाम् अभिरूपां दासीम् इति । यद् अपीदं प्राजापत्यवचनम्,</p>
<blockquote>
<p>आदानकालाद् आरभ्य भुक्तिर् यस्याविघातिनी ।</p></blockquote>
<blockquote>
<p>समा विंशत्यवधिका तस्य तां न विचालयेत् ॥</p></blockquote>
<p>यद् अपीदं नारदीयवचनम्,</p>
<blockquote>
<p>प्रत्यक्षपरिभोगाच् च स्वामिनो द्विदशाः समाः ।</p></blockquote>
<blockquote>
<p>आध्यादीन्य् अपि जीर्येयुः स्त्रीनरेन्द्रधनाद् ऋते ॥</p></blockquote>
<p>यद् अपीदं याज्ञवल्क्यवचनम्,</p>
<blockquote>
<p>पश्यतो ऽब्रुवतो भूमेः हानिर् विंशतिवार्षिकी ।</p></blockquote>
<blockquote>
<p>परेण भुज्यमानाया धनस्य दशवार्षिकी ॥</p></blockquote>
<p>इति, एवम् अन्यान्य् अपि यानि वचनानि विंशतिवर्षपञ्चाङ्गभोगमात्रात् स्वत्वनिवृत्तिपराणि, तानि यथाश्रुतार्थपराणि । वचनान्तरेण षष्टिवर्षनवतिवर्षस्मार्तकालभोगस्यैव स्वत्वहेतुत्वेनावगमात् । तथा,</p>
<blockquote>
<p>भोगं केवलतो यस् तु कीर्तयेन् नागमं क्वचित् ।</p></blockquote>
<blockquote>
<p>भोगछलापदेशेन विज्ञेयः स तु तस्करः ॥</p></blockquote>
<p>इति व्यासवचनात्, तथा,</p>
<blockquote>
<p>अनागमं तु यो भुङ्क्ते बहून्य् अब्दशतान्य् अपि ।</p></blockquote>
<blockquote>
<p>चोरदण्डेन तं पापं दण्डयेत् पृथिवीपतिः ॥</p></blockquote>
<p>इति नारदीयवचनाच् च । आगमरहिताच् च केवलभोगात् स्वत्वनिवृत्त्यवगमात् सागमस्य षष्टिवर्षादिभोगस्य स्वत्वहेतुत्वम् इति स्थितम् ।</p>
<blockquote>
<p><u>ननु</u>,</p></blockquote>
<blockquote>
<p>अन्यायेनापि यद् भुक्तं पित्रा पूर्वतरैस् त्रिभिः ।</p></blockquote>
<blockquote>
<p>न तच् छक्यम् अपाकर्तुं क्रमात् त्रिपुरुषागमम् ॥</p></blockquote>
<p>इति नारदवचनात्, तथा,</p>
<blockquote>
<p>यद् विनागमम् अत्यन्तं भुक्तं पूर्वैस् त्रिभिर् भवेत् ।</p></blockquote>
<blockquote>
<p>न तच् छक्यम् अपाकर्तुं क्रमात् त्रिपुरुषागतम् ॥</p></blockquote>
<p>इति व्यासवचनाच् चानागमस्यापि त्रिपुरुषस्यापि त्रिपुरुषभोगस्य स्वत्वहेतुत्वं गम्यते ।</p>
<blockquote>
<p><u>मैवम्</u>, सागमस्यैव भोगस्य स्वत्वहेतुत्वप्रतिपादकानेकवचनदर्शनात्, वचनद्वयम् इदं न यथाश्रुतार्थम् । किं तु किं पुनर् अन्यायेनान्यभुक्तस्य षष्टिवर्षाद् ऊर्ध्वं स्थैर्यपरम् इति व्याख्येयम् । कात्यायनः ।</p></blockquote>
<blockquote>
<p>वर्षाणि विंशतिर् यस्य भूमिर् भुक्ता परैर् इह ।</p></blockquote>
<blockquote>
<p>सति राज्ञि समर्थस्य तस्य सेह न सिद्ध्यति ॥</p></blockquote>
<p>इत्येवमादिभिर् वचनैर् एतावन्तं कालम् उपेक्षमाणस्यान्यत्र स्वद्रव्यार्थं प्राणपरित्यागेनापि अभिनिविशमानस्य परेण भुज्यमानम् आत्मीयं चेत् किम् इत्य् उपेक्षत इति विक्रयादिवद् उपेक्षया दैर्घ्यलिङ्गेनास्य स्वत्वनिवृत्तिः, परस्य स्वत्वप्राप्तिर् अनुमीयत इति धारेश्वर-असहाय-श्रीकरादयो मन्यन्ते ।</p>
<blockquote>
<p>तथा विरकालोपेक्षया क्वचित् स्वरूपहानिः सम्भाव्येत । अतस् तूष्णीं न स्थातव्यम् इति व्यवहारोपदेशमात्रं क्रियत इति । विंशतिवर्षा भुक्तिर् भोगहानिकरी, न स्वरूपहानिकरी, तथात्वे सकलवचनविरोधाद् इति विश्वरूप-भट्टकुमार-ब्रह्मवित्-प्रवरादयो मन्यन्ते ।</p></blockquote>
<blockquote>
<p>तथा क्वचिद् भोगहानेर् अप्य् अपवादम् आह याज्ञ्वल्क्यः ।</p></blockquote>
<blockquote>
<p>आधिसीमोपनिक्षेपजडबालधनैर् विना ।</p></blockquote>
<blockquote>
<p>तथोपनिधिराजस्त्रीश्रोत्रियाणां धनैर् अपि ॥</p></blockquote>
<p>अत्र मनुर् अपि आह ।</p>
<blockquote>
<p>आधिश् चोपनिधिश् चोभौ न कालात्ययम् अर्हतः ।</p></blockquote>
<blockquote>
<p>अपहार्यौ भवेतां तौ दीर्घकालम् अपि स्थितौ ॥</p></blockquote>
<blockquote>
<p>चिरकाले ऽपि न तयोर् भोगात् स्वत्वम् इति स्थित्ः ॥</p></blockquote>
<p>अत्र विशेषम् आह उशनाः ।</p>
<blockquote>
<p>दशवर्षाद् भोग्यं भोक्तुः स्वं भवति न भूर् इति ।</p></blockquote>
<p>नारदः ।</p>
<blockquote>
<p>यत् किञ्चिद् दशवर्षाणि सन्निधौ प्रेक्षते धनी ।</p></blockquote>
<blockquote>
<p>भुज्यमानं परैस् तूष्णीं न स तल् लब्धुम् अर्हति ॥</p></blockquote>
<blockquote>
<p>उपेक्षां कुर्वतस् तस्य तूष्णीम्भूतस्य तिष्ठतः ।</p></blockquote>
<blockquote>
<p>काले ऽतिपन्ने पूर्वोक्ते व्यवहारो न सिद्ध्यति ॥</p></blockquote>
<blockquote>
<p>अजडश् चेद् अपौगण्डो विषये चास्य भुज्यते ।</p></blockquote>
<blockquote>
<p>भग्नं तद् व्यवहारेण भोक्ता तद् धनम् अर्हति ।</p></blockquote>
<p>तद् भोक्ता व्यवहारेणार्हति न भूतपूर्वगत्येत्य् अर्थः । बृहस्पतिः ।</p>
<blockquote>
<p>आहर्ता शोधयेद् भोगम् आगमं चैव संसदि ।</p></blockquote>
<blockquote>
<p>तत्सुतो भुक्तिम् एवैकां पौत्रादिस् तु न किञ्चन ॥</p></blockquote>
<p>कात्यायनः ।</p>
<blockquote>
<p>आहर्ता भुक्तियुक्तो ऽपि लेख्यदोषान् विशोधयेत् ।</p></blockquote>
<blockquote>
<p>तत्सुतो भुक्तिदोशांस् तु लेख्यदोषांआस् तु नाप्नुयात् ॥</p></blockquote>
<p>तद् अयम् अर्थः । पित्रा एकेन, पितृपितामहाभ्यां द्वाभ्याम्, पितृपितामहप्रपितामहैः त्रिभिर् वा अशीतिवर्षं षष्टिं वा नवतिं वा पञ्षाङ्गभोगे विपरीतागमाप्रसिद्धौ च भुक्तेः प्रामाण्यम् इति । अत्र कात्यायनः ।</p>
<blockquote>
<p>स्वद्रव्यं दीयमानं तु तत्स्वामी न निरोधयेत् ।</p></blockquote>
<blockquote>
<p>रिक्थिभिर् वा परैर् वाथ दत्तं तेनैव तद् भवेत् ॥</p></blockquote>
<p>स्मृत्यन्तरे ।</p>
<blockquote>
<p>रिक्थिभिर् वा परैर् द्रव्यं समक्षं यस्य दीयते ।</p></blockquote>
<blockquote>
<p>अन्यस्य भुञ्जतः पश्चात् न स तल् लब्धुम् अर्हति ॥</p></blockquote>
<p>कात्यायनः ।</p>
<blockquote>
<p>पश्यन्न् अन्यस्य ददतः क्षितिं यो न निवारयेत् ।</p></blockquote>
<blockquote>
<p>स्वामी सतापि सेख्येन न स तां लब्धुम् अर्हति ॥</p></blockquote>
<p>अत्र बृहस्पतिः ।</p>
<blockquote>
<p>भूमेर् अभुक्तिर् लेख्यस्य यथाकालम् अदर्शनम् ।</p></blockquote>
<blockquote>
<p>साक्ष्यस्यास्मरणं चैव स्वार्थहानिकराणि तु ॥</p></blockquote>
<blockquote>
<p>तस्माद् यत्नेन कर्तव्यं प्रमाणपरिपालनम् ।</p></blockquote>
<blockquote>
<p>तेन कार्याणि सिद्ध्यन्ति स्थावराणि चरानि च ॥</p></blockquote>
<p>व्यासः ।</p>
<blockquote>
<p>प्रमाणहेतुचरितैः शपथेन नृपाज्ञया ।</p></blockquote>
<blockquote>
<p>वादिसम्प्रतिपत्त्या वा निर्णयो ऽष्टविधः स्मृतः ॥</p></blockquote>
<blockquote>
<p>लिखितं साक्षिणो भुक्तिः प्रमाणं त्रिविधं स्मृतम् ।</p></blockquote>
<blockquote>
<p>अनुमानं विदुर् हेतुस् तर्कश् चेति मनीषिणः ॥</p></blockquote>
<blockquote>
<p>देशस्थितिः पूर्वकृता चरितं समुदाहृतम् ।</p></blockquote>
<blockquote>
<p>अर्थानुरूपाः शपथाः स्मृताः सत्यधटादयः ॥</p></blockquote>
<blockquote>
<p>तेषाम् अभावे राजाज्ञां निर्णयं तु विदुर् बुधाः ।</p></blockquote>
<p>प्रमाणं त्रैविध्याद् अष्टविधत्वम् । बृहस्पतिः ।</p>
<blockquote>
<p>प्रमाणनिश्चयो यस् तु व्यवहारः स उच्यते ।</p></blockquote>
<blockquote>
<p>अनुमानेन निर्णीतः चरित्रम् इति कथ्यते ॥</p></blockquote>
<blockquote>
<p>केवलं शास्त्रम् आश्रित्य न कर्तव्यो ऽर्थनिर्णयः ।</p></blockquote>
<blockquote>
<p>युक्तिहीने विचारे तु धर्महानिः प्रजायते ॥</p></blockquote>
<blockquote>
<p>धर्मेण व्यवहारेण चारित्रेण नृपाज्ञया ।</p></blockquote>
<blockquote>
<p>चतुष्प्रकारो ऽभिहितः सन्दिघ्धे ऽर्थे विनिर्णयः ॥</p></blockquote>
<p>सर्वविवादेषु लेख्यसाक्ष्यादिधर्मशास्त्रोक्तप्रमाणानाम् अभावे धर्मानुसारेण निर्णयः कर्तव्यः । तेषु लिखितादिषु सत्सु तैर् एव निर्णयः कर्तव्यः । देशचारित्रव्यवहारयोर् विरोधे व्यवहारो वादनीयः । राजाज्ञाविरोधे देशचरित्रव्यवहाराव् अपि बाधनीयाव् इति ।</p>
<p><strong>इति श्रीमद्वरदराजीये व्यवहारनिर्णये व्यवहारमातृकाया</strong></p>
<p><strong>मानुषप्रमाणकाण्डं समाप्तम्</strong></p>

  </div>
</article>


        

        



    <aside class="card border noPrint" id="section-tree-item-dharmaH_nibandhaH_varada-rAjaH_vyavahAra-nirNayaH_04_mAnuSha-pramANa-kANDam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/04_mAnuSha-pramANa-kANDam/">०४ मानुष-प्रमाण-काण्डम् </a>
            <a data-toggle="collapse" href="#section-tree-item-body-dharmaH_nibandhaH_varada-rAjaH_vyavahAra-nirNayaH_04_mAnuSha-pramANa-kANDam_md" role="button" aria-expanded="false" aria-controls="section-tree-item-body-dharmaH_nibandhaH_varada-rAjaH_vyavahAra-nirNayaH_04_mAnuSha-pramANa-kANDam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_nibandhaH_varada-rAjaH_vyavahAra-nirNayaH_04_mAnuSha-pramANa-kANDam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०४ मानुष-प्रमाण-काण्डम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
