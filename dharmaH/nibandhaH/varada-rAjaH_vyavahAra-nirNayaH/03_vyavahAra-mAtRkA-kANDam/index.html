<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ०३ व्यवहार-मातृका-काण्डम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="०३ व्यवहार-मातृका-काण्डम्">
  <meta property="og:description" content="व्यवहारमातृकायाम् अभियोगस्वरूपम् आह याज्ञवल्क्यः ।
प्रत्यर्थिनो ऽग्रतो लेख्यं यथावेदितम् अर्थिना ।
समामासतदर्धाहर्नामजात्यादिचिह्नितम् ॥
अर्थः प्रयोजनम् । सिसाधयिषितं यस्यास्ति सो ऽर्थी । तस्य प्रतिपक्षतया व्यवस्थितः प्रत्यर्थी । तस्य अग्रतः सन्निधौ लेख्यं लेखनीयम् । अर्थिना यथावेदितं पूर्वं सम्बन्धप्रवेशनकाले यथालेखितं तथा लेख्यम् । अन्यथा चेत् “अन्यवादी क्रियाद्वेषी” इति पराजयप्रसङ्गात् । ननु यथावेदितस्य पूर्वम् एव सम्बन्धप्रवेशनकाले लिखितत्वात् पुनर् लेखनम् अनर्थकम्, इत्य् अत्राह “समामास” इति। नानार्थकं पुनर् लेखनं पूर्वं वादिना कालादिविशेषणविधुरं साध्यमात्रम् आवेदितम् । उदाहरणम् तु – अमुको हिरण्यादिकं मत्तो गृहीत्वा इदादीं प्रार्थ्यमानो ऽपि न ददातीति । तद् अधुना प्रत्यर्थिनो ऽग्रत समामासादिकालविशेषचिह्नितं शुद्धे (शुद्धं?) पत्रे पुनर् लेखनीयम् इति विशेषः । आदिग्रहणेन द्रव्यसङ्ख्याप्रमाणादीनां ग्रहणम् । तथा चोक्तं बृहस्पतिना ।">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="०३ व्यवहार-मातृका-काण्डम्">
  <meta itemprop="description" content="व्यवहारमातृकायाम् अभियोगस्वरूपम् आह याज्ञवल्क्यः ।
प्रत्यर्थिनो ऽग्रतो लेख्यं यथावेदितम् अर्थिना ।
समामासतदर्धाहर्नामजात्यादिचिह्नितम् ॥
अर्थः प्रयोजनम् । सिसाधयिषितं यस्यास्ति सो ऽर्थी । तस्य प्रतिपक्षतया व्यवस्थितः प्रत्यर्थी । तस्य अग्रतः सन्निधौ लेख्यं लेखनीयम् । अर्थिना यथावेदितं पूर्वं सम्बन्धप्रवेशनकाले यथालेखितं तथा लेख्यम् । अन्यथा चेत् “अन्यवादी क्रियाद्वेषी” इति पराजयप्रसङ्गात् । ननु यथावेदितस्य पूर्वम् एव सम्बन्धप्रवेशनकाले लिखितत्वात् पुनर् लेखनम् अनर्थकम्, इत्य् अत्राह “समामास” इति। नानार्थकं पुनर् लेखनं पूर्वं वादिना कालादिविशेषणविधुरं साध्यमात्रम् आवेदितम् । उदाहरणम् तु – अमुको हिरण्यादिकं मत्तो गृहीत्वा इदादीं प्रार्थ्यमानो ऽपि न ददातीति । तद् अधुना प्रत्यर्थिनो ऽग्रत समामासादिकालविशेषचिह्नितं शुद्धे (शुद्धं?) पत्रे पुनर् लेखनीयम् इति विशेषः । आदिग्रहणेन द्रव्यसङ्ख्याप्रमाणादीनां ग्रहणम् । तथा चोक्तं बृहस्पतिना ।">
  <meta itemprop="wordCount" content="4356">
  <meta name="twitter:card" content="summary">
  <meta name="twitter:title" content="०३ व्यवहार-मातृका-काण्डम्">
  <meta name="twitter:description" content="व्यवहारमातृकायाम् अभियोगस्वरूपम् आह याज्ञवल्क्यः ।
प्रत्यर्थिनो ऽग्रतो लेख्यं यथावेदितम् अर्थिना ।
समामासतदर्धाहर्नामजात्यादिचिह्नितम् ॥
अर्थः प्रयोजनम् । सिसाधयिषितं यस्यास्ति सो ऽर्थी । तस्य प्रतिपक्षतया व्यवस्थितः प्रत्यर्थी । तस्य अग्रतः सन्निधौ लेख्यं लेखनीयम् । अर्थिना यथावेदितं पूर्वं सम्बन्धप्रवेशनकाले यथालेखितं तथा लेख्यम् । अन्यथा चेत् “अन्यवादी क्रियाद्वेषी” इति पराजयप्रसङ्गात् । ननु यथावेदितस्य पूर्वम् एव सम्बन्धप्रवेशनकाले लिखितत्वात् पुनर् लेखनम् अनर्थकम्, इत्य् अत्राह “समामास” इति। नानार्थकं पुनर् लेखनं पूर्वं वादिना कालादिविशेषणविधुरं साध्यमात्रम् आवेदितम् । उदाहरणम् तु – अमुको हिरण्यादिकं मत्तो गृहीत्वा इदादीं प्रार्थ्यमानो ऽपि न ददातीति । तद् अधुना प्रत्यर्थिनो ऽग्रत समामासादिकालविशेषचिह्नितं शुद्धे (शुद्धं?) पत्रे पुनर् लेखनीयम् इति विशेषः । आदिग्रहणेन द्रव्यसङ्ख्याप्रमाणादीनां ग्रहणम् । तथा चोक्तं बृहस्पतिना ।">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/nibandhaH\/varada-rAjaH_vyavahAra-nirNayaH\/03_vyavahAra-mAtRkA-kANDam\/".replace(basePath, "/");
  pageVars.pageParams = {};
  pageVars.pageSource = "dharmaH\/nibandhaH\/varada-rAjaH_vyavahAra-nirNayaH\/03_vyavahAra-mAtRkA-kANDam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ०३ व्यवहार-मातृका-काण्डम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०३ व्यवहार-मातृका-काण्डम्">०३ व्यवहार-मातृका-काण्डम्</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>व्यवहारमातृकायाम् अभियोगस्वरूपम् आह याज्ञवल्क्यः ।</p>
<blockquote>
<p>प्रत्यर्थिनो ऽग्रतो लेख्यं यथावेदितम् अर्थिना ।</p></blockquote>
<blockquote>
<p>समामासतदर्धाहर्नामजात्यादिचिह्नितम् ॥</p></blockquote>
<p>अर्थः प्रयोजनम् । सिसाधयिषितं यस्यास्ति सो ऽर्थी । तस्य प्रतिपक्षतया व्यवस्थितः प्रत्यर्थी । तस्य अग्रतः सन्निधौ लेख्यं लेखनीयम् । अर्थिना यथावेदितं पूर्वं सम्बन्धप्रवेशनकाले यथालेखितं तथा लेख्यम् । अन्यथा चेत् “अन्यवादी क्रियाद्वेषी” इति पराजयप्रसङ्गात् । <u>ननु</u> यथावेदितस्य पूर्वम् एव सम्बन्धप्रवेशनकाले लिखितत्वात् पुनर् लेखनम् अनर्थकम्, इत्य् अत्राह “समामास” इति। नानार्थकं पुनर् लेखनं पूर्वं वादिना कालादिविशेषणविधुरं साध्यमात्रम् आवेदितम् । उदाहरणम् तु – अमुको हिरण्यादिकं मत्तो गृहीत्वा इदादीं प्रार्थ्यमानो ऽपि न ददातीति । तद् अधुना प्रत्यर्थिनो ऽग्रत समामासादिकालविशेषचिह्नितं शुद्धे (शुद्धं?) पत्रे पुनर् लेखनीयम् इति विशेषः । आदिग्रहणेन द्रव्यसङ्ख्याप्रमाणादीनां ग्रहणम् । तथा चोक्तं बृहस्पतिना ।</p>
<blockquote>
<p>देशकालविहीनश् च द्रव्यसङ्ख्याविवर्जितः ।</p></blockquote>
<blockquote>
<p>साध्यप्रमाणहीनश् च पक्षो ऽनादेय इष्यते ॥</p></blockquote>
<p>तथा च प्रजापतिः ।</p>
<blockquote>
<p>प्रत्यर्थिनो ऽग्रतः स्थित्वा वादिपक्षं प्रवर्तयेत् ।</p></blockquote>
<blockquote>
<p>निरवद्यं सप्रतिज्ञं प्रमाणागमसंयुतम् ॥</p></blockquote>
<blockquote>
<p>द्रव्यसङ्ख्योदयं पीडां क्षमालिङ्गं च लेखयेत् ।</p></blockquote>
<p>अत्र विशेषम् आह कात्यायनः ।</p>
<blockquote>
<p>देशः कालस् तथा स्थानं सन्निवेशस् तथैव च ।</p></blockquote>
<blockquote>
<p>जातिसञ्ज्ञाधिवासश् च प्रमाणं क्षेत्रनाम च ॥</p></blockquote>
<blockquote>
<p>पितृपैतामहं चैव पूर्वराजानुकीर्तनम् ।</p></blockquote>
<blockquote>
<p>स्थावरेषु विवादेषु दशैतानि निवेशयेत् ॥</p></blockquote>
<p>तद् अयम् अर्थः — देशो मध्यदेशादिः । स्थानं वाराणस्यादि । सन्निवेशः तत्रैव पूर्वादिदिग्विभागपरिच्छन्नः सम्यङ्निवेशितो गृहक्षेत्रादिः । जातिः अर्थिप्रत्यर्थिनोः ब्राह्मणत्वादिः । सञ्ज्ञा देवदत्तादिः । अधिवासः समीपदेशः । प्रमाणं निवर्तनादिपरिमाणम् । क्षेत्रनाम शालिक्षेत्रं क्रमुकक्षेत्रं कृष्णभूमिः पाण्डुभूमिर् इति । पितुः पितामहस्य च नामार्थिप्रत्यर्थिनोः । पूर्वेषां त्रयाणां राज्ञां नामकीर्तनं चेति । समामासादीनां यस्मिन् व्यवहारे यावद् उपयुज्यते तत्र तावल् लेखनीयम् इति तात्पर्यार्थः । तथा च कात्यायनः ।</p>
<blockquote>
<p>वलां प्रदेशं विषयं स्थानं जात्याकृती वयः ।</p></blockquote>
<blockquote>
<p>साध्यप्रमाणं द्रष्टव्यं सङ्ख्या नाम तथात्मनः ॥</p></blockquote>
<blockquote>
<p>क्षमालिङ्गानि वाक्यानि पक्षं सङ्कीर्त्य कल्पयेत् ॥</p></blockquote>
<p>नान्यद् इति व्यवस्था । यस्य विशेषणस्य यत्र दृष्ट उपयोगः तद्विशेषणं तत्र विवक्षणीयम्, नान्यद् इति व्यवस्था, तत्र,</p>
<blockquote>
<p>आधौ प्रतिग्रहे क्रीते पूर्वा तु बलवत्तरा ।</p></blockquote>
<p>इति वचनात्, तत्रैव कालविशेषणस्योपयोगः । देशादेः स्थावरव्यवहार एवोपयोगः । सामन्तैर् नियन्तव्यत्वात् । तेन साध्यसिद्धिम् इच्छतामुकेनामुके काले ऽमुकं द्रव्यम् इयत्सङ्ख्याक्कम् अमुकया वृद्ध्या मत्तो गृहीतं प्रार्थनाकाले दास्यामीति । प्रार्थितम् अधुना न प्रयच्छतीत्य् अभियोगो वक्तव्यः । अन्यथा केनापि किम् अपि गृहीतम् इत्य् उच्यमाने न कश्चिन् न्यायः प्रवर्तते । अनेकेषां युगपत् कार्यसन्निपाते क्रमम् आह प्रजापतिः ।</p>
<blockquote>
<p>अर्थानर्थाव् उभौ बुद्ध्वा धर्माधर्मौ च केवलौ ।</p></blockquote>
<blockquote>
<p>वर्णक्रमेण सर्वाणि पश्येत् कार्याणि कार्यिणाम् ॥</p></blockquote>
<p>अत्र विशेषम् आह नारदः ।</p>
<blockquote>
<p>यस्य वाप्य् अधिका पीडा कार्यं वाप्य् अधिकं भवेत् ।</p></blockquote>
<blockquote>
<p>तस्यार्थवादो दातव्यो नयः पूर्वं निवेदयेत् ॥</p></blockquote>
<p>अर्थवादो ऽभियोगवाद इत्य् अर्थः । बृहस्पतिः ।</p>
<blockquote>
<p>अहम्पूर्विकया तावद् अर्थिप्रत्यर्थिनोर् यदा ।</p></blockquote>
<blockquote>
<p>वादो वर्णानुपूर्व्येण ग्राह्यः पीडाम् अवेक्ष्य वा ॥</p></blockquote>
<p>स्मृत्यन्तरे ।</p>
<blockquote>
<p>यद् यद् अगुरुतरं कार्यं न तत् पूर्वं विशोधयेत् ।</p></blockquote>
<blockquote>
<p>वर्णक्रमेण वा पश्येत् गुणयोगेन वा पुनः ॥</p></blockquote>
<blockquote>
<p>देवराजकृतो दोषः तस्मिन् काले यदा भवेत् ।</p></blockquote>
<blockquote>
<p>अवधित्यागमात्रेण न भवेत् स पराजितः ॥</p></blockquote>
<p>अभियोक्तुर् असमर्थत्वे तस्य शिक्षार्थं कालदानं कर्तव्यम् इति कात्यायनः ।</p>
<blockquote>
<p>अभियोक्ताप्रगल्भत्वात् वक्तुं नोत्सहते यदि ।</p></blockquote>
<blockquote>
<p>तस्य कालः प्रदातव्यः कार्यशक्त्यनुरोधतः ॥</p></blockquote>
<blockquote>
<p>श्वो लेखनं वा लभते त्र्यहं सप्ताहम् एव वा ।</p></blockquote>
<blockquote>
<p>मतिर् उत्पद्यते यावत् विवादे वक्तुम् इच्छतः ॥</p></blockquote>
<p>तथा च स्मृत्यन्तरे ।</p>
<blockquote>
<p>भूमौ हि लेखयेत् तावत् यावद् अर्थो न निश्चितः ।</p></blockquote>
<blockquote>
<p>ऊनाधिकं तु संशोध्य पश्चात् पत्रे निवेशयेत् ॥</p></blockquote>
<p>एतद् उक्तं भवति । आवेदनकाले रागादिना न्यूनाधिकं वा आवेदितं फलकादौ लिखितम्, तथापि भाषाकाले क्रोधाद्युपशमनात् प्रतिवादिसन्निधौ विवक्षितम् उपादाय हेयं त्यक्त्वा शुद्धं पत्रे लेखयेद् इति । <u>ननू</u>क्तस्यान्यथाकरणे अव्यवस्था स्यात् । <u>ना</u>व्यवस्था, नारदेन व्यवस्था उक्तत्वात् । तथा हि ।</p>
<blockquote>
<p>भाषाया उत्तरं यावत् प्रत्यर्थी न निवेशयेत् ।</p></blockquote>
<blockquote>
<p>अर्थी तु लेखयेत् तावद् यावद् वस्तु विवक्षितम् ॥</p></blockquote>
<p>तथा,</p>
<blockquote>
<p>शोधयेत् पूर्ववादं तु यावन् नोत्तरदर्शनम् ।</p></blockquote>
<blockquote>
<p>अवष्टब्धस्योत्तरेण निवृत्तं शोधनं भवेत् ॥</p></blockquote>
<p>उत्तरोक्तौ तु “दुष्टस्य पक्षस्य निवृत्तिर् एव शोधनम्” इति वचनाद् उत्तरोत्तरकालम् उक्तस्य अन्यथा करणं न सम्भवतीति नाव्यवस्थाप्रसङ्गः । तस्य दुष्टस्य पक्षस्य शोधनम् अकृत्वोत्तरोक्तौ,</p>
<blockquote>
<p>रागाल् लोभाद् भयाद् वापि स्मृत्यपेतादिकारिणः ।</p></blockquote>
<p>इत्य् उक्तरीत्या सभ्याः पृथक् पृथक् दण्ड्याः । व्यवहारदर्शनं पुनः प्रतिज्ञान्तरपूर्वकं कर्तव्यम् एव ।</p>
<blockquote>
<p>अनेकपदसङ्कीर्णः पूर्वपक्षो न सिद्ध्यति ।</p></blockquote>
<p>इति यदीदं वचनं तत् साधनभेदप्रतिपत्तिविषयम् । उदाहरणम् – कस्मिंश्चित् काले सुवर्णम् अनेनापहृतं शपथेन साधयामि । कदाचिद् रजतम् अप्य् अपहृतं साक्षिभिः साधयामि । कदाचिद् वर्तुलवृद्ध्यर्थं मत्तो गृहीतं याच्यमानं न ददाति, तल् लेख्येन साधयामि । इत्य् एवम् उक्ते साधनभेदात् क्रमेण निरणयो वर्णनीयः, न युगपत् । तथात्वे ऽष्टादशपदानां सङ्करः स्यात् । अतो यथाभियोक्तृपुरुषभेदे क्रियाभेदः । एवं हेतुभेदे ऽपि क्रियाभेदः । अतो भिन्नसाधनानेकपदसङ्कीर्णः पूर्वपक्षो युगपन् न सिद्ध्यतीति क्रियाभेदात् कालभेदेन व्यवहारो युज्यते । यत्र त्व् अनेकपदानाम् अप्य् एकसाधनेन साध्यता तत्र साध्यभेदाद् अनेकप्रतिज्ञा युक्तेत्य् आह ।</p>
<blockquote>
<p>बहुप्रतिज्ञं यत् कार्यं व्यवहारे सुनिश्चितम् ।</p></blockquote>
<blockquote>
<p>कामं तद् अपि गृह्णीयात् राजा तत्त्वबुभुत्सया ॥</p></blockquote>
<p>सुनिश्चितम् एकेन साधनेन साधयितुं योग्यतया निश्चितम् इत्य् अर्थः । तत्राभियोगो द्विप्रकार इत्य् आह नारदः ।</p>
<blockquote>
<p>अभियोगस् तु विज्ञेयः शङ्का तत्त्वाभियोगतः ।</p></blockquote>
<p>उभयत्र कारणम् आह ।</p>
<blockquote>
<p>शङ्कासतां तु संसर्गात् तत्त्वं होढादिदर्शनात् ।</p></blockquote>
<p>दुष्टैः संसर्गात् शङ्का भवति । होढा लोप्तृचिह्नम् इति नष्टैकदेशद्रव्यम् इति यावत् । अपहृतद्रव्यैकदेशस्य दर्शनान् निश्चय इति । उभयत्रोदाहरणं तु – चोरैः संसर्गान् मदीयं द्रव्यम् अनेनापहृतम् इति शङ्का भवतीति शङ्काभियोगः । स चैकरूप एव । नष्टद्रव्यसैकदेशदर्शनात् तत्त्वाभियोगः, निश्चयाभियोग इत्य् अर्थः । स च विधिप्रतिषेधरूपेण द्विविध इत्य् आह कात्यायनः ।</p>
<blockquote>
<p>न्याय्यं वा नेच्छते कर्तुम् अन्याय्यं वा करोत्य् अयम् ।</p></blockquote>
<blockquote>
<p>न लेखयति यस् त्व् एवं तस्य पक्षो न सिद्ध्यति ॥ इति ।</p></blockquote>
<p>“न्याय्यं न करोति” “अन्यय्यं वा करोति” इति तत्त्वाभियोगो द्विविधः । उदाहरणं तु – काले दास्यामीत्य् उक्त्वा वृद्ध्यर्थं मत्तो हिरण्यादिकं गृहीत्वा काले प्राप्ते याच्यमानो न ददाति, न्यायं न करोतीत्य् अभियोगः । मदीयं हिरण्यादिकम् अयं बलास् अपरतीति अन्यायं करोतीति, अन्यायाभियोगः । अस्यैव द्विविधस्य अभियोगस्य ऋणादिसाध्यभेदेनाष्टादशधा भेदम् आह बृहस्पतिः ।</p>
<blockquote>
<p>द्विपदो व्यवहारः स्याद् धनहिंसासमुद्भवः ।</p></blockquote>
<blockquote>
<p>द्विसप्तको ऽर्थमूलस् तु हिंसामूलश् चतुर्विधः ॥</p></blockquote>
<p>तथा च कात्यायनः ।</p>
<blockquote>
<p>द्वे पदे (भेदे) साध्यभेदात् तु पदाष्टादशतां गते ।</p></blockquote>
<blockquote>
<p>अष्टादशक्रियाभेदात् भिन्नान्य् अत्र सहस्रशः ॥</p></blockquote>
<p>वादिप्रतिवादिपुरुषाणां क्रियाभेदात् सहस्रशो बहुश इत्य् अर्थः । अथ तान्य् अष्टादशपदान्य् आह नारदः ।</p>
<blockquote>
<p>ऋणादानं ह्य् उपनिधिः सम्भूयोत्थानम् एव च ।</p></blockquote>
<blockquote>
<p>दत्तस्य पुनर् आदानम् अशुश्रूषाभ्युपेत्य च ॥</p></blockquote>
<blockquote>
<p>वेतनस्यानपाकर्म तथैवास्वामिविक्रयः ।</p></blockquote>
<blockquote>
<p>विक्रीयासम्प्रदानं च क्रीत्वानुशय एव च ॥</p></blockquote>
<blockquote>
<p>समयस्यानपाकर्म विवादः क्षेत्रजस् तथा ।</p></blockquote>
<blockquote>
<p>स्त्रीपुंसयोश् च सम्बन्धो दायभागो ऽथ साहसम् ॥</p></blockquote>
<blockquote>
<p>वाक्पारुष्यं तथैवोक्तं दण्डपारुष्यम् एव च ।</p></blockquote>
<blockquote>
<p>द्यूतं प्रकीर्णकं चैवेत्य् अष्टादश पदं स्मृतम् ॥</p></blockquote>
<p>एवं पूर्वपक्षे ऽभिहिते उत्तरं व्यवहारमातृकायां याज्ञवल्क्य आह ।</p>
<blockquote>
<p>श्रुतार्थस्योत्तरं लेख्यं पूर्वावेदकसन्निधौ ।</p></blockquote>
<p>श्रुतः अनुभूतः प्रत्यक्षेणैव येन भाषिते ऽर्थःन परवचनात् तस्य उत्तरं लेखनीयम्, पूर्वावेदकस्यार्थिनः सन्निधाने । कात्यायनः ।</p>
<blockquote>
<p>यदा त्व् एवंविधः पक्षः कल्पितः पूर्ववादिना ।</p></blockquote>
<blockquote>
<p>दद्यात् तत्पक्षसम्बन्धं प्रतिवादी तदोत्तरम् ॥</p></blockquote>
<p>पक्षसम्बन्धम् उत्तरकालं कृत्स्नपक्षार्थनिराकरणसमर्थम् उत्तरं दद्याद् इति नारदः ।</p>
<blockquote>
<p>पक्षस्य व्यापकं सारम् असन्दिग्धम् अनाकुलम् ।</p></blockquote>
<blockquote>
<p>अव्याख्यागम्यम् इत्य् एवम् उत्तरं तद्विदो विदुः ॥</p></blockquote>
<blockquote>
<p>शालीनत्वाद् भयाद् वापि प्रत्यर्थिस्मृतिविभ्रमात् ।</p></blockquote>
<blockquote>
<p>कालं प्रार्थयते यत्र तत्रेमं लब्धुम् अर्हति ॥</p></blockquote>
<blockquote>
<p>एकाहं वा त्र्यहं वापि पञ्च सप्ताहम् एव वा ।</p></blockquote>
<blockquote>
<p>मासं मासत्रयं वर्षं लभते शक्त्यपेक्षया ॥</p></blockquote>
<blockquote>
<p>समातीते दिनं देयं त्रिरात्रं तु षडब्दके ।</p></blockquote>
<blockquote>
<p>द्व्यब्दे त्रिरात्रम् एव स्यात् सप्ताहं द्वादशाब्दिके ॥</p></blockquote>
<blockquote>
<p>पञ्चाहं नववर्षे स्यात् दशाहं विंशतौ भवेत् ।</p></blockquote>
<blockquote>
<p>मासार्धं पञ्चविंशत्या मासं त्रिंशत्समास्व् अपि ॥</p></blockquote>
<blockquote>
<p>त्रिपक्षं परतो देयं विवादं वदतां नृणाम् ।</p></blockquote>
<blockquote>
<p>कालं शक्तिं विदित्वा तु कार्याणां च बलाबलम् ॥</p></blockquote>
<blockquote>
<p>अल्पं वा बहु वा कालं दद्यात् प्रत्यर्थिने प्रभुः ।</p></blockquote>
<p>किं बहुना ।</p>
<blockquote>
<p>सद्यः कृत्येषु कार्येषु सद्य एव विवादयेत् ।</p></blockquote>
<blockquote>
<p>काले ऽतीतेषु वा कालं दद्यात् प्रत्यर्थिने नृपः ॥</p></blockquote>
<p>अत्र प्रजापतिः ।</p>
<blockquote>
<p>दिनम् एकम् अथ द्वे वा त्रीणि वा पञ्च सप्त वा ।</p></blockquote>
<blockquote>
<p>कालस् त्व् ऋणादौ दाप्यः स्यात् त्रिपक्षाद् अपि (वधिकः) स्मृतः ॥</p></blockquote>
<p>कात्यायनः ।</p>
<blockquote>
<p>संवत्सरं वामनको जडो व्याधिप्रपीडितः ।</p></blockquote>
<blockquote>
<p>दिगन्तराद् गच्छति चेद् यस् तु स्वकृतिनिर्णयः ॥</p></blockquote>
<p>यदा पुनः काले दत्ते देवकृतं राजकृतं वा विलम्बनं भवति, तदान्यः कालो देयः ।</p>
<blockquote>
<p>दत्ते ऽपि काले देयः स्यात् पुनः कार्यस्य गौरवात् ।</p></blockquote>
<p>हारीतः ।</p>
<blockquote>
<p>कृते कार्ये विवादे तु सद्यो ऽनन्तरम् उत्तरम् ।</p></blockquote>
<blockquote>
<p>अपरत्रागते काले कालः काले ऽपि दीयते ॥</p></blockquote>
<p>अथ सद्यो विवादम् आह बृअहस्पतिः ।</p>
<blockquote>
<p>धेनाव् अनडुहि क्षेत्रे स्त्रीषु प्रजनने तथा ।</p></blockquote>
<blockquote>
<p>न्यासे याचितके दत्ते तथैव क्रयविक्रये ॥</p></blockquote>
<blockquote>
<p>कन्याया दूषणे स्तेये कलहे साहसेषु च ।</p></blockquote>
<blockquote>
<p>उपधौ कूटसाक्ष्ये च सद्य एव विवादयेत् ॥</p></blockquote>
<p>याज्ञवल्क्यः ।</p>
<blockquote>
<p>साहसस्तेयपारुष्यगोऽभिशापात्यये स्त्रियाः ।</p></blockquote>
<blockquote>
<p>विवादयेत् सद्य एव कालो ऽन्यत्रेच्छया स्मृतः ॥</p></blockquote>
<p>अत्रोत्तरं कात्यायनः ।</p>
<blockquote>
<p>मिथ्यासम्पतिपत्त्या वा प्रत्यवस्कन्दनेन वा ।</p></blockquote>
<blockquote>
<p>प्राङ्न्यायविधिसिद्ध्या वाप्य् उत्तरं स्याच् चतुर्विधम् ॥</p></blockquote>
<p>उदाहरणं तु — मत्तो हिरण्यादिकं गृहीतम् इत्य् अभियोगे कृते, उत्तरवादिना न गृहीतम् इत्य् एकम् । सत्यं गृहीतं दास्यामीत्य् अपरम् । गृहीत्वा दत्तम् इत्य् अन्यत् । अस्मिन् विवादे मया पूर्वम् एव विजित इति । एवं चतुर्विधम् उत्तरं सम्भवति । न पुनः गृहीत्वा न प्रयच्छामीत्य् उत्तरं सम्भवति । तत्र न गृहीतम् इत्य् उत्तरे इत्य् उत्तरे पूर्ववादिना ग्रहणं साध्यम् । सत्यं गृहीतं दास्यामीत्य् उत्तरे न क्रियायाः प्रयोजनम् इति, सम्प्रतिपत्तेः । गृहीत्वा दत्तम् इत्य् उत्तरे ग्रहणस्याभ्युपगतत्वाद् उत्तरवादिना प्रतिदानं साध्यम् । अस्मिन् विवादे मया पूर्वम् एव जित इत्य् उक्ते, जयो जयपत्रेण व्यवहारदर्शिभिर् वा भावयितव्यः । तथा च वृद्धवसिष्ठः ।</p>
<blockquote>
<p>सत्यानृते कारणं च प्राङ्न्यायश् चोत्तरं पृथक् ।</p></blockquote>
<blockquote>
<p>साध्यस्य सत्यवचनं प्रतिपत्तिर् उदाहृता ॥</p></blockquote>
<blockquote>
<p>कारणं स्याद् अवस्कन्दो मिथ्या स्यात् सत्यनिह्णुतिः ।</p></blockquote>
<blockquote>
<p>आचारेणावसन्नो ऽपि पुनर् लेखयते यदि ।</p></blockquote>
<blockquote>
<p>सो ऽभिधेयो जितः पूर्वं प्राङ्न्यायस् तु स उच्यते ॥</p></blockquote>
<p>तत्रोत्तरोक्तिक्रमं कात्यायन आह ।</p>
<blockquote>
<p>तथ्ये तथ्यं प्रयुञ्जीत मिथ्या मिथ्या (?) च लेखयेत् ।</p></blockquote>
<blockquote>
<p>कारणं कारणोपेते प्राङ्न्याये तु जयं तथा ॥ इति ।</p></blockquote>
<p>तत्र साधनप्रकारम् आह हारीतः ।</p>
<blockquote>
<p>प्राङ्न्याये कारणोक्तौ च प्रत्यर्थी निर्दिशेत् क्रियाम् ।</p></blockquote>
<blockquote>
<p>मिथ्योकौ पूर्ववादी तु प्रतिपत्तौ न सा भवेत् ॥</p></blockquote>
<p>तथा च नारदः ।</p>
<blockquote>
<p>मिथ्या क्रिया पूर्ववादे कारणे प्रतिवादिनि ।</p></blockquote>
<blockquote>
<p>प्राङ्न्यायविधिसिद्धौ तु जयपत्रक्रिया भवेत् ॥</p></blockquote>
<p>तत्र मिथ्याचातुर्विध्ये हारीतः ।</p>
<blockquote>
<p>मिथ्यैतन् नाभिजानामि तदा तत्र न सन्निधिः ।</p></blockquote>
<blockquote>
<p>अजातश् चास्मि तत्काल इति मिथ्या चतुर्विधा ॥</p></blockquote>
<p>सर्वथा यथा कथञ्चिद् अभियोगाभावे मिथ्या भवतीत्य् ऐकार्थ्यम् एवेति कात्यायनः ।</p>
<blockquote>
<p>श्रुत्वा भाषार्थम् अन्यस् तु यदा तं प्रतिषेधति ।</p></blockquote>
<blockquote>
<p>अर्थतः शब्दतो वापि मिथ्या तज् ज्ञेयम् उत्तरम् ॥</p></blockquote>
<p>अन्यैर् अप्य् एवम् एव सङ्क्षिप्य मिथ्यालक्षणम् उक्तम् ।</p>
<blockquote>
<p>अभियुक्तो ऽभियोगस्य यदि कुर्याद् अपह्नवम् ।</p></blockquote>
<blockquote>
<p>मिथ्या तत् तु विजानीयाद् उत्तरं व्यवहारतः ॥</p></blockquote>
<p>मनुः ।</p>
<blockquote>
<p>अर्थिना लिखितो यो ऽर्थः प्रत्यर्थी यदि तं तथा ।</p></blockquote>
<blockquote>
<p>प्रपद्य कारणं ब्रूयात् प्रत्यवस्कन्दनं हि तत् ॥</p></blockquote>
<p>एतद् एवाधार्यम् इति कैश्चिद् उच्यते । वृद्धकात्यायनः ।</p>
<blockquote>
<p>व्यपेता तु क्रिया यत्र ह्य् अभ्युक्तेन कीर्तिता ।</p></blockquote>
<blockquote>
<p>आधार्यं तद् विजानीयात् पूर्वपक्षस्य नान्यथा ॥</p></blockquote>
<blockquote>
<p>व्यपेता तु क्रिया यत्र यदा न्यग्भाव एव वा ।</p></blockquote>
<p>हारीतः ।</p>
<blockquote>
<p>आचारेणावसन्नो ऽपि पुनर् लेखयते यदि ।</p></blockquote>
<blockquote>
<p>सो ऽभिधेयो जितः पूर्वं प्राङ्न्यायस् तु स उच्यते ॥</p></blockquote>
<p>तत्र कारणोत्तरं द्विविधम्, शुद्धं मिथ्यासहचरितं च । तत्र शुद्धय्सोदाहरणम् – सुवर्णशतं मदीयम् अनेन गृहीतम् इत्य् उक्ते सत्यं गृहीतम्, तत् प्रतिदत्तम् इति । एतद् एव प्रत्यवस्कन्दनम् इत्य् उच्यते । असाध्यत्वेनान्यग्भावात् । असाध्यत्वं चाभ्युपगमात् । तथा यैर् एव विशेषणैर् युक्तो वादिनार्थो लिखितः, तैर् एव युक्तम् अभ्युपगम्य प्रतिवादी यदि कारणम् आह तद् आदार्यम् इत्य् उच्यते । उदाहरणं तु – रूपकशतम् अनेन गृहीतम्, न दत्तं च, तद् धिरण्यादिक्रयार्थम् इत्य् आधार्य गृहीतं न दत्तम् इत्य् अस्यार्थस्याभ्युपगमाद् एवासाध्यत्वेन न्यग्भावात् । तत्र मिथ्यासहचरितस्योदाहरणम् – यथा शृङ्गिणी कृष्णा मदीया गौर् अस्मद्गृहे जाता, अमुकस्मिन् काले नष्टा, सा चैतस्य गृहे दृष्टा इत्य् उक्ते, उत्तरवादी त्व् आह – मिथ्यैतत्, स मम गृहे जातैव, त्वत्प्रदर्शितकालात् प्राग् अपि मद्गृहे स्थितैवेत्य् उक्ते न शूद्धमिथ्या, कारणोपन्यासात् । नापि शुद्धकारणम्, पक्षाद्युपगमाभावात्, “वादिना लिखितो यो ऽर्थः” इति मनुना शुद्धकारणलक्षणाभिधानात् । न चानुत्तरम्, व्यापकत्वेन पक्षनिराकरणसमर्थत्वात् । तद् एतन् मिथ्यासहचरितं कारणम् ।</p>
<blockquote>
<p>प्राङ्न्यायस् तु त्रिविधः । ऐन्द्रस्थाने जितस्य प्राङ्न्यायविधिसिद्धौ जयपत्रेणाहं भावयामीत्य् एकः, कुलव्यवहारे च जयपत्राभावात्, “कुल्याः कुलविवादेषु विज्ञेयास् ते ऽपि साक्षिणः” इति वचनात् । तैर् एव व्यवहारदर्शिभिः भावयामीत्य् द्वितीयः,</p></blockquote>
<blockquote>
<p>राज्ञा धर्मासनस्थेन यच् छ्रुतं तत्त्वदर्शिना ।</p></blockquote>
<blockquote>
<p>नान्यः साक्षी भवेत् तत्र मुक्त्वा राजानम् ईश्वरम् ॥</p></blockquote>
<p>इति वचनात्, साक्ष्यभावात् । राज्ञा भावयामीति तृतीयः ।</p>
<blockquote>
<p>तत्र “श्रुतार्थस्योत्तरं लेख्यम्” इत्य् एकवचनश्रवणात्, बहूनां हेतूनां सङ्करो निरस्तः । उदाहरणम् – मदीयं हिरण्यं रूपकं रत्नानि वासांसि चानेन गृहीतानीत्य् उक्ते, सत्यं हिरण्यं गृहीतम्, दास्यामि, रूपकं च प्रदत्तम्, वासांसि न गृहीतानि । हिरण्यादिरत्नानि गृहीतानि क्रयार्थम् इत्य् उक्त, अवश्यं मिथ्याकारणयोर् उभयत्र क्रिया भवति, तच् च न सम्भवति, एकस्मिन् विवादे उभयोः साध्याभावात् । एतत् सर्वं कात्यायन आह ।</p></blockquote>
<blockquote>
<p>पक्षैकदेशे यत् सत्यम् एकदेशे च कारणम् ।</p></blockquote>
<blockquote>
<p>मिथ्या चैवैकदेशे च सङ्करात् तद् अनुत्तरम् ॥</p></blockquote>
<p>इत्य् उक्त्वा, तत्रैव तेनैवोक्तम् ।</p>
<blockquote>
<p>न चैकस्मिन् विवादे तु क्रिया स्याड् वादिनोर् द्वयोः ।</p></blockquote>
<blockquote>
<p>न चार्थसिद्धिर् उभयोर् न चैकत्र क्रियाद्वयम् ॥</p></blockquote>
<p>तत्र सङ्करोकाव् एवं कर्तव्यम् इति हारीतः ।</p>
<blockquote>
<p>मिथ्योत्तरं कारणं च स्याताम् एकत्र चेद् उभे ।</p></blockquote>
<blockquote>
<p>सत्यं वापि सहान्येन तत्र ग्राह्यं किम् उत्तरम् ॥</p></blockquote>
<p>इत्य् उक्त्वोक्तम् ।</p>
<blockquote>
<p>यत् प्रभूतार्थविषयं यत्र वा स्यात् क्रियाफलम् ।</p></blockquote>
<blockquote>
<p>उत्तरं तत्र विज्ञेयम् असङ्कीर्णम् अतो ऽन्यथा ॥</p></blockquote>
<p>एवम् उत्तरं तत्रासङ्कीर्णं भवति । अतो ऽन्यथा सङ्कीर्णं वादभेदापादकं भवतीत्य् अर्थः । उदाहरणम् – असौ मत्तः सुवर्णशतम् एकं च रजतं गृहीत्वा याच्यमानो न प्रयच्छतीत्य् अभियोगे, सुवर्णशतं न गृहीतम्, रजतम् एकं प्रतिदत्तम् इत्य् अभिहिते न वादभेदः । मिथ्यांशे पूर्ववादिनः क्रिया प्राप्ता प्रभूतविषयेति, पूर्ववाद्य् एव तत्साधनाद् एव रजतप्रतिदानाभावम् अपि साधयेद् इति न वादभेदप्रसङ्गः । क्रियाफलस्योदाहरणम् – मत्तो ऽसाव् एकं सुवर्णं गृहीत्वा याच्यमानो न केवलं न ददाति, किं तु मच्छिरसि ताडितवान् इत्य् अभियोगे, न शिरसि ताडितम्, सुवर्णं च प्रतिदत्तम् इत्य् उत्तरे ऽभिहिते ऽपि, न वादभेदः । पूर्ववादिनः क्रियाया दण्डगुरुत्वापादकत्वात्, पूर्ववाद्य् एव शिरसि ताडनं सुवर्णप्रतिदानाभावं च साधयेत् । उदाहरणं तु – असौ मत्तः सुवर्णद्वयं गृहीत्वा याच्यमानो न प्रयच्छति इत्य् अभियोगे, एकं न गृहीतम् एकं गृहीतम्, तच् च प्रतिदत्तं चेत्य् उत्तरे, दण्डार्थयोः साम्यात् वादभेदः । यत्र पुनर् एकस्मिन्न् एव साध्ये, मिथ्याकारणे भवतः । उदाहरणम् – शृङ्गिणी गौर् मदीया अमुकस्मिन् मासि नष्टा, सास्य गृहे दृश्यमाना प्रार्थ्यमान न दीयत इत्य् अभियोगे, उत्तरवादी तु, न त्वदीया सा गौर् इति प्रैषिध्य, मदीयैव सा इत्य् आत्मसम्बन्धं प्रतिज्ञाय कारणम् अभिहितवान्, सा गौर् ममैव, त्वदुक्तकालात् प्राग् अपि मद्गृहे स्थितेति । एवं मिथ्याकारणसङ्करे उत्तरे, उत्तरम् एव कारणं ग्राह्यम्,</p>
<blockquote>
<p>मिथ्याकारणयोर् वापि ग्राह्यं कारणम् उत्तरम् ।</p></blockquote>
<p>इति वचनात् । न च “अभाववादिनि क्रियाकारणे प्रतिवादिनि” इति वचनात् । <u>ननु</u> “मिथ्या क्रिया पूर्ववादे” इतीदम् अपि वचनम् एव । <u>सत्यम्</u>, तच्छुद्धं मिथ्याभिप्रायेण । <u>ननु</u> “कारणे प्रतिवादिनि” इति किम् इति शुद्धकारणाभिप्रायेण न भवति । <u>मैवम्</u> । “प्रतिवादिनि” इत्य् अनेन सङ्करोत्तरे मिथ्यानिराकरणमात्रम् अत्रोच्यते । “मिथ्याक्रिया पूर्ववादे” इत्य् अनेन यस्यासाध्यम् अस्ति असौ साधयेद् इत्य् उच्यते । कारणोत्तरे पुनर् उत्तरवादिन एव साध्यम्, “कारणात् पूर्वपक्षो ऽपि ह्य् उत्तरत्वं प्रपद्यते” इति वचनात् । तेन “मिथ्योत्तरे पूर्ववादिनि” इत्यनेन “कारणोत्तरे उत्तरवादिनि” इत्य् अस्यार्थस्य सिद्धत्वात्, “कारणे प्रतिवादिनि” इत्य् अनेन मिथ्यानिराकरणम् एवोच्यत इति सुष्टूक्तम् । अथ उत्तराभासानां लक्षणम् आह कात्यायनः ।</p>
<blockquote>
<p>सन्दिघम् अन्यत् प्रकृताद् अत्यल्पम् अतिभूरि च ।</p></blockquote>
<blockquote>
<p>पक्षैकदेशव्याप्यं यत् तच् च नैवोत्तरे भवेत् ॥</p></blockquote>
<p>तथा च हारीतः ।</p>
<blockquote>
<p>व्यत्यस्तपदम् अव्यापि निगूढार्थम् अथाकुलम् ।</p></blockquote>
<blockquote>
<p>व्याख्यागम्यम् असारं च नोत्तरं शस्यते बुधैः ॥</p></blockquote>
<p>उदाहरणानि —</p>
<blockquote>
<p>सन्दिग्धम् यथा – सुवर्णशतम् अनेन गृहीतम् इत्य् उक्ते, सत्यं गृहीतम्, सुवर्णशतं माषशतं वेति प्रकृताद् अन्यथा सुवर्णस्य शताभियोगे वस्त्रशतं धारयामीति । अत्यल्पं यथा – सुवर्णशताभियोगे पञ्चाशतं धारयामीति । अतिभूरि यथा – शताभियोगे सहस्रं धारयामीति । पक्षैकदेशव्यापि यथा – हिरण्यवस्त्राभियोगे हिरण्यं धारयामीति । व्यस्तपदं यथा – ऋणादानाभियोगे पदान्तरेणोत्तरम् । यथा सुवर्णशताभियोगे अनेनाहं ताडित इति । अव्यापि यथा – देशस्थानादिविशेषणाव्यापीत्य् अर्थः । यथा मध्यदेशे वाराणस्याम् उत्तरस्यां दिशि शालिक्षेत्रम् अपहृतम् इत्य् उक्ते क्षेत्रं नापहृतम् इति । निगूढार्थं यथा – सुवर्णशताभियोगे किम् अहम् एव धारयामीति । अर्थी प्राड्विवाकः सभ्यो वान्यो वान्यस्मै धारयति, सूचयतीति निगूढार्थम् । आकुलं पूर्वापरविरुद्धं यथा – शताभियोगे सत्यं गृहीतं न धारयामीति । व्याख्यागम्यं यथा – दुःश्लिष्टविभक्तसमासाध्याहाराभिधानेन व्याख्यागम्यम् । अदेशभाषाभिधानेन वा यथा – सुवर्णशतविषये पित्रर्णाभियोगे गृहीतं वचनात् सुवर्णानां पितुर् जानामीति । अत्र गृहीतशतस्य पितुर् वचनात्, सुवर्णानां शतं गृहीतम् इति न जानामीति व्याख्यागम्यत्वम् । असारं यथा – तच् च विरुद्धं सुवर्णशतं वृद्ध्या गृहीतम्, वृद्धिर् एव दत्ता न मूल्यम् इत्य् अभियोगे, सत्यं वृद्धिर् दत्ता न मूल्यं गृहीतम् इति । कात्यायनः ।</p></blockquote>
<blockquote>
<p>उन्मत्तमत्तनिर्धूतमहापातकदूषिताः ।</p></blockquote>
<blockquote>
<p>जडान्धवृद्धा स्त्रीबाला विज्ञेयास् तु निरुत्तराः ॥</p></blockquote>
<p>अत्र बृहस्पतिः ।</p>
<blockquote>
<p>पूर्वपक्षे यथार्थं तु न दद्याद् उत्तरं तु यः ।</p></blockquote>
<blockquote>
<p>प्रत्यर्थी दापनीयः स्यात् सामादिभिर् उपक्रमैः ॥</p></blockquote>
<p>सामादिलक्षणं तथा ।</p>
<blockquote>
<p>प्रियपूर्वं वचः साम भेदस् तु भयदर्शनम् ।</p></blockquote>
<blockquote>
<p>अर्थापकर्षणं दण्डस् ताडनं बन्धनं तथा ॥</p></blockquote>
<blockquote>
<p>उपायैश् चोद्यमानस् तु न दद्याद् उत्तरं तु यः ।</p></blockquote>
<blockquote>
<p>अतिक्रान्तं सप्तरात्रे जितो ऽसौ दण्डम् अर्हति ॥</p></blockquote>
<blockquote>
<p>मोहाद् वा यदि वा शाठ्याद् यन् नोक्तं पूर्ववादिना ।</p></blockquote>
<blockquote>
<p>उत्तरान्तर्गतं वापि तद् ग्राह्यम् उभयोर् अपि ॥</p></blockquote>
<p>कात्यायनः ।</p>
<blockquote>
<p>स्वभावाल् लिखिते वाक्ये प्रारब्धे कार्यनिर्णये ।</p></blockquote>
<blockquote>
<p>अनुक्तं तत्र यो ब्रूयात् तदर्थात् स तु हीयते ॥</p></blockquote>
<p>इदं परस्त्रीभूम्यृणादानव्यतिरिक्तविषयम्, तत्र अर्थहान्यभावात् । सूत्रस्थानीयां व्यवहारमातृकां निगमयति याज्ञवल्क्यः ।</p>
<blockquote>
<p>ततो ऽर्थी लेखयेत् सद्यः प्रतिज्ञातार्थसाधनम् ।</p></blockquote>
<blockquote>
<p>तत्सिद्धौ सिद्धिम् आप्नोति विपरीतम् अतो ऽन्यथा ॥</p></blockquote>
<blockquote>
<p>चतुष्पाद् व्यवहारो ऽयं विवादेषूपदर्शितः ।</p></blockquote>
<p>ततः तस्माद् उत्तरकाराद् अनन्तरम्, अर्थी लेखयेत् साध्यवान् । सद्यः एव नाभियोगोत्तरप्रतीक्षा कर्तव्या । साध्यते ऽनेनेति साधनं प्रमाणम् । ततस् तस्य प्रतिज्ञातार्थसिद्धौ जयपत्रलक्षणप्राप्तिः सिद्धिशब्देनोच्यते । विपरीतं पराजयः । अन्यथा तस्यासिद्धौ । अतः सद्य एवार्थी प्रतिज्ञातार्थस्य साधनं लेखयेद् इति । अत्रार्थिग्रहणेन यस्य साध्यम् अस्ति तस्य प्रतिग्रहः । तथा च सति प्राङ्न्याये कारणोक्तौ प्रत्यर्थी वार्थी जातः तस्यैव साध्ययोगेन पूर्ववादित्वात् । तथा च कात्यायनः ।</p>
<blockquote>
<p>कारणात् पूर्वपक्षो ऽपि ह्य् उत्तरत्वं प्रपद्यते ।</p></blockquote>
<blockquote>
<p>अतः क्रिया सदा प्रोक्तो पूर्वपक्षप्रसाधिनी ॥</p></blockquote>
<p>साध्यवादिनः क्रियेत्य् अर्थः । बृहस्पतिः ।</p>
<blockquote>
<p>प्राङ्न्याये कारणोक्तौ च प्रत्यर्थी निर्दिशेत् क्रियाम् ।</p></blockquote>
<blockquote>
<p>मिथ्योक्तौ पूर्ववादी तु प्रतिपत्तौ न सा भवेत् ॥</p></blockquote>
<p>तत्र कारणस्य साध्यत्वात् तन्निर्देशस्य प्रतिज्ञात्वम् अस्ति । अतः प्रतिवादिनो ऽपि तस्मिन् अर्थे साधनं युज्यत एव । तथा चोक्तं नारदेन ।</p>
<blockquote>
<p>सारस् तु व्यवहाराणां प्रतिज्ञा समुदाहृता ।</p></blockquote>
<blockquote>
<p>तद्धानौ हीयते वादी तरंस् ताम् उत्तरो भवेत् ॥</p></blockquote>
<p>एवमुक्तन्यायेनायं चतुष्पाद् व्यवहारो विवादेषु वक्ष्यमाणेषूपदर्शितः । यत् पूर्वं “व्यवहारान् नृपः पश्येद् विद्वद्भिः” इत्य् उक्तम्, सम्प्रतिपत्तौ तु साधननिरपक्षत्वाद् विवादः । तथा च बृहस्पतिः ।</p>
<blockquote>
<p>मिथ्योक्तौ तु चतुष्पात् स्यात् प्रत्यवस्कन्दने तथा ।</p></blockquote>
<blockquote>
<p>प्राङ्न्याये च स विज्ञेयो द्विपात् सम्प्रतिपत्तिषु ॥</p></blockquote>
<p>अत्र कात्यायनः ।</p>
<blockquote>
<p>पूर्वपक्षो ऽप्य् उत्तरश् च प्रत्याकलितम् एव च ।</p></blockquote>
<blockquote>
<p>क्रियापादश् च विज्ञेयः चतुष्पात् समुदाहृतः ॥</p></blockquote>
<p>तत्र व्यवहारमातृकायां याज्ञवल्क्येन “प्रत्यर्थिनो ऽग्रतो लेख्यम्” इति प्रतिज्ञोक्ता । “श्रुतार्थस्योत्तरं लेख्यम्” इत्य् उत्तरम् । “ततो ऽर्थी लेखयेत्” इति प्रत्याकलितम् । अर्थिप्रत्यर्थिनोः प्रतिसाधनम् अस्य वा भवतीति विमर्शः प्रत्याकलितम् उच्यते । “प्रतिज्ञातार्थसाधनम्” इति क्रिया । “तत्सिद्धौ सिद्धिम् आप्नोति” इति तद्व्यवहारफलम् । <u>केचित्</u> प्रत्याकलितं विहाय जयपराजयाव् एवैकपाद इति मन्यन्ते । <u>तद् अयुक्तम्</u>, जयादेर् व्यवहारफलत्वात् सम्प्रतिपत्ताव् अपि विद्यमानत्वात् त्रिपात्प्रसङ्गः । <u>ननु</u> नारदेनान्यथा चतुष्पात्त्वम् उक्तम् ।</p>
<blockquote>
<p>धर्मश् च व्यवहारश् च चरित्रं राजशासनम् ।</p></blockquote>
<blockquote>
<p>चतुष्पाद् व्यवहारो ऽयम् उत्तरः पूर्वबाधकः ॥ इति ।</p></blockquote>
<p><u>मैवम्</u> । “चतुष्पाद् व्यवहारः” चतुष्प्रकारो व्यवहार इत्य् अर्थः । अत एव “उत्तरः पूर्वबाधकः” इत्य् उक्तम् । अथ कात्यायनः सन्धिम् आह ।</p>
<blockquote>
<p>पूर्वोत्तरे तु लिखिते प्रक्रान्ते कार्यनिर्णये ।</p></blockquote>
<blockquote>
<p>द्वयोः सन्तप्तयोः सन्धिः स्याद् अयःखण्डयोर् इव ॥</p></blockquote>
<blockquote>
<p>साक्षिसभ्यविकल्पश् च भवेद् यत्रोभयोर् अपि ।</p></blockquote>
<blockquote>
<p>डोलायमाने कार्ये च तत्र सन्धिः प्रवर्तते ॥</p></blockquote>
<blockquote>
<p>प्रमाणसमता यत्र भेदः शास्त्रचरितयोः ।</p></blockquote>
<blockquote>
<p>तत्र राजाज्ञया सन्धिर् उभयोर् अपि शस्यते ॥</p></blockquote>
<p>बृहस्पतिः ।</p>
<blockquote>
<p>यत्र साशयिको धर्मो व्यवहारश् च पार्थिवे ।</p></blockquote>
<blockquote>
<p>सन्धिस् तत्र तु कर्तव्यो ऽयसोः सन्तप्तयोर् यथा ॥</p></blockquote>
<blockquote>
<p>समः सन्धिस् तदा कार्यो विषमस् तु निवर्तते ॥</p></blockquote>
<p>व्यवहारमातृकाम् उक्त्वा विभज्य पदान्य् आह याज्ञवल्क्यः ।</p>
<blockquote>
<p>अभियोगम् अनिस्तीर्य नैनं प्रत्यभियोजयेत् ।</p></blockquote>
<blockquote>
<p>अभियुक्तं न चान्येन नोक्तं विप्रकृतिं नयेत् ॥</p></blockquote>
<p>अभियुक्तो ऽभियोगम् अनिस्तीर्याभियोक्तारं नाभियोजयेत् । अन्येनाभियुक्तं वा नाभियुञ्जीत, युगपद्व्यवहारद्वयासम्भवात् । तथा आवेदनकाले यद् उक्तं तद् विप्रकृतिम् अन्यथाभावं भाषाकाले न नयेत्, अन्यवादिनः पराजयप्रसङ्गात् । तत्र नारदः ।</p>
<blockquote>
<p>पूर्ववादं परित्यज्य यो ऽन्यम् आलम्बते नरः ।</p></blockquote>
<blockquote>
<p>वादसङ्क्रमणाज् ज्ञेयो हीनवादी स वै नरः ॥</p></blockquote>
<p>अभियोगम् अनिस्तीर्यापि प्रत्यभियोगम् आह ।</p>
<blockquote>
<p>कुर्यात् प्रत्यभियोगो तु कलहे साहसेषु च ।</p></blockquote>
<p>“कलहे साहसेषु च” अवश्यम् अभियोगम् अनिस्तीर्यैव प्रत्यभियोगो दातव्यः । अहम् अनेन पूर्वम् आहतः शप्तो वेति । यस्मात् प्रथमप्रवृत्तस्य गुरुतरो दोषः । तथा च नारदः ।</p>
<blockquote>
<p>पूर्वम् आक्षारयेद् यस् तु नियतं स्यात् स दोषभाक् ।</p></blockquote>
<blockquote>
<p>पश्चाद् यः सो ऽप्य् असत्कारी पूर्वे तु विनयो गुरुः ॥</p></blockquote>
<p>तत्र प्रत्यभियोगानुगुणो अर्थिवादो दातव्य इत्य् आह नारदः ।</p>
<blockquote>
<p>यस्य वाप्य् अधिका पीडा कार्यं वप्य् अधिकं भवेत् ।</p></blockquote>
<blockquote>
<p>तस्यार्थिवादो (?) दातव्यो न यः पूर्वं निवेदयेत् ॥</p></blockquote>
<p>तेन प्रत्यभियोगकर्तुर् एव अर्थिवादः अभियोगवादो दातव्यः, न पूर्वाभियोक्तुः, आधर्यप्रत्यवस्कन्धवच् च तस्याधर्यम् उत्तरं प्रतिज्ञा चेति वक्तव्यम् । उक्तार्थेन तु सोत्तरत्वेन साध्यत्वम् । प्रतिज्ञार्थस्यैव साध्यत्वात् प्रत्यभियोगेन कर्तुर् एवार्थिवादो दातव्यः । अभियोगवादो न पूर्वाभियोक्तुः । आधर्यप्रत्यवस्कन्दनवच् च तस्याधर्यम् उत्तरं प्रतिज्ञा चेति वक्तव्यम् । उत्तरत्वेन साध्यता, प्रतिज्ञातार्थस्यैव साध्यत्वात् । तथा च कात्यायनः ।</p>
<blockquote>
<p>वादिना यद् अभिप्रेतं स्वयं साधयितुं स्फुटम् ।</p></blockquote>
<blockquote>
<p>तत्साध्यं साधनं येन तत्साध्यं साध्यते ऽखिलम् ॥</p></blockquote>
<p>अथ प्रतिज्ञा । अथ प्रतिज्ञातं प्रतिज्ञाद्वयम् एकस्मिन् वादे युक्तम् उच्यते । एतद् उभरूपम् उत्तरं प्रतिज्ञा चेति । एतद् बृहस्पतिना स्पष्टम् उक्तम् ।</p>
<blockquote>
<p>अनुक्त्वा कारणं यत्र पक्षं वादी प्रपद्यते ।</p></blockquote>
<blockquote>
<p>प्रतिपत्तिस् तु सा ज्ञेया कारणं तूत्तरं पृथक् ॥</p></blockquote>
<p>यदि कारणनिरपेक्षम् अभ्युपगच्छति तदा सम्प्रतिपत्तिः । कारणे पुनर् अभिहिते उत्तरम् अन्यद् उभयरूपं कारणं प्रतिज्ञा चेति कारणस्य साध्यत्वात् प्रतिज्ञातत्वम् अविरुद्धम् । पूर्वविप्रतिज्ञातार्थस्याभ्युपगमे साधनं साध्यत्वापादकत्वात् हेतुत्वम् अपि युक्तम् । तेन प्रत्यभियोगे आधर्ये प्रत्यवस्कन्दने च समानो न्यायः । याज्ञवल्क्यः ।</p>
<blockquote>
<p>निह्नवे भावितो दद्याद् धनं राज्ञे च तत्समम् ।</p></blockquote>
<blockquote>
<p>मिथ्याभियोगी द्विगुणम् अभियोगाद् धनं वहेत् ॥</p></blockquote>
<p>यद् अनेन लिखितं मिथ्येति निह्नवे लेख्यादिभिः पूर्ववादिना भावितो दद्यात् । धनं तत्समं दण्डरूपेण राज्ञे ऽपि । अथ भावयितुं न शक्नोति, तदा मिथ्याभियोगी द्विगुणं दण्डं राज्ञे दद्याद् इति । याज्ञवल्क्यः ।</p>
<blockquote>
<p>निह्नुते लिखितं नैकम् एकदेशविभावितः ।</p></blockquote>
<blockquote>
<p>दाप्यः सर्वं नृपेणार्थं न ग्राह्यस् त्व् अनिवेदितः ॥</p></blockquote>
<p>नैकम् अनेकं सुवर्णरजतवस्त्रादिकम्, लिखितम् अभियुक्तम्, प्रत्यर्थी यदि सर्वम् एव निह्नुते अवजाजीते, तदार्थिना एकदेशभूतहिरण्यादिकम् अन्यद् वा साक्ष्यादिभिः प्रत्यर्थी भावितो ऽङ्गीकारितस् तदा सर्वं पूर्वलिखितम् अर्थिने नृपेण दाप्यः । पूर्वं भाषाकाले अर्थिना अनिवेदितः पश्चात् पूर्वं मया विस्मृत इति भाषाकाले निवेद्यमानो ऽर्थो न ग्राह्यः । तथा च नारदः ।</p>
<blockquote>
<p>अनेकार्थाभियुक्तेन सर्वार्थव्यपलापिना ।</p></blockquote>
<blockquote>
<p>विभावितैकदेशेन देयं यद् अभियुज्यते ॥</p></blockquote>
<p>बृहस्पतिः ।</p>
<blockquote>
<p>सर्वापलापं यः कृत्वा तथो ऽल्पम् अपि संवदेत् ।</p></blockquote>
<blockquote>
<p>सर्वम् एव तु दाप्यः स्याद् अभियुक्तो बृहस्पतिः ॥</p></blockquote>
<p>यत् तु कात्यायनवचनम्,</p>
<blockquote>
<p>अनेकार्थाभियोगे तु यावत् संसाधयेद् धनी ।</p></blockquote>
<blockquote>
<p>साक्षिभिस् तावद् एवासौ लभते सास्हितं धनम् ॥</p></blockquote>
<p>इति, तत् पुत्रादिदेयपित्राद्यृणविषयम्,</p>
<blockquote>
<p>पुत्रपौत्रैर् ऋणं देयं निह्नवे साक्षिभावितम् ।</p></blockquote>
<p>इति वचनात् । यद् अपीदं कात्यायनवचनम्,</p>
<blockquote>
<p>ऋणादिषु विवादेषु स्थिरप्रायेषु निश्चितम् ।</p></blockquote>
<blockquote>
<p>ऊने वाप्य् अधिके वार्थे प्रोक्ते साध्यं न सिद्ध्यति ॥</p></blockquote>
<p>इति, तत् सर्वार्थसाधनतयोपन्यस्तैः साक्ष्यादिभिर् एकदेशाभिधाने अधिकाभिधाने वा साध्यं न सिद्ध्यतीति निश्चितम् इति सम्बन्धः । साहसादौ तु, सकलसाध्यसाधनतयोद्दिष्टैः साक्षिभिर् एकदेशे ऽपि साधिते कृत्स्नं साध्यं सिद्धं भवत्य् एवेति । कात्यायनः ।</p>
<blockquote>
<p>साध्यार्थो ऽंशे ऽपि गदिते साक्षिभिः सकलं भवेत् ।</p></blockquote>
<blockquote>
<p>स्त्रीसङ्गे साहसे चौर्ये यत् साध्यं परिकीर्तितम् ॥</p></blockquote>
<p>याज्ञवल्क्यः ।</p>
<blockquote>
<p>सर्वेष्व् अर्थविवादेषु बलवत्य् उत्तरा क्रिया ।</p></blockquote>
<blockquote>
<p>आधौ प्रतिग्रहे क्रीते पूर्वा तु बलवत्तरा ॥</p></blockquote>
<p>क्रियत इति क्रिया कार्यम् । ऋणादिषु “सर्वेष्व् अर्थविवादेशु” उत्तरं बलवत् । उदाहरणं तु – कश्चिच् छतं मत्तो गृहीतम् इति ग्रहणं साधयति, अन्यस् तु प्रतिप्रदानं साधयति, उत्तरं प्रतिपादनं बलवद् इति तत्साधनात् तद्वादी जयी भवति । पूर्वकार्ये सिद्धे ऽपि तद्वादी पराजितो भवति । आध्यादिक्षेत्रेषु एकम् एव क्षेत्रम् एकस्याधिं कृत्वा पुनर् अप्य् अन्यस्य करोति चेत्, पूर्वस्यैव तद् भवति नोत्तरस्येति ।</p>
<blockquote>
<p>साक्षिषूभयतः सत्सु साक्षिणः पूर्ववादिनः ।</p></blockquote>
<blockquote>
<p>पूर्वपक्षे ऽधरीभूते भवन्त्य् उत्तरवादिनः ॥</p></blockquote>
<p>तत्रैकस्मात् पुरुषात् एतत् क्षेत्रं प्रतिग्रहेण लब्धम् इत्य् एको वक्ति । अन्यो ऽपि तथैव । उभयत्र साक्षिसद्भावे ऽपि तत्र पूर्ववादिनः साक्षिणो भवन्ति । तत्र पूर्वपक्षो यद्य् अधरीकृतः सत्यम् एतस्यैव पूर्वं दत्तम्, किं तु एतस्यैव हस्तात् क्रयेण राज्ञा गृहीत्वा मह्यं दत्तम् इत्य् उक्ते, भवन्त्य् उत्तरवादिनो ऽपि साक्षिणः ।</p>
<blockquote>
<p>अथ वादिप्रतिवादिनोर् दुष्टलक्षणान्य् उच्यन्ते । तत्र नारदः ।</p></blockquote>
<blockquote>
<p>आकारैर् इङ्गितैर् गत्या चेष्टया भाषणेन च ।</p></blockquote>
<blockquote>
<p>नेत्रवक्त्रविकारैश् च गृह्यते ऽन्तर्गतं मनः ॥</p></blockquote>
<blockquote>
<p>कम्पः स्वेदो ऽथ वैवर्ण्यम् ओष्ठशोषाभिमर्शने ।</p></blockquote>
<blockquote>
<p>भूलेखनं स्थानहानिः तिर्यग् ऊर्ध्वं निरीक्षणम् ॥</p></blockquote>
<blockquote>
<p>स्वरभेदश् च दुष्टस्य चिह्नान्य् आहुर् मनीषिणः ॥</p></blockquote>
<p>याज्ञवल्क्यः ।</p>
<blockquote>
<p>देशाद् देशान्तरं याति स्रक्क्णी परिलेढि च ।</p></blockquote>
<blockquote>
<p>ललाटं स्विद्यते चास्य मुखं वैवर्ण्यम् एति च ॥</p></blockquote>
<blockquote>
<p>परिशुष्यत्स्खलद्वाक्यो विरुद्धं बहु भाषते ।</p></blockquote>
<blockquote>
<p>वाक्चक्षुः पूजयति नो तथोष्ठौ निर्भुजत्य् अपि ॥</p></blockquote>
<blockquote>
<p>स्वभावाद् विकृतिं गच्छेत् मनोवाक्कायकर्मभिः ।</p></blockquote>
<blockquote>
<p>अभियोगे तथा साक्ष्ये दुष्टः स परिकीर्तितः ॥</p></blockquote>
<p>आसन्नपराजयमनस्कस्य बलाद् एतानि चिह्नानि भवन्तीत्य् अभिप्रायः । नारदः ।</p>
<blockquote>
<p>सापदेशं हरन् कालम् अब्रुवंश् चामि (?) संसदि ।</p></blockquote>
<blockquote>
<p>उक्त्वा वाचो विब्रुवंश् च हीयमानस्य लक्षणम् ॥</p></blockquote>
<p>मनुः ।</p>
<blockquote>
<p>अदेश्यं यश् च दिशति निर्दिश्यापह्नुते च यः ।</p></blockquote>
<blockquote>
<p>यश् चाधरोत्तरान् अर्थान् विहीनान् नावबुध्यते ॥</p></blockquote>
<blockquote>
<p>अपदिश्यापदेश्यं च पुनर् यस् त्व् अपधावति ।</p></blockquote>
<blockquote>
<p>सम्यक्प्रणिहितं चार्थं पृष्टः सन् नाभिनन्दति ॥</p></blockquote>
<blockquote>
<p>ब्रूहीत्य् उक्तश् च न ब्रूयात् उक्तं च न विभावयेत् ।</p></blockquote>
<blockquote>
<p>न च पूर्वापरं विद्यात् तस्माद् अर्थात् स हीयते ॥</p></blockquote>
<blockquote>
<p>सन्ति ज्ञातार इत्य् उक्त्वा दिशेत्य् उक्तो दिशेन् न यः ।</p></blockquote>
<blockquote>
<p>धर्मस्थः कारणैर् एतैः हीनं तम् अपि निर्दिशेत् ॥</p></blockquote>
<blockquote>
<p>अभियोक्ता न चेत् ब्रूयाद् वध्यो दण्ड्यश् च धर्मतः ।</p></blockquote>
<blockquote>
<p>न चेत् त्रिपक्षात् तद् ब्रूयात् धर्मं प्रति पराजितः ॥</p></blockquote>
<p>बृहस्पतिः ।</p>
<blockquote>
<p>साक्षिणस् तु समुद्दिश्य यस् तु तान् न विभावयेत् ।</p></blockquote>
<blockquote>
<p>त्रिंशद्रात्रात् त्रिपक्षाद् वा तस्य हानिः प्रजायते ॥</p></blockquote>
<p>कात्यायनः ।</p>
<blockquote>
<p>सारभूतं पदं मुक्त्वा ह्य् असाराणि बहून्य् अपि ।</p></blockquote>
<blockquote>
<p>संसाधयेत् क्रियायां तु तां जह्यात् सारवर्जिताम् ॥</p></blockquote>
<p>नारदः ।</p>
<blockquote>
<p>निर्णीते व्यवहारे तु प्रमाणं निष्फलं भवेत् ।</p></blockquote>
<blockquote>
<p>लिखितं साक्षिणो वापि पूर्वम् आवेदितं न चेत् ॥</p></blockquote>
<blockquote>
<p>यथा पक्वेषु धान्येषु निष्फलाः प्रावृषो गुणाः ।</p></blockquote>
<blockquote>
<p>निर्णीतव्यवहाराणां प्रमाणम् अफलं तथा ॥</p></blockquote>
<p><strong>[इति वादिप्रतिवादिनोर् दुष्टलक्षणाइ]</strong></p>
<p><strong>अथ क्रियापादः</strong></p>
<p>अत्र बृहस्पतिः ।</p>
<blockquote>
<p>द्विप्रकारा क्रिया प्रोक्ता मानुषी दैविकी तथा ।</p></blockquote>
<blockquote>
<p>एकैकानेकधा भिन्ना ऋषिभिस् तत्त्ववेदिभिः ॥</p></blockquote>
<blockquote>
<p>साक्षिलेख्यानुमानं च मानुषी त्रिविधा स्मृता ।</p></blockquote>
<blockquote>
<p>धटाध्या धर्मजान्ता च दैवी नवविधा क्रिया ॥</p></blockquote>
<blockquote>
<p>साक्षी द्वादशभेदश् च लिखितं दशधा स्मृतम् ।</p></blockquote>
<blockquote>
<p>अनुमानं तु द्विविधं दैविकी नवधा क्रिया ॥</p></blockquote>
<p>अनुमानं तु दिविधम् इत्य् अर्थापत्त्यनुमानयोर् ग्रहणम् । तथा हि – भुक्तिः कैश्चिद् विशेषणैर् विशिष्टा स्वत्वहेतुः । सा तु क्रयसाक्षिलेख्यादिकम् अव्यभिचाराद् अनुमापयति । अनुपपद्यमाना वा कल्पयतीत्य् अनुमानं द्विविधम् इति भुक्तेर् एवोक्ता । तत्र कात्यायनः ।</p>
<blockquote>
<p>साक्षिणो लिखितं भुक्तिः प्रमाणं त्रिविधं विदुः ।</p></blockquote>
<blockquote>
<p>लिङ्गोद्देशस् तु युक्तिस् तु द्विया ह्य् अग्निविषादयः ॥</p></blockquote>
<blockquote>
<p>ऋणे लेख्यं साक्षिणो वा युक्तिलेशादयो ऽपि वा ।</p></blockquote>
<blockquote>
<p>दैविकी वा क्रिया प्रोक्ता प्रजानां हितकाम्यया ॥</p></blockquote>
<p>“दैविकी वा” इति न पूर्वैस् तुल्यविकल्पः । किं तु पूर्वप्रमाणाभाव एव । तथा च याज्ञवल्क्यः ।</p>
<blockquote>
<p>प्रमाणं लिखितं भुक्तिः साक्षिणश् चेति कीर्तितम् ।</p></blockquote>
<blockquote>
<p>एषाम् अन्यतमाभावे दिव्यान्यतमम् उच्यते ॥</p></blockquote>
<p>तथा च नारद-बृहस्पती ।</p>
<blockquote>
<p>दिवा कृते कार्यविधौ ग्रामेषु नगरेषु च ।</p></blockquote>
<blockquote>
<p>सम्भवे साक्षिणां चैव न दिव्या भवति क्रिया ॥</p></blockquote>
<p>अत्र कात्यायनः ।</p>
<blockquote>
<p>क्रिया न दैविकी प्रोक्ता विद्यमानेषु साक्षिषु ।</p></blockquote>
<blockquote>
<p>लेख्ये च सति वादेषु न स्याद् दिव्यं न साक्षिणः ॥</p></blockquote>
<p>तथा च व्यासः ।</p>
<blockquote>
<p>सम्भवे साक्षिणां प्राज्ञो दैविकीं वर्जयेत् क्रियाम् ।</p></blockquote>
<blockquote>
<p>सम्भवे तु प्रयुञ्जानो दैविकीं हीयते ध्रुवम् ॥</p></blockquote>
<p>तत्र विशेषम् आह कात्यायनः ।</p>
<blockquote>
<p>यद्य् एको मानुषीं ब्रूयाद् अन्यो ब्रूयात् तु दैविकीम् ।</p></blockquote>
<blockquote>
<p>मानुषीं तत्र गृह्णीयान् न तु दैवीं क्रियां नृपः ॥</p></blockquote>
<p>धर्माधिकारिणां प्राप्तयोर् वादिप्रतिवादिनोर् एको मानुषीं क्रियाम् अवलम्बते, अपरस् तु दैवीम् । तत्र मानुष्य् एव ग्राह्येति नियम्यते । तथा ।</p>
<blockquote>
<p>यद्य् एकदेशव्याप्तापि क्रिया विद्येत मानुषी ।</p></blockquote>
<blockquote>
<p>सा ग्राह्या न तु पूर्णापि दैविकी वदतां नृणाम् ॥</p></blockquote>
<p>यत्रापि कृत्स्नेन दैवसम्भवः, एकदेशे मानुषसम्भवः, तत्रापि न दैवम् आश्रयणीयम् । उदाहरणं तु – रूपकशतम् वृद्ध्या मत्तो गृहीत्वा यच्यमानो न प्रयच्छतीत्य् अभियोगापह्नवे उत्तरवादिना कृते, ग्रहणे साक्षिणः सन्ति, न सङ्ख्यायाम्, वृद्धिविशेषे वा, तत्र न दिव्येन वृद्धिसङ्ख्ययोः साधनम्, नापि निह्नववादिनः कृत्स्ने दिव्यनिवेशः, एकदेशविभावितन्यायेनापि स्वरूपे साक्षिभिर् भाविने सङ्ख्यावृद्धिविशेषसिद्धेः न दिव्यस्यावकाशः । यत् तु,</p>
<blockquote>
<p>गूढसाहसिकानां तु प्राप्तं दिव्यैः परीक्षणम् ।</p></blockquote>
<blockquote>
<p>युक्तिलेशेङ्गिताकारवाक्चक्षुश्चेष्टितैर् नृणाम् ॥</p></blockquote>
<p>इति, तद् अपि मानुषासम्भवे नियमपरम् । तस्मात् सर्वत्र मानुषासम्भवे दिव्येन निर्णय इति ।</p>
<blockquote>
<p>लेख्यसाक्षिभुक्तिदिव्यादीनां व्यवस्थापकानि वचनान्य् उच्यन्ते । तत्र बृहस्पतिः ।</p></blockquote>
<blockquote>
<p>वाक्पारुष्ये च भूमौ च दिव्यं तु परिवर्जयेत् ।</p></blockquote>
<blockquote>
<p>विक्रयादानसम्बन्धे क्रीत्वा धनम् इच्छन्ति ॥</p></blockquote>
<blockquote>
<p>द्यूते समाह्वये चैव विवादे समुपस्थिते ।</p></blockquote>
<blockquote>
<p>साक्षिणः साधनं प्रोक्तं न दिव्यं न च लेख्यकम् ॥</p></blockquote>
<blockquote>
<p>पूगश्रेणिगणादीनां या स्थितिः परिकीर्तिता ।</p></blockquote>
<blockquote>
<p>तस्यास् तु साधनं लेख्यं न दिव्यं न च साक्षिणः ॥</p></blockquote>
<blockquote>
<p>द्वारमार्गक्रियाभोगजलवाहादिके तथा ।</p></blockquote>
<blockquote>
<p>भुक्तिर् एव तु गुर्वी स्यान् न लेख्यं न च साक्षिणः ॥</p></blockquote>
<p>अत्र व्यासः ।</p>
<blockquote>
<p>रहःकृतं प्रकाशं च द्विविधं कार्यम् उच्यते ।</p></blockquote>
<blockquote>
<p>प्रकाशं साक्षिभिर् भाव्यं दैविकेन रहःकृतम् ॥ इति ।</p></blockquote>
<p>स्मृत्यन्तरे ।</p>
<blockquote>
<p>वाक्पारुष्ये महीवादे निषिद्धा दैविकी क्रिया ।</p></blockquote>
<blockquote>
<p>प्रदातव्या प्रयत्नेन साहसेषु चतुर्ष्व् अपि ॥ इति ।</p></blockquote>
<p>मनुष्यमारणचौर्यपरदारगमनवाग्दण्डपारुष्याणीति चतुर्विधानि साहसानि,</p>
<blockquote>
<p>मानुष्यमारणं चौर्यं परदाराभिमर्शनम् ।</p></blockquote>
<blockquote>
<p>पारुष्यम् उभयं चेति साहसं स्याच् चतुर्विधम् ॥</p></blockquote>
<p>इति कात्यायनवचनाद् इति । तथा ।</p>
<blockquote>
<p>यदा साक्षी न विद्येत विवादे वदतां नृणाम् ।</p></blockquote>
<blockquote>
<p>तदा दिव्यैः परीक्षेत शपथैश् च पृथग्विधैः ॥</p></blockquote>
<blockquote>
<p>स्त्रीणां शीलाभियोगे च स्तेयसाहसयोर् अपि ।</p></blockquote>
<blockquote>
<p>एवंविधो विधिर् दृष्टः सर्वार्थापह्नवेषु च ॥</p></blockquote>
<blockquote>
<p>गूढसाहसिकानां तु प्राप्तं दिव्यैः परीक्षणम् ।</p></blockquote>
<blockquote>
<p>युक्तिलेशेङ्गिताकारवाक्चक्षुश्चेष्टितैर् नृणाम् ॥</p></blockquote>
<p>तथान्यत्र ।</p>
<blockquote>
<p>मणिमुक्ताप्रवालानां कूटकृन् न्यासहारकः ।</p></blockquote>
<blockquote>
<p>हिंसको ऽन्याङ्गनासेवी परीक्ष्यः शपथैः सदा ॥</p></blockquote>
<blockquote>
<p>महापापाभियोगेषु निक्षेपहरणे तथा ।</p></blockquote>
<blockquote>
<p>दिव्यैः कार्यं परीक्षेत राजा सत्स्व् अपि साक्षिषु ॥</p></blockquote>
<blockquote>
<p>समत्वं साक्षिणां यत्र दिव्यैस् तत्र विशोधयेत् ।</p></blockquote>
<blockquote>
<p>प्राणान्तिकविवादेषु विद्यमानेषु साक्षिषु ॥</p></blockquote>
<blockquote>
<p>दिव्यम् आलम्बते वादी पृच्छेत् तत्र न साक्षिणः ।</p></blockquote>
<blockquote>
<p>लिखिते साक्षिवादे च सन्देहो जायते यदा ॥</p></blockquote>
<blockquote>
<p>अनुमाने च सम्भ्रान्ते तदा दिव्यं न योजयेत् ।</p></blockquote>
<p>इति बृहस्पतिवचनात् ।</p>
<blockquote>
<p>लिखिते शिथिलीभूते साक्षिणां च पराहतौ ।</p></blockquote>
<blockquote>
<p>युक्त्यभावे च दिव्यं स्यात् कारणत्रयम् अस्ति चेत् ॥</p></blockquote>
<p>इति कात्यायनवचनाच् च ।</p>
<blockquote>
<p>एषाम् अन्यतमाभावे दिव्यान्यतमम् उच्यते ।</p></blockquote>
<p>इति याज्ञवल्क्यवचनाच् च । लिखितभुक्तिसाक्षिलेख्येष्व् असत्स्व् एव द्वियं देयम् । अन्यथा, निरालम्बनवादप्रसङ्गाद् इति स्मृतेः, धारेश्वर-उद्योतन-कृष्णादयो मन्यन्ते, अप्रकाशविवादेषु दिव्याभावप्रसङ्गात् । तथा हि,</p>
<blockquote>
<p>लिखितादिक्रिया वा स्याच् छपथं दिव्यम् एव वा ।</p></blockquote>
<blockquote>
<p>सर्वेषु च विवादेषु योजयेद् दिव्यम् एव वा ॥</p></blockquote>
<p>इति प्राजापत्यवचनविरोधात् ।</p>
<blockquote>
<p>एषाम् अन्यतमाभावे दिव्यान्यतमम् उच्यते ।</p></blockquote>
<p>इति याज्ञवल्क्यवचनविरोधाच् च । अतः सर्वार्थविवादेषु साक्ष्यादीनां सम्भवे ऽपि तैर् निर्णयाभावे तेषाम् असम्भवे च दिव्यं युक्तम् एव । <u>ननु</u> कथं सर्वत्र दिव्यप्राप्तिः,</p>
<blockquote>
<p>स्थावरेषु विवादेषु दिव्यानि परिवर्जयेत् ।</p></blockquote>
<p>इति, तथा,</p>
<blockquote>
<p>पारुष्ये च महीवादे निषिद्धा दैविकी क्रिया ।</p></blockquote>
<p>इति, तथा,</p>
<blockquote>
<p>द्यूते समाह्वये चैव विवादे समुपस्थिते ।</p></blockquote>
<blockquote>
<p>साक्षिणः साधनं प्रोक्तं न दिव्यं न च लेख्यकम् ॥</p></blockquote>
<p>इति, तथा,</p>
<blockquote>
<p>पूगश्रेणिगणादीनां या स्थितिः परिकीर्तिता ।</p></blockquote>
<blockquote>
<p>तस्यास् तु साधनं लेख्यं न दिव्यं न च साक्षिणः ॥</p></blockquote>
<p>इत्य् एवमादिभिर् वचनैर् विवादविशेषेषु प्रमाणविशेषनियमात् । <u>उच्यते</u> — एवमादिवचनानि विवादविशेषेषु लेख्यादिप्रमाणाविशेषप्राबल्यपराणि, न पुनर् दिव्यादिप्रमाणान्तरनिषेधपराणि । तथात्वे सर्वत्र प्रमाणानां प्रापकवचनविरोधात् । अतः प्रमाणान्तरसम्भवे महीवादे न दिव्यम् । तथा द्यूते समाह्वये चैव साक्षिसम्भवे न दिव्यम्, नापि लेख्यम् । तथा ऋणादिवादेषु लेख्यसम्भवे “न दिव्यं न च साक्षिणः” इति नियमः । विवादान्तरेषु पराजितस्य दण्डद्वैगुण्यादिपणं कृत्वा प्रमाणन्तरावलम्बनं युक्तम् । महीवादादिषु पराजितस्य दण्डद्वैगुण्यकल्पनयापि न दिव्यादिकल्पनम् इत्य् अविरोधः ॥</p>
<p>**इति श्रीमद्वरदराजीये व्यवहारनिर्णये **</p>
<p><strong>व्यवहारमातृकाकाण्डं समाप्तम्</strong></p>

  </div>
</article>


        

        



    <aside class="card border noPrint" id="section-tree-item-dharmaH_nibandhaH_varada-rAjaH_vyavahAra-nirNayaH_03_vyavahAra-mAtRkA-kANDam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/03_vyavahAra-mAtRkA-kANDam/">०३ व्यवहार-मातृका-काण्डम् </a>
            <a data-toggle="collapse" href="#section-tree-item-body-dharmaH_nibandhaH_varada-rAjaH_vyavahAra-nirNayaH_03_vyavahAra-mAtRkA-kANDam_md" role="button" aria-expanded="false" aria-controls="section-tree-item-body-dharmaH_nibandhaH_varada-rAjaH_vyavahAra-nirNayaH_03_vyavahAra-mAtRkA-kANDam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_nibandhaH_varada-rAjaH_vyavahAra-nirNayaH_03_vyavahAra-mAtRkA-kANDam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०३ व्यवहार-मातृका-काण्डम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
