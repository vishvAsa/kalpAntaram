<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ०७ ऋणादान-काण्डम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="०७ ऋणादान-काण्डम्">
  <meta property="og:description" content="अथाष्टादशपदेषु प्रथमप्राप्तम् ऋणादानम् उच्यते । अत्र नारदः ।
ऋणं देयम् अदेयं च येन यत्र यथा च यत् ।
दानग्रहणधर्मश् च ऋणादानम् इति स्मृतम् ॥
ईदृशं ऋणं देयम्, ईदृशम् ऋणं अदेयम्, ईदृशम् ऋणम् अनेनाधिकारिणा देयम्, अस्मिन् समये देयम्, अनेन प्रकारेण देयम् — इत्य् अधर्मर्णे पञ्चविधम् । उत्तमर्णे दानविधिर् आदानविधिश् चेति द्विविधम् इति सप्तविधम् । तत्रर्णप्रदानपूर्वकत्वाद् इतरेषां प्रथमं तत्प्रदानप्रकारं याज्ञवल्क्य आह ।
अशीतिभागो वृद्धिः स्यात् मासि मासि सबन्धके ।
वर्णक्रमाच् छतं द्वित्रिचतुःपञ्चकम् अन्यथा ॥
विश्वासार्थम् अधमर्णेन उत्तमर्णे यद् आधीयते तद् आधिः अत्र बन्धक इत्य् उच्यते । तस्मिन् सबन्धके प्रयोगे प्रयुक्तस्य प्रतिमासम् अशीतिभागो वृद्धिर् धर्म्या भवति । तेन पणविंशत्याः पणपादो वृद्धिर् भवति । तथा च मनुः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="०७ ऋणादान-काण्डम्">
  <meta itemprop="description" content="अथाष्टादशपदेषु प्रथमप्राप्तम् ऋणादानम् उच्यते । अत्र नारदः ।
ऋणं देयम् अदेयं च येन यत्र यथा च यत् ।
दानग्रहणधर्मश् च ऋणादानम् इति स्मृतम् ॥
ईदृशं ऋणं देयम्, ईदृशम् ऋणं अदेयम्, ईदृशम् ऋणम् अनेनाधिकारिणा देयम्, अस्मिन् समये देयम्, अनेन प्रकारेण देयम् — इत्य् अधर्मर्णे पञ्चविधम् । उत्तमर्णे दानविधिर् आदानविधिश् चेति द्विविधम् इति सप्तविधम् । तत्रर्णप्रदानपूर्वकत्वाद् इतरेषां प्रथमं तत्प्रदानप्रकारं याज्ञवल्क्य आह ।
अशीतिभागो वृद्धिः स्यात् मासि मासि सबन्धके ।
वर्णक्रमाच् छतं द्वित्रिचतुःपञ्चकम् अन्यथा ॥
विश्वासार्थम् अधमर्णेन उत्तमर्णे यद् आधीयते तद् आधिः अत्र बन्धक इत्य् उच्यते । तस्मिन् सबन्धके प्रयोगे प्रयुक्तस्य प्रतिमासम् अशीतिभागो वृद्धिर् धर्म्या भवति । तेन पणविंशत्याः पणपादो वृद्धिर् भवति । तथा च मनुः ।">
  <meta itemprop="wordCount" content="4014">
  <meta name="twitter:card" content="summary">
  <meta name="twitter:title" content="०७ ऋणादान-काण्डम्">
  <meta name="twitter:description" content="अथाष्टादशपदेषु प्रथमप्राप्तम् ऋणादानम् उच्यते । अत्र नारदः ।
ऋणं देयम् अदेयं च येन यत्र यथा च यत् ।
दानग्रहणधर्मश् च ऋणादानम् इति स्मृतम् ॥
ईदृशं ऋणं देयम्, ईदृशम् ऋणं अदेयम्, ईदृशम् ऋणम् अनेनाधिकारिणा देयम्, अस्मिन् समये देयम्, अनेन प्रकारेण देयम् — इत्य् अधर्मर्णे पञ्चविधम् । उत्तमर्णे दानविधिर् आदानविधिश् चेति द्विविधम् इति सप्तविधम् । तत्रर्णप्रदानपूर्वकत्वाद् इतरेषां प्रथमं तत्प्रदानप्रकारं याज्ञवल्क्य आह ।
अशीतिभागो वृद्धिः स्यात् मासि मासि सबन्धके ।
वर्णक्रमाच् छतं द्वित्रिचतुःपञ्चकम् अन्यथा ॥
विश्वासार्थम् अधमर्णेन उत्तमर्णे यद् आधीयते तद् आधिः अत्र बन्धक इत्य् उच्यते । तस्मिन् सबन्धके प्रयोगे प्रयुक्तस्य प्रतिमासम् अशीतिभागो वृद्धिर् धर्म्या भवति । तेन पणविंशत्याः पणपादो वृद्धिर् भवति । तथा च मनुः ।">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/nibandhaH\/varada-rAjaH_vyavahAra-nirNayaH\/07_RNAdAna-kANDam\/".replace(basePath, "/");
  pageVars.pageParams = {};
  pageVars.pageSource = "dharmaH\/nibandhaH\/varada-rAjaH_vyavahAra-nirNayaH\/07_RNAdAna-kANDam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ०७ ऋणादान-काण्डम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०७ ऋणादान-काण्डम्">०७ ऋणादान-काण्डम्</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अथाष्टादशपदेषु प्रथमप्राप्तम् ऋणादानम् उच्यते । अत्र नारदः ।</p>
<blockquote>
<p>ऋणं देयम् अदेयं च येन यत्र यथा च यत् ।</p></blockquote>
<blockquote>
<p>दानग्रहणधर्मश् च ऋणादानम् इति स्मृतम् ॥</p></blockquote>
<p>ईदृशं ऋणं देयम्, ईदृशम् ऋणं अदेयम्, ईदृशम् ऋणम् अनेनाधिकारिणा देयम्, अस्मिन् समये देयम्, अनेन प्रकारेण देयम् — इत्य् अधर्मर्णे पञ्चविधम् । उत्तमर्णे दानविधिर् आदानविधिश् चेति द्विविधम् इति सप्तविधम् । तत्रर्णप्रदानपूर्वकत्वाद् इतरेषां प्रथमं तत्प्रदानप्रकारं याज्ञवल्क्य आह ।</p>
<blockquote>
<p>अशीतिभागो वृद्धिः स्यात् मासि मासि सबन्धके ।</p></blockquote>
<blockquote>
<p>वर्णक्रमाच् छतं द्वित्रिचतुःपञ्चकम् अन्यथा ॥</p></blockquote>
<p>विश्वासार्थम् अधमर्णेन उत्तमर्णे यद् आधीयते तद् आधिः अत्र बन्धक इत्य् उच्यते । तस्मिन् सबन्धके प्रयोगे प्रयुक्तस्य प्रतिमासम् अशीतिभागो वृद्धिर् धर्म्या भवति । तेन पणविंशत्याः पणपादो वृद्धिर् भवति । तथा च मनुः ।</p>
<blockquote>
<p>वसिष्ठवचनप्रोक्तां वृद्धिं वार्धुषिके शृणु ।</p></blockquote>
<blockquote>
<p>पञ्च माषास् तु विंशत्या वृद्धिर् धर्मो न हीयते ॥</p></blockquote>
<p>तथा च गौतमः- “कुसीदवृद्धिर् धर्म्या विंशतिः पञ्चमाषिकी मासम्” । दशमानस्य पणत्वे पणविंशतितमो भागो माषो ऽर्धतण्डुलो भवति । विंशतिमानस्य पणत्वे तण्डुलपरिमितो भवति । षोडशमानपणत्वे पणस्य तदनुगुणं कल्प्यम् । एवं सबन्धके प्रयोगे अशीतिभागो वृद्धिर् धर्म्या भवति । अन्यथा अबन्धके प्रयोगे वर्णानां ब्राह्मणादीनां चतुर्णां क्रमेण द्वित्रिचतुःपञ्चकं शतं धर्म्यं भवति । ब्राह्मणस्य ब्राह्मने ऽधमर्णे द्विकं शतम् । क्षत्रिये ऽधमर्णे त्रिकं शतम् । वैश्ये ऽधर्मर्णे चतुष्कं शतम् । शूद्रे ऽधर्मर्णे पञ्चकं शतं धर्म्यं मासि मासि भवति । द्वित्रिचतुःपञ्चास्मिन् शते वृद्धिर् दीयत इति द्वित्रिचतुःपञ्चकं शतम् । “तद् अस्मिन् वृद्ध्यायलाभशुल्कोपदादीयते” (पाण् ५.१.४७) इति कन् । क्षत्रियस्य क्षत्रिये ऽधर्मर्णे द्विकं शतम्, वैश्ये ऽधमर्णे त्रिकं शतम्, शूद्रे ऽधर्मर्णे चतुष्कं शतम्, तथा वैश्यस्य वैश्ये ऽधमर्णे द्विकं शतम्, शूद्रे ऽधमर्णे त्रिकं शतम्, शूद्रस्य शूद्रे ऽधमर्णे द्विकं शतम् इति । तेन सजातीये सर्वत्र द्विकं शतं धर्म्यम्, अनन्तरे त्रिकं शतम्, एकान्तरे चतुष्कं शतम्, द्व्यन्तरे पञ्चकं शतं धर्मयं भवति । तथा च मनुः ।</p>
<blockquote>
<p>द्विकं त्रिकं चतुष्कं च पञ्चकं च शतं स्मृतम् ।</p></blockquote>
<blockquote>
<p>मासस्य वृद्धिं गृह्णीयात् वर्णानाम् आनुपूर्वशः ॥</p></blockquote>
<p>अत्र वृद्धिश् चतुर्विधेत्य् आह नारदः ।</p>
<blockquote>
<p>कायिका कालिका चैव कारिता च तथा स्मृता ।</p></blockquote>
<blockquote>
<p>चक्रवृद्धिश् च शास्त्रेषु तस्य वृद्धिश् चतुर्विधा ॥</p></blockquote>
<p>अत्र विशेषम् आह बृहस्पतिः ।</p>
<blockquote>
<p>वृद्धिश् चतुर्विधा प्रोक्ता पञ्चधान्यैः प्रकीर्तिता ।</p></blockquote>
<blockquote>
<p>षड्विधान्यैः समाख्याता तत्त्वतस् तां निबोधत ॥</p></blockquote>
<p>नारदः ।</p>
<blockquote>
<p>कायिका कालिका चैव चक्रवृद्धिर् अथापरा ।</p></blockquote>
<blockquote>
<p>कारिता च शिखावृद्धिः भोगलाभस् तथैव च ॥</p></blockquote>
<blockquote>
<p>कायिका कर्मसंयुक्ता मासग्राह्या तु कालिका ।</p></blockquote>
<blockquote>
<p>वृद्धेर् वृद्धिश् चक्रवृद्धिः कारिता ऋणिना कृता ॥</p></blockquote>
<blockquote>
<p>प्रत्यहं गृह्यते या तु शिखावृद्धिस् तु सा स्मृता ।</p></blockquote>
<blockquote>
<p>शिखेव वर्धते नित्यं शिरश्छेदान् निवर्तते ॥</p></blockquote>
<blockquote>
<p>ग्रहात् स्तोमः शदः क्षेत्रात् भोगलाभः प्रकीर्तितः ।</p></blockquote>
<p>तत्र व्यासः ।</p>
<blockquote>
<p>दोह्यवाह्यक्रियायुक्ता कायिका समुदाहृता ।</p></blockquote>
<blockquote>
<p>कायाविरोधिनी शश्वत् पणपादादि कायिका ॥</p></blockquote>
<p>इत्य् अशीतिभागवृद्धिः कायिकेति । नारदः ।</p>
<blockquote>
<p>प्रतिमासं स्रवन्ती या वृद्धिः सा कालिका स्मृता ।</p></blockquote>
<blockquote>
<p>वृद्धिः सा कारिता नाम धनिकेन स्वयङ्कृता ॥</p></blockquote>
<blockquote>
<p>वृद्धेर् अपि पुनर् वृद्धिः चक्रवृद्धिर् उदाहृता ।</p></blockquote>
<p>प्रत्यहं गृह्यमाणा धान्यविषया वृद्धिः शिखावृद्धिः । व्यासः ।</p>
<blockquote>
<p>गृहोपभोगभोग्यस् तु स्तोम इत्य् अभिधीयते ।</p></blockquote>
<p>क्षेत्रोत्पन्नं धान्यादिकं शदः । कात्यायनः ।</p>
<blockquote>
<p>ग्राह्यं स्यात् द्विगुणं द्रव्यं प्रयुक्तं धनिना सदा ।</p></blockquote>
<blockquote>
<p>लभेत चेन् न द्विगुणं पुरा वृद्धिं प्रकल्पयेत् ॥ इति ।</p></blockquote>
<p>तत्र विशेषम् आह याज्ञवल्क्यः ।</p>
<blockquote>
<p>कान्तारगास् तु दशकं सामुद्रा विंशकं शतम् ।</p></blockquote>
<blockquote>
<p>दद्युर् वा स्वकां वृद्धिं सर्वे सर्वासु जातिषु ॥</p></blockquote>
<p>कान्तारम् अरण्यं गच्छन्तीति कान्तारगाः । समुद्रं गच्छन्तीति समुद्रगाः । तेभ्यो दशकं सतं विंशकं शतं च धर्म्यं भवति । मासि मासीत्य् अत्राप्य् अनुषज्यते । कारितायां वृद्धौ सर्वे ब्राह्मणादयः कार्यवे(व?)शेन स्वकृतां स्वाभ्युपगतां वृद्धिं अबन्धके सबन्धके वा सर्वासु जातिषु दद्युर् इति ।</p>
<blockquote>
<p>अथ द्रव्यविशेषाद् वृद्धेर् अवधिविशेष उच्यते । तत्र कात्यायनः ।</p></blockquote>
<blockquote>
<p>मणिमुक्ताप्रवालानां सुवर्णरजतस्य च ।</p></blockquote>
<blockquote>
<p>त्रिषु त्रिद्विगुणा वृद्धिः फलस्यैधोदकस्य च ॥</p></blockquote>
<p>मनुः ।</p>
<blockquote>
<p>कुसीदवृद्धिर् द्वैगुण्यं नात्येति सकृद् आहृता ।</p></blockquote>
<blockquote>
<p>धान्ये शदे लवे वाह्ये नातिक्रामति पञ्चताम् ॥</p></blockquote>
<p>शदः क्षेत्रफलं पुष्पादि । लवः ऊर्णाचमरकेशादि । वाह्यो बलीवर्दतुरगादिः । बृहस्पतिः ।</p>
<blockquote>
<p>हिरण्ये द्विगुणा वृद्धिः त्रिगुणा वस्त्ररूप्यके ।</p></blockquote>
<blockquote>
<p>धान्ये चतुर्गुणा प्रोक्ता शदवाह्यलवेषु च ॥</p></blockquote>
<p>नारदः ।</p>
<blockquote>
<p>हिरण्यधान्यवस्त्राणां वृद्धिर् द्वित्रिचतुर्गुणा ।</p></blockquote>
<blockquote>
<p>रसस्याष्टौ गुणाः प्रोक्ताः स्त्रीपशूनां तु सन्ततिः ॥</p></blockquote>
<p>बृहस्पतिः ।</p>
<blockquote>
<p>उक्ता पञ्चगुणा शाके बीजे चैव चतुर्गुणा ।</p></blockquote>
<blockquote>
<p>लवणस्नेहमद्येषु वृद्धिर् अष्टगुणा मता ॥</p></blockquote>
<blockquote>
<p>गुडे मधुनि चैवोक्ता प्रयुक्ते चिरकालिके ॥</p></blockquote>
<p>कात्यायनः ।</p>
<blockquote>
<p>तैलानां चैव सर्वेषां मद्यानाम् अथ सर्पिषाम् ।</p></blockquote>
<blockquote>
<p>वृद्धिर् अष्टगुणा ज्ञेया गुडस्य लवणस्य च ॥</p></blockquote>
<p>बृहस्पतिः ।</p>
<blockquote>
<p>तृणकाष्ठेष्टकासूत्रकीलचर्मास्थिपक्ष्मणाम् ।</p></blockquote>
<blockquote>
<p>हेतिपुष्पफलानां च वृद्धिस् तु न निवर्तते ॥</p></blockquote>
<p>अत्र काष्ठादीनां साहचर्याद् अष्टगुणाद् अर्वाङ् न निवर्तत इत्य् अर्थः । विष्णुः- “किण्वकार्पास-सूत्रचर्मवर्मायुधेष्टकाङ्गाराणाम् अक्षया, अनुक्तानां द्विगुणा” । भरद्वाजः ।</p>
<blockquote>
<p>हिरण्यधान्यवस्त्राणां वृद्धिर् द्वित्रिचतुर्गुणा ।</p></blockquote>
<blockquote>
<p>घृतस्याष्टगुणा वृद्धिः ताम्रादीनां चतुर्गुणा ॥</p></blockquote>
<blockquote>
<p>तैलानां षड्गुणा वृद्धिः स्त्रीपशूनां तु सन्ततिः ।</p></blockquote>
<blockquote>
<p>कोशानां स्यात् पञ्चगुणा कार्पासस्य चतुर्गुणा ॥</p></blockquote>
<blockquote>
<p>काष्ठानां चन्दनादीनां वृद्धिर् अष्टगुणा भवेत् ।</p></blockquote>
<blockquote>
<p>एवं वृद्धिविधिः प्रोक्तो नास्ति वृद्धिर् अतः परा ॥</p></blockquote>
<blockquote>
<p>न वृद्धेर् वृद्धिर् अस्तीति धर्मकारस्य शासनम् ।</p></blockquote>
<blockquote>
<p>न चाप्य् असंश्रुता वृद्धिर् अतिवृद्धिश् च कर्हिचित् ॥</p></blockquote>
<p>ताम्रशब्देन सुवर्णरजतव्यतिरिक्तानां त्रपुसीसादीनां ग्रहणम् । कोशानां कोशधान्यानाम् इत्य् अर्थः । कार्पासग्रहणेन पटप्रभृतीनां ग्रहणम् । सुगन्धद्रव्योपलक्षणं चन्दनग्रहणम् इत्य् असहायेनोक्तम् । अत्र विष्णुः ।</p>
<blockquote>
<p>स्तेये ब्रह्मस्वभूतेषु सुवर्णहरणे तथा ।</p></blockquote>
<blockquote>
<p>पश्चात् तप्तेन दातव्यं तस्माद् एकादशाधिकम् ॥</p></blockquote>
<p>ब्राह्मणसम्बन्धिसुवर्णव्यतिरिक्तद्रव्यापहारे क्षत्रियवैश्यसम्बन्धिसुवर्णापहारे च, सद्य एव द्वादशगुणं भवति । तथा च पितामहः ।</p>
<blockquote>
<p>सद्यः स्यात् द्वादशगुणं चोदितं रत्नहाटकम् ।</p></blockquote>
<blockquote>
<p>ब्राह्मणस्वं च रूप्यादि सद्यो ह्य् एकादशाधिकम् ॥</p></blockquote>
<blockquote>
<p>रूप्यं पञ्चगुणं भूमिः तथैवाष्टगुणा मता ।</p></blockquote>
<p>सद्य एव इति वचनाद् अवृद्ध्यभावः । अत्र नारदः ।</p>
<blockquote>
<p>न वृद्धिः प्रीतिदत्तानां स्याद् अनाकारिता क्वचित् ।</p></blockquote>
<blockquote>
<p>अनाकारितम् अप्य् ऊर्ध्वं वत्सरार्धाद् विवर्धते ॥</p></blockquote>
<p>कात्यायनः ।</p>
<blockquote>
<p>कृत्वोद्धारम् अदत्वा यो याचितस् तु दिशं व्रजेत् ।</p></blockquote>
<blockquote>
<p>ऊर्ध्वं मासत्रयात् तस्य तद् धनं वृद्धिम् आप्नुयात् ॥</p></blockquote>
<blockquote>
<p>पण्यं गृहीत्वा यो मूल्यम् अदत्वैव दिशं व्रजेत् ।</p></blockquote>
<blockquote>
<p>स्वदेशस्थो ऽपि वा यस् तु न दद्याद् याचितो ऽसकृत् ॥</p></blockquote>
<blockquote>
<p>स तत्र कारितां वृद्धिम् अनिच्छन्न् अपि चाहरेत् ।</p></blockquote>
<blockquote>
<p>यत्नैः प्राप्तं रक्षितं वा गणार्थे वा ऋणं कृतम् ॥</p></blockquote>
<blockquote>
<p>ऋतुत्रयस्योपरिष्टात् धनं वृद्धिम् अवाप्नुयात् ।</p></blockquote>
<p>एवमादिष्व् अशीतिभागवृद्धिर् विवक्षिता । कात्यायनः ।</p>
<blockquote>
<p>प्रीतिदत्तं तु यत् किञ्चिद् वर्दते न त्व् अयाचितम् ।</p></blockquote>
<blockquote>
<p>याच्यमानम् अदत्तं चेत् वर्दते पञ्चकं शतम् ॥</p></blockquote>
<p>प्रतिमासं पञ्चकं शतं वर्धत इत्य् अर्थः ।</p>
<blockquote>
<p>चर्मसस्यासवद्यूतपण्यमूलेषु सर्वदा ।</p></blockquote>
<blockquote>
<p>स्त्रीशुल्के च न वृद्धिः स्यात् प्रतिभाव्यकृतेषु च ॥</p></blockquote>
<blockquote>
<p>यदि स्वयं कृता च स्यात् कारितां वृद्धिम् आप्नुयात् ।</p></blockquote>
<p>संवर्तः ।</p>
<blockquote>
<p>न वृद्धिः स्त्रीधने लाभे निक्षेपे च तथर्णिके ।</p></blockquote>
<blockquote>
<p>सन्दिघे प्रातिभाव्ये च यदि न स्यात् स्वयं कृता ॥</p></blockquote>
<p>अत्र याज्ञवल्क्यः ।</p>
<blockquote>
<p>दीयमानं न गृह्णाति प्रयुक्तं यत् स्वकं धनम् ।</p></blockquote>
<blockquote>
<p>मध्यस्थस्थापितं तत् स्यात् वर्धते न ततः परम् ॥</p></blockquote>
<p>अत्र विष्णु-गौतमौ- “भुक्ताधिर् न वर्धते दित्सतो ऽवरुद्धस्य च” इति । व्यासः ।</p>
<blockquote>
<p>प्रतिभाव्यं भुक्तबन्धम् अगृहीतं च दित्सतः ।</p></blockquote>
<blockquote>
<p>न वर्धते प्रपन्नस्य दमः शुक्लं प्रतिश्रुतम् ॥</p></blockquote>
<p><strong>अथाधिविधिर् उच्यते</strong></p>
<p>तत्र ऋणप्रदानं नाम प्रतिप्रदानोपाधिकं स्वस्य परं प्रतिप्रदानम् । तद् अनेकविधम्, सबन्धकं सवृद्धिकम् अबन्धकम् अवृद्धिकं चेति । तत्र सबन्धकस्य सवृद्धेश् च प्रयोग उच्यते । तत्र बृहस्पतिः ।</p>
<blockquote>
<p>आधिर् बन्धः समाख्यातः स च प्रोक्तश् चतुर्विधः ।</p></blockquote>
<blockquote>
<p>जङ्गमः स्थावरश् चैव गोप्यो भोग्यस् तथैव च ॥</p></blockquote>
<p>हारीतः ।</p>
<blockquote>
<p>आधिश् चतुर्विधः प्रोक्तो गोप्यो भोग्यस् तथैव च ।</p></blockquote>
<blockquote>
<p>अर्थप्रत्ययहेतुश् च चतुर्थस् त्व् आज्ञया कृतः ॥</p></blockquote>
<p>तेषां स्वरूपम् आह ।</p>
<blockquote>
<p>श्रावणा पूर्वलिखितो भोग्याधिः श्रेष्ठ उच्यते ।</p></blockquote>
<blockquote>
<p>गोप्याधिस् तु परेभ्यः स्वं दत्वा यो गोप्यते गृहे ॥</p></blockquote>
<blockquote>
<p>अर्थप्रत्ययहेतुर् यः प्रत्ययाधिः स उच्यते ।</p></blockquote>
<blockquote>
<p>आज्ञाधिर् नाम यो राज्ञा संसदा वाज्ञया कृतः ॥</p></blockquote>
<p>श्रावणा संसदि प्रकाशनम् । व्यासः ।</p>
<blockquote>
<p>आज्ञाधिस् तत्क्रयश् चैव क्रूरदण्डो विधीयते ।</p></blockquote>
<blockquote>
<p>उभाव् अन्यत्र न स्याताम् इति धर्मस्य निश्चयः ॥</p></blockquote>
<blockquote>
<p>आधिस् तु द्विविधः प्रोक्तो स्थावरो जङ्गमस् तथा ।</p></blockquote>
<blockquote>
<p>सिद्धिर् अस्योभयस्यापि भोगो यद्य् अस्ति नान्यथा ॥</p></blockquote>
<blockquote>
<p>आधेः प्रवेशने रोधः ऋणिकेन कृतो यति ।</p></blockquote>
<blockquote>
<p>दाप्यः स भोगम् अत्यर्थं दण्डयित्वाधिषड्गुणम् ॥</p></blockquote>
<p>भोग्याधिविषयम् इदम् । गोप्यादिं प्रत्य् आह याज्ञवल्क्यः ।</p>
<blockquote>
<p>गोप्याधिभोगे नो वृद्धिः सोपकारे ऽथ हापिते ।</p></blockquote>
<blockquote>
<p>निष्टो देयो विनष्टश् च दैवराजकृताद् ऋते ॥</p></blockquote>
<p>सोपकारभावनं कार्ययोग्यत्वकारणम् । नारदः ।</p>
<blockquote>
<p>यस्याधेर् मूलहानिः स्यात् दैवराजकृतात् क्वचित् ।</p></blockquote>
<blockquote>
<p>आध्यर्थस् त्वर्णिनां देयः त्व् अशक्तो भोगदो भवेत् ॥</p></blockquote>
<p>बृहस्पतिः ।</p>
<blockquote>
<p>गोप्याधिर् द्विगुणाद् ऊर्ध्वं कृतकालस् तथावधेः ।</p></blockquote>
<blockquote>
<p>श्रावयित्वा त्व् ऋणी काले भोक्तव्यः समनन्तरम् ॥</p></blockquote>
<p>कात्यायनः ।</p>
<blockquote>
<p>आधाता यत्र न स्यात् तु धनी बन्धं निवेदयेत् ।</p></blockquote>
<blockquote>
<p>राज्ञस् ततः स विख्यातो विक्रेय इति धारणा ॥</p></blockquote>
<p>व्यासः ।</p>
<blockquote>
<p>गृहीतृदोषान् नष्टश् चेत् बन्धो हेमादिको भवेत् ।</p></blockquote>
<blockquote>
<p>ऋणं सलाभं संशोध्य तन्मूलं दापयेद् धनी ॥</p></blockquote>
<blockquote>
<p>आधौ प्रवेशने रोध ऋणिकेन कृतो यदि ।</p></blockquote>
<blockquote>
<p>दाप्यः स भोगम् अध्यर्धं दण्डं दाप्यश् च षड्गुणम् ॥</p></blockquote>
<p>कात्यायनः ।</p>
<blockquote>
<p>प्रच्छाद्याधिम् ऋणी कुर्यात् क्रयादीन् बलतश् च यः ।</p></blockquote>
<blockquote>
<p>दण्डं स त्रिगुणं दत्वा पुनर् आध्यर्थ्दो भवेत् ॥</p></blockquote>
<p>तथा च मनुः ।</p>
<blockquote>
<p>यः स्वामिनाननुज्ञातम् आधिं भुङ्क्ते ऽविचक्षणः ।</p></blockquote>
<blockquote>
<p>तेनास्य वृद्धिर् मोक्तव्या तस्य भोगस्य निष्कृतिः ॥</p></blockquote>
<p>अत्र कात्यायनः ।</p>
<blockquote>
<p>आकामम् अननुज्ञातम् आधिं यः कर्म कारयेत् ।</p></blockquote>
<blockquote>
<p>भोगकर्मफलं दाप्यो वृद्धिं वा न लभेत सः ॥</p></blockquote>
<p>नारदः ।</p>
<blockquote>
<p>न भोक्तव्यो बलाद् आधिः (?) भुञ्जानो वृद्धिम् उत्सृजेत् ।</p></blockquote>
<blockquote>
<p>मूल्येन तोषयेच् चैनम् आधिस् तेनान्यथा भवेत् ॥</p></blockquote>
<p>इदं द्विपदचतुष्पदजङ्गमाधिविषयम् । अत्र भारद्वाजः ।</p>
<blockquote>
<p>आधेः प्रवेशने काले भोगं नेच्छति तद् धनी ।</p></blockquote>
<blockquote>
<p>भोगो नश्यत्य् अतश् चोर्ध्वं न वर्धयति तद् धनम् ॥</p></blockquote>
<p>कात्यायनः ।</p>
<blockquote>
<p>आधीकृतं तु यत् किञ्चिद् विनष्टं दैवराजतः ।</p></blockquote>
<blockquote>
<p>तत्रर्णं सोदयं दाप्यो धनिनाम् अधमर्णिकः ॥</p></blockquote>
<blockquote>
<p>भोगाधिक्यं च भोग्याधेः ह्रासं च न विचालयेत् ।</p></blockquote>
<blockquote>
<p>लेख्ये तु लिखितं यावत् तावद् भोक्तव्यम् एव तु ॥</p></blockquote>
<p>अत्र नारदः ।</p>
<blockquote>
<p>रक्ष्यमाणो ऽपि यत्राधिः काले नेयाद् असारताम् ।</p></blockquote>
<blockquote>
<p>आधिर् अन्यो ऽधिकर्तव्यो देयं वा धनिनो धनम् ॥</p></blockquote>
<p>इदम् अपि जङ्गमाधिविषयम् इति, स्थावरक्षेत्रादाव् असारत्वे ऽप्य् अन्याधिप्रतिषेधात् । यद् वा यत्राहितं वस्तु कालेन निःसारं भवति । न हेत्वन्तरेण । यथा वहनकर्षणमहिमयोग्यदशाया प्रतिदात इति महिषतुरङ्गबलीवर्दादि कालवशेनैव वहनाद्ययोग्यतया निःसारं यथा वा चन्दनकुङ्कुमघृतगुऌआदि कालवशेनैव नैर्गन्ध्यदौर्गन्ध्यादिना निःसारं भवति तद्विषयम् । कात्यायनेनेदं स्पष्टम् उक्तम् ।</p>
<blockquote>
<p>न चेद् धनिकदोषेण निष्पतेद् वा म्रियेत वा ।</p></blockquote>
<blockquote>
<p>आधिर् अन्यस् तु कार्यः स्यात् ऋणान् मुच्येत नर्णिकः ॥</p></blockquote>
<p>“निष्पतेद् वा म्रियेत वा” इति जङ्गमविषये आध्यन्तरकरणवचनात् । स्थावरे तु विशेषम् आह ।</p>
<blockquote>
<p>स्रोतसापहृते क्षेत्रे राज्ञा चैवापहारिते ।</p></blockquote>
<blockquote>
<p>आधिर् अन्यो ऽधिकर्तव्यो देयं वा धनिने धनम् ॥</p></blockquote>
<p>याज्ञवल्क्यः ।</p>
<blockquote>
<p>उपस्थितस्य मोक्तव्य आधिस्तेनान्यथा भवेत् ।</p></blockquote>
<blockquote>
<p>प्रयोजके ऽसति धनं कुले ऽन्यस्याधिम् आप्नुयात् ॥</p></blockquote>
<blockquote>
<p>तत्कालकृतमूल्यो वा तत्र तिष्ठेद् अवृद्धिकम् ।</p></blockquote>
<blockquote>
<p>विना धारणकाद् वापि विक्रीणीत ससाक्षिकम् ॥</p></blockquote>
<blockquote>
<p>यदा तु द्विगुणीभूतम् ऋणम् आधौ तदा खलु ।</p></blockquote>
<blockquote>
<p>मोच्य आधिस् तदुत्पन्ने प्रविष्टे द्विगुणे धने ॥</p></blockquote>
<p>सप्रत्ययभोग्याधिविषयम् इदम् ।</p>
<blockquote>
<p>आधिः प्रण्श्येत् द्विगुणे धने यदि न मोक्ष्यते ।</p></blockquote>
<blockquote>
<p>काले कालकृतो नश्येत् फलभोग्यो न नश्यति ॥</p></blockquote>
<p>आधिप्रणाशो नामाधमर्णसम्बन्धं परित्यज्य धनिकसम्बन्धापत्तिः । हिरण्यादि आधिविषयम् इदम् । कृतकालप्रयोगे ऽप्य् एवम् एव । फलभोग्यः क्षेत्रारामादि । स कदाचिद् अपि न नश्यति । आधिप्रणाशस्यापवादम् आह ।</p>
<blockquote>
<p>चरित्रबन्धकृतं सवृद्ध्या दापयेद् धनम् ।</p></blockquote>
<blockquote>
<p>सत्यङ्कारकृतं द्रव्यं द्विगुणं प्रतिपादयेत् ॥</p></blockquote>
<p>चरित्रेण धनिन स्वच्छाशयत्वेन बहुमूल्यम् आधीकृत्याधमर्णेन स्वल्पम् एव द्रव्यम् आत्मसात् कृतम् । एवम्भूतं द्रव्यं द्विगुणीबूते ऽपि न नश्यति । किं तु द्विगुणं गृहीत्वा दातव्यम् इति । बन्धककल्पनया द्विगुणीभूता । द्विगुणीभूते ऽपि द्विगुणं दातव्यम् । नाधिनाश इति । सत्यङ्कारेत्य् अस्यायम् अर्थः । वणिजो हि बहुमूल्यं क्रमुकादिफलं स्वीचिकीर्षन्तः विक्रेतुर् हस्ते द्वित्राणि निस्तुलानि दत्वा क्रयविक्रयव्यवहारव्यवस्थां च निश्चित्य पण्यं स्वीकुर्वन्ति । तत्र यदि द्रव्यप्रयोक्ता संविदम् अतिलङ्घयेत्, मूल्यहातिम् अवाप्नुयात् । गृहीत्रा तद्विलङ्घने तद्गृहीतद्रव्यं द्विगुणम् एव देयम् । प्रयुक्ते द्विगुणीभूते उत्तमर्णस्य बन्धकविषयम् आह ।</p>
<blockquote>
<p>सत्यङ्कारेणापि द्विगुणम् एव दातव्यम् ।</p></blockquote>
<p>बृहस्पतिः ।</p>
<blockquote>
<p>पूर्णावधौ शान्तलाभे बन्धे स्वामी धनी भवेत् ।</p></blockquote>
<blockquote>
<p>अनिर्गते दशाहे तु ऋणी भोक्षितुम् अर्हति ॥</p></blockquote>
<blockquote>
<p>न विस्रवति यत् तत् स्यात् धनिको मूलभाग् भवेत् ।</p></blockquote>
<blockquote>
<p>द्विगुणाद् अपि चोत्कर्षे कालिका यस्य चादिनाम् ॥</p></blockquote>
<blockquote>
<p>विवादन्यायतत्त्वज्ञैः तदा राजा विनिर्णयेत् ।</p></blockquote>
<p>व्यासः ।</p>
<blockquote>
<p>आधानकालिकाद् अर्वाक् द्विगुणं यदि कालिकम् ।</p></blockquote>
<blockquote>
<p>मूलमात्रं तु पादोनं तदर्धं पादम् एव चा ॥</p></blockquote>
<blockquote>
<p>द्विगुणातिक्रमान् नैव धनिको लभते धनम् । इति ।</p></blockquote>
<p>बृहस्पतिः ।</p>
<blockquote>
<p>हिरण्ये द्विगुणीभूते मृते नष्टे ऽधमर्णिके ।</p></blockquote>
<blockquote>
<p>द्रव्यं तदीनं सङ्गृह्य विक्रीनीत ससाक्षिकम् ॥</p></blockquote>
<blockquote>
<p>रक्षेद् वा कृतमूल्यं तु दशाहं जनसंसदि ।</p></blockquote>
<blockquote>
<p>ऋणानुरूपं परतः गृहीत्वाल्पं च वर्तयेत् ॥</p></blockquote>
<blockquote>
<p>सधनं तु स्थिरीकृत्य गणनाकुशलैर् नरैः ।</p></blockquote>
<blockquote>
<p>तद्बन्धुजातिविदितं प्रगृह्णन् नापराध्नुयात् ॥</p></blockquote>
<p>अत्र व्यासः ।</p>
<blockquote>
<p>द्रव्ये तु द्विगुणीभूते पूर्णे काले कृतावधौ ।</p></blockquote>
<blockquote>
<p>बन्धकस्य धनी स्वामी द्विसप्ताहं परीक्ष्य तु ॥</p></blockquote>
<blockquote>
<p>ततो ऽन्तरा धनं दत्वा ऋणी बन्धम् अवाप्नुयात् ।</p></blockquote>
<blockquote>
<p>फलभोग्यं पूर्णकाल्यं दद्याद् द्रव्यं तु सामकम् ॥</p></blockquote>
<p>पूर्णकालम् अपि फलभोग्यं क्षेत्रादिकं न कदाचिद् अपि नश्यति । सामकं समयसिद्धम् ऋणं सवृद्धिकं दत्वा क्षेत्रम् आप्नुयाद् इति । तत्र भोग्याधिर् द्विविधः सप्रत्ययभोग्यादिर् अप्रत्ययभोग्याधिश् चेति । सवृद्धिकमूलापाकरणार्थ एकः । स सप्रत्ययभोग्याधिर् इत्य् उच्यते । वृद्धिमात्रापाकरणार्थो ऽपरः । सो ऽप्रत्ययभोग्याधिर् इत्य् उच्यते । तत्र सप्रत्ययभोग्याधिम् आह व्यासः ।</p>
<blockquote>
<p>काञ्चिद् वृद्धिं समाभाष्य द्रव्यम् आदाय तत्त्वतः ।</p></blockquote>
<blockquote>
<p>तत् क्षेत्रं भुङ्क्ष्व वृद्ध्यर्थम् अधिकं मूलनाशनम् ॥</p></blockquote>
<blockquote>
<p>इत्याधिः प्रत्ययाधिः स्यात् वैगुण्येन क्षयो भवेत् ।</p></blockquote>
<p>सवृद्धिकमूल्यापाकरणार्थो भोग्याधिः सप्रत्ययभोग्याधिर् इत्य् पदार्थः । अप्रत्ययभोग्याधिम् आह कात्यायनः ।</p>
<blockquote>
<p>द्रव्यं गृहीत्वा वृद्ध्यर्थं भोगयोग्यं ददाति चेत् ।</p></blockquote>
<blockquote>
<p>जङ्गमं स्थावरं वापि भोग्याधिः स तु कथ्यते ॥</p></blockquote>
<blockquote>
<p>मूल्यं तद् अखिलं दत्वा स्वं क्षेत्रादिकम् आप्नुयात् ।</p></blockquote>
<p>वृद्धिमात्रापाकरणार्थे भोग्याधौ अधमर्ण उत्तमर्णात् प्राप्तं मूल्यं दत्वा स्वक्षेत्रादिकम् आप्नुयात् । एषो ऽप्रत्ययभोग्याधिर् इति वचनाभिप्रायः । भरद्वाजः ।</p>
<blockquote>
<p>प्रत्ययाधेर् उक्तकाले वृद्ध्यभावे स्वयं धनी ।</p></blockquote>
<blockquote>
<p>आधिं प्रविश्य तत्काले भुञ्जीत लिखितं स्थितम् ॥</p></blockquote>
<blockquote>
<p>प्रत्ययाधौ तु भोक्तव्या वृद्धिर् या पूर्वलेखिता ।</p></blockquote>
<blockquote>
<p>तावद् एव तु भोक्तव्यम् इति शास्त्रविनिश्चयः ॥</p></blockquote>
<blockquote>
<p>यत् तु तत्राधिकं वृद्धेः देयं तद् ऋणिने पुनः ।</p></blockquote>
<blockquote>
<p>दद्याद् यावत् तु तद् वृद्धेः तावत् सम्पूरयेद् ऋणी ॥</p></blockquote>
<p>सप्रत्ययभोग्याधौ निष्क्रयकाले सवृद्धिकं मूल्यस्यापर्याप्तं पूरयेत् । अधिकं चाददीत इति वचनस्य तात्पर्यार्थः । भरद्वाजः ।</p>
<blockquote>
<p>वैशाख्यां यस्य भोग्याधेर् आषाढ्यां निष्क्रयो भवेत् ।</p></blockquote>
<blockquote>
<p>हीनं तद् धनिनो दोषाद् एतत् पूरणम् अर्हति ॥</p></blockquote>
<blockquote>
<p>हीनस्यापूरणे वृद्धिः चक्रवृद्ध्या विवर्धते ।</p></blockquote>
<blockquote>
<p>सर्वाधीनान्धवाक् भोगात् निष्क्रयो नास्ति धर्मतः ।</p></blockquote>
<blockquote>
<p>बलाद् भुक्ते कृते काले निष्क्रये द्विगुणो दमः ॥</p></blockquote>
<p>भरद्वाजः ।</p>
<blockquote>
<p>यः स्वामिनाननुज्ञात आधेर् आधि करोति चेत् ।</p></blockquote>
<blockquote>
<p>स्वधनात् स तु हीनः स्यात् करोत्य् आपदि पूर्ववत् ॥</p></blockquote>
<p>कात्यायनः ।</p>
<blockquote>
<p>कृपवप्रखलप्राया आधिग्राहेण नाशिताः ।</p></blockquote>
<blockquote>
<p>विनाशका भवन्त्य् आधेर् एवंरूपास् तथा परे ॥</p></blockquote>
<p>एकम् एव आधिं द्वयोर् दधतोर् दण्डम् आह व्यासः ।</p>
<blockquote>
<p>आधिम् एकं द्वयोर् यत्र कुर्यात् का प्रतिपद् भवेत् ।</p></blockquote>
<blockquote>
<p>तयोः पूर्वतरं ग्राह्यम् आधाता चोरदण्डभाक् ॥</p></blockquote>
<blockquote>
<p>आधौ प्रतिग्रहे क्रीते पूर्वा तु बलवत्तरा ।</p></blockquote>
<p>इति वचनात् पूर्वतरं ग्राह्यम् । बृहस्पतिः ।</p>
<blockquote>
<p>क्षेत्रम् एकं द्वयोर् बन्धे दत्तं यत् समकालिकम् ।</p></blockquote>
<blockquote>
<p>येन भुक्तं तयोः पूर्वं तस्य तत् सिद्धिम् आप्नुयात् ॥</p></blockquote>
<blockquote>
<p>तुल्यकालोपस्थितयोर् द्वयोर् अपि समं भवेत् ।</p></blockquote>
<blockquote>
<p>प्रदाने विक्रये चैष विधिः सम्परिकीर्तितः ॥</p></blockquote>
<p>ऋणादाने भरद्वाजः क्रमविशेषम् आह ।</p>
<blockquote>
<p>आध्यर्थः केवलार्थश् च धनिनो यत्र दृश्यते ।</p></blockquote>
<blockquote>
<p>केवलः प्रथमो देयः पश्चात् स्याद् आधिनिष्क्रयः ॥</p></blockquote>
<p>सबन्धकाबन्धकयोः प्रथमम् अबन्धकं देयं पश्चात् सबन्धकम् इत्य् अर्थः ।</p>
<blockquote>
<p>ऋणिकस्यार्थसद्भाव उत्तमर्णो भवेद् यदि ।</p></blockquote>
<blockquote>
<p>तस्मिन्न् ऋणे हि तत्काले तत्क्रमेण विहीयते ॥</p></blockquote>
<p>तत्क्रमेण तत्कारार्धेण तदृणं हीयत इत्य् अर्थः । ऋणैकदेशग्रहणे प्रकारम् आह याज्ञवल्क्यः ।</p>
<blockquote>
<p>लेख्यस्य् पृष्ठे ऽभिलिखेत् दत्वा दत्वर्णिको धनम् ।</p></blockquote>
<blockquote>
<p>धनी वोपगतं दद्यात् स्वहस्तपरिचिह्नितम् ॥</p></blockquote>
<p>नारदः ।</p>
<blockquote>
<p>गृहीत्वोपगतं दद्यात् ऋणिकाय धनं धनी ।</p></blockquote>
<blockquote>
<p>न दद्याद् याच्यमानश् चेत् शेषहानिम् अवाप्नुयात् ॥</p></blockquote>
<p>अखण्डग्रहणं प्रत्य् आह याज्ञवल्क्यः ।</p>
<blockquote>
<p>दत्वर्णं पाटयेल् लेख्यं शुद्ध्यैवान्यत् तु कारयेत् ।</p></blockquote>
<blockquote>
<p>साक्षिमच् च भवेद् यद् धि तद् दातव्यं ससाक्षिकम् ॥</p></blockquote>
<p>नारदः ।</p>
<blockquote>
<p>ब्राह्मणस्य तु यद् देयं सान्वयः स च नास्ति चेत् ।</p></blockquote>
<blockquote>
<p>सकुल्येष्व् अस्य निवपेत् तदभावे ऽस्य बन्धुषु ॥</p></blockquote>
<blockquote>
<p>यदा तु न सकुल्याः स्युः न च सम्बन्धिबान्धवाः ।</p></blockquote>
<blockquote>
<p>तदा दद्याद् द्विजातिभ्यः तेष्व् असत्स्व् अप्सु निक्षिपेत् ॥ इति ।</p></blockquote>
<p><strong>अथार्घवशाद् ऋणप्रकारप्रदानम्</strong></p>
<p>कात्यायन आह ।</p>
<blockquote>
<p>मूल्यग्रहणकालार्घाद् वैगुण्यं कालतो भवेत् ।</p></blockquote>
<blockquote>
<p>मूल्यम् एव ऋणी दद्यात् न वृद्धिं दातुम् अर्हति ॥</p></blockquote>
<blockquote>
<p>द्विगुणे कालिके ऽर्घे तु मूल्यं तद्द्विगुणं भवेत् ।</p></blockquote>
<blockquote>
<p>न निःस्रवति यस् तस्माद् धनिको मूलभाग् भवेत् ॥</p></blockquote>
<blockquote>
<p>द्विगुणाद् अपि चोत्कर्षे कालिकार्घस्य वादिनाम् ।</p></blockquote>
<blockquote>
<p>विवादं न्यायतत्त्वज्ञैः तदा राजा विनिर्णयेत् ॥</p></blockquote>
<p>व्यासः ।</p>
<blockquote>
<p>आधानकालिकाद् अर्वाक् द्विगुणं यदि कालिकम् ।</p></blockquote>
<blockquote>
<p>मूलमात्रं तु वा दानं तदर्धं पादम् एव वा ॥</p></blockquote>
<blockquote>
<p>द्विगुणां निष्प्रभां चैव धनिको लभते धनम् ॥ इति</p></blockquote>
<p><strong>अथ प्रतिभूविधिर् उच्यते</strong></p>
<p>अत्र बृहस्पतिः ।</p>
<blockquote>
<p>दर्शने प्रत्यये दाने ऋणिद्रव्यार्पणे तथा ।</p></blockquote>
<blockquote>
<p>चुअतुष्प्रकारः प्रतिभूः शास्त्रे दृष्टो मनीषिभिः ॥</p></blockquote>
<blockquote>
<p>आहैको दर्शयामीति साधुर् एषो ऽपरो ऽब्रवीत् ।</p></blockquote>
<blockquote>
<p>दाताहम् एतद् द्रविणम् अर्पयामि परो वदेत् ॥</p></blockquote>
<blockquote>
<p>आदौ तु वितथे दाप्यौ तत्कालावेदितं धनम् ।</p></blockquote>
<blockquote>
<p>उत्तरौ तु विसंवादे तौ विना तत्सुतौ तथा ॥</p></blockquote>
<p>अथ प्रतिभूत्वे निषिद्धा उच्यते । विष्णुः- “स्वामिरिपुनिरुद्धाधिकृतदण्डितसंशयस्थ-रिक्थिमित्रात्यन्तवासिराजकार्यप्रवृत्तवीतरागव्रतिदरिद्रबालवृद्धस्त्रीरुग्ना न प्रतिभुवः । रिक्थिमित्रयोः क्वचिद् अनुज्ञानाद् अन्याभावे कार्यै (?)” । कात्यायनः ।</p>
<blockquote>
<p>न स्वामी न च वै शत्रुः स्वामिनाधिकृतस् तथा ।</p></blockquote>
<blockquote>
<p>निरुद्धो दण्डितश् चैव सन्दिग्धश् चैव न क्वचित् ॥</p></blockquote>
<blockquote>
<p>नैव रिक्थी न मित्रं च न चैवात्यन्तवासिनः ।</p></blockquote>
<blockquote>
<p>राजकार्यनियुक्तश् च ये च प्रव्रजिता नराः ॥</p></blockquote>
<blockquote>
<p>नाशको धनिने दातुं दण्डं राज्ञे च तत्समम् ।</p></blockquote>
<blockquote>
<p>नाविज्ञातो गृहीतव्यः प्रतिभूत्वक्रियां प्रति ॥</p></blockquote>
<p>सन्दिग्धः अभिशस्तः । अत्यन्तवासिनः नैष्ठिकब्रह्मचारिणः । अत्र याज्ञवल्क्यः ।</p>
<blockquote>
<p>भ्रातॄणाम् अथ दम्पत्योः पितुः पुत्रस्य चैव हि ।</p></blockquote>
<blockquote>
<p>प्रातिभाव्यम् ऋणं साक्ष्यम् अविभक्ते न तु स्मृतम् ॥</p></blockquote>
<p><u>केचित्</u> प्रतिभूत्रैविध्यम् आहुः । एनं भवदपेक्षिते काले देशे वा दर्शयामीति वदन् दर्शनप्रतिभूः । तथा कीदृशो ऽयम् इत्य् उक्ते साधुर् एष इति विश्वासवचनकृत् प्रत्ययप्रतिभूः । उभौ दर्शनाभावे विश्वासाभावे च दाप्यौ । दाताहम् एतत् द्रविणम् इति दानप्रतिभूः । तत्राद्यौ मृतौ चेन् न तत्पुत्रा दद्युः । दानप्रतिभुवि मृते पुत्रैर् अपि देयम् इति विशेषः । तथा च याज्ञवल्क्येनोक्तम् ।</p>
<blockquote>
<p>दर्शनप्रतिभूर् यत्र मृतः प्रात्ययिको ऽपि वा ।</p></blockquote>
<blockquote>
<p>न तत्पुत्रा ऋणं दद्युर् दानाय यः स्थितः ॥</p></blockquote>
<p>प्रजापतिः ।</p>
<blockquote>
<p>दुर्भिक्षे राष्ट्रसम्बाधे धर्मकार्ये तथापदि ।</p></blockquote>
<blockquote>
<p>ऋणं देयं मूल्यम् एव न वृद्धिर् इति निश्चयः ॥</p></blockquote>
<p>कात्यायनः ।</p>
<blockquote>
<p>प्रातिभाव्येन यो दद्यात् पीडितो धनिकादिभिः ।</p></blockquote>
<blockquote>
<p>त्रिपक्षात् परतस् तस्मात् द्विगुणं लब्धुम् अर्हति ॥</p></blockquote>
<p>द्विगुणम् इति सर्वद्रवेषु परवृद्ध्युपलक्षणम् । अत्र पीडाग्रहणात् द्वैगुण्यादिलोभेन दत्तं चेन् न वर्धेत । यथोदयं च देयम् इति गम्यते । याज्ञवल्क्यः ।</p>
<blockquote>
<p>प्रतिभूर् दापितो यत्र प्रकाशं धनिनां धनम् ।</p></blockquote>
<blockquote>
<p>द्विगुणं प्रतिदातव्यम् ऋणिकैस् तस्य तद् धनम् ॥</p></blockquote>
<p>विष्णुः ।</p>
<blockquote>
<p>यं चार्थं प्रतिभूर् दद्याद् धनिकेनोपपीडितः ।</p></blockquote>
<blockquote>
<p>द्विगुणं प्रतिदातव्यम् ऋणिकैस् तस्य तद् धनम् ॥</p></blockquote>
<p>अत्र विशेषम् आह प्रजापतिः ।</p>
<blockquote>
<p>धादको वित्तहीनः स्यात् लग्नको वित्तवान् यदि ।</p></blockquote>
<blockquote>
<p>मूल्यं तस्य भवद्देयं न वृद्धिं दातुम् अर्हति ॥</p></blockquote>
<p>खादकः अधमर्णः । लग्नकः प्रतिभूः । वित्तहीनो ऽधमर्णो लग्नकेन प्रतिभुवा दत्तम् एव दद्यात् । दत्तमात्रदाने प्रतिभुवश् छेदोभावात् । दुर्भिक्षे राष्ट्रसम्बाधए इत्यादिना सङ्कटे मूल्यमात्रार्पणस्योक्तत्वात् तुल्यन्यायत्वाद् अस्येति । बृहस्पतिः ।</p>
<blockquote>
<p>नष्टस्यान्वेषणं कालं दद्यात् प्रतिभुवे धनी ।</p></blockquote>
<blockquote>
<p>देशानुरूपतः पक्षं मासम् अब्दम् अथापि वा ॥</p></blockquote>
<p>इदानीं प्रयुक्तस्य धनस्य ग्रहणधर्मा उच्यन्ते । तत्र याज्ञवल्क्यः ।</p>
<blockquote>
<p>प्रपन्नं साधयन्न् अर्थं न वाच्यो नृपतेर् भवेत् ।</p></blockquote>
<blockquote>
<p>साध्यमानो नृपं गच्छेत् दण्ड्यो दाप्यश् च तद् धनम् ॥</p></blockquote>
<p>प्रपन्नम् अधर्मर्णेनाभ्युपगतं साधयन् प्रत्याहरन् उत्तमर्णो ऽधमर्णेन नृपतेर् नैव वाच्यः । अथाधमर्णः साध्यमानो नृपं गच्छति राजानम् अभिगम्य साधयन् तम् अभियुङ्क्ते, चतुर्भागं स दण्ड्यः । उत्तमर्णस्य च तद् धनं दाप्यः । एतत् स्मृत्याचारव्यपेतेन इत्य् अस्य प्रत्युदाहरणम् अन्याय्यत्वात् । तथा च मनुः ।</p>
<blockquote>
<p>य साधयन्तं छन्देन वेदयेद् धनिकं नृपे ।</p></blockquote>
<blockquote>
<p>स राज्ञा तच्चतुर्भागं दाप्यस् तस्य च तद् धनम् ॥</p></blockquote>
<blockquote>
<p>धर्मेण व्यवहारेण छलेनाचरितेन च ।</p></blockquote>
<blockquote>
<p>प्रयुक्तं साधयेद् अर्थं पञ्चमेन बलेन च ॥ इति ।</p></blockquote>
<p>धर्मेण सत्यानुसारेण । व्यवहारेण साक्षिलेख्यादिना । छलेन प्रमादाभिहितेन । आचरितेन अभोजनादिना । बलेन निगडबन्धादिना साधयेद् इति । तत्र बहुषूत्तमर्णेषु प्राप्तेषु क्रमम् आह याज्ञवल्क्यः ।</p>
<blockquote>
<p>गृहीतानुक्रमाद् दाप्यो धनिनाम् आधमर्णिकः ।</p></blockquote>
<blockquote>
<p>दत्वा तु ब्राह्मणायैव नृपतेस् तदनन्तरम् ॥</p></blockquote>
<p>समजातीयेषु येन क्रमेण गृहीतम् ऋणं तेनैव क्रमेण दाप्यम् । भिन्नजातीयेषु जात्युत्कर्षक्रमेण दद्याद् इति । स्वयं साधयितुम् असमर्थं प्रत्य् आह याज्ञवल्क्यः ।</p>
<blockquote>
<p>राज्ञाधमर्णिको दाप्यः साधिताद् दशकं शतम् ।</p></blockquote>
<blockquote>
<p>पञ्चकं च शतं दाप्यः प्राप्तार्थो ह्य् उत्तमर्णिकः ॥</p></blockquote>
<p>साधितस्यार्थस्य दशमभागं दण्डरूपेणाधमर्णो दाप्यः । भृतित्वेन विंशतितमं भागम् उत्तमर्णो दाप्य इति । निर्धनम् अधर्मणं प्रत्य् आह ।</p>
<blockquote>
<p>हीनजातिं परिक्षीणम् ऋणार्थं कर्म कारयेत् ।</p></blockquote>
<blockquote>
<p>ब्राह्मणस् तु परिक्षीणः शनैर् दाप्यो यथोदयम् ॥</p></blockquote>
<p>ब्राह्मणव्यतिरिक्तम् अधमर्णं जात्याद्यभिजनशक्त्यपेक्षया कर्म कारेयेत् । धनरहितो ब्राह्मणो यथासम्भवं दाप्यः । अत्र हीनग्रहणम् उत्कर्षाभावप्रतिपादनद्वारेण समस्याप्य् उपलक्षणम् । तथा ब्राह्मणग्रहणम् अपि श्रेष्ठोपलक्षणार्थम् इति ब्रह्मवित्प्रवरेणोक्तम् । यथाह मनुः ।</p>
<blockquote>
<p>कर्मणापि समं कुर्यात् धनिकेनाधमर्णिकः ।</p></blockquote>
<blockquote>
<p>समो ऽपकृष्टजातिश् च दद्याच् छ्रेयांश् च तच् छनैः ॥</p></blockquote>
<p>इति ब्राह्मणव्यतिरिक्तपरिक्षीणं कर्म कारयेत् । ब्राह्मणस् तु यथोदयं दद्याद् इति । अत्र भरद्वाजः ।</p>
<blockquote>
<p>ऋणिकस्य धनाभावे देयो ऽन्यस्य तु तत्क्रमात् ।</p></blockquote>
<blockquote>
<p>धान्यं हिरण्यं लोहं च गोमहिष्यादिकं तथा ॥</p></blockquote>
<blockquote>
<p>वस्त्रं भूर् दासवर्गश् च वाहनादि यथाक्रमम् ।</p></blockquote>
<blockquote>
<p>धनिकस्य तु विज्ञेयो देयाश् चैवानुपूर्वशः ॥</p></blockquote>
<blockquote>
<p>क्षेत्राभावे तथारामः तस्याभावे गृहक्रयः ।</p></blockquote>
<blockquote>
<p>द्विजानां ग्रहणाभावे कालहारो विधीयते ॥</p></blockquote>
<p><strong>अथ ऋणक्षयपरिवृत्तिर् उच्यते</strong></p>
<p>ऋणं दातुम् अशक्तस्य किञ्चिद् दत्वा पर्वयुक्तानां वृद्धिं च मूलीकृत्य वृद्धये प्रयोगान्तरकॢप्तिम् आह मनुः ।</p>
<blockquote>
<p>ऋणं दातुम् अशक्तो यः कर्तुम् इच्छेत् पुनः क्रियाम् ।</p></blockquote>
<blockquote>
<p>स दत्वा निर्जितां वृद्धिं करणं परिवर्तयेत् ॥</p></blockquote>
<blockquote>
<p>अदर्शयित्वा तच् चैव हिरण्यं परिवर्तयेत् ।</p></blockquote>
<blockquote>
<p>यावती सम्भवेद् वृद्धिः तावतीं दातुम् अर्हति ॥</p></blockquote>
<p>निर्जितां तदानीं देयतया प्राप्ताम् । करणम् ऋणस्वीकरणम् । परिवृत्तिः पुनःक्रिया, न अवश्यं हिरण्यं दर्शयितव्यम् । समयमात्रेण परिवृत्तिः कार्येत्य् अर्थः । अत्र विशेषम् आह प्रजापतिः ।</p>
<blockquote>
<p>वृद्धिं वृद्ध्येकदेशं वा मूले ऽप्य् अंशम् अथापि वा ।</p></blockquote>
<blockquote>
<p>यथाशक्ति प्रदायैव करणं परिवर्तयेत् ॥</p></blockquote>
<p>अत्र विशेषम् आह कात्यायनः ।</p>
<blockquote>
<p>विद्यमाने ऽपि रोगार्ते स्वदेशात् प्रोषिते तथा ।</p></blockquote>
<blockquote>
<p>विंशात् संवत्सराद् देयम् ऋणं पितृकृतं सुतैः ॥</p></blockquote>
<p>जीवता पित्रा कृतस्य ऋणस्य तस्य अशक्तौ पुत्रैर् देयम् इति । स्मृत्यन्तरे ।</p>
<blockquote>
<p>व्याधितोन्मत्तवृद्धानां तथा दीर्घप्रवासिनाम् ।</p></blockquote>
<blockquote>
<p>ऋणम् एवंविधं पुत्रा जीवताम् अपि दापयेत् ॥</p></blockquote>
<p>बृहस्पतिः ।</p>
<blockquote>
<p>सान्निध्ये ऽपि पितुः पुत्रैः ऋणं देयं विभावितम् ।</p></blockquote>
<blockquote>
<p>जात्यन्धपतितोन्मत्तक्षयश्वित्रादिरोगिणः ॥</p></blockquote>
<p>एभिर् वचनैः जीवति पितरि पुत्रैर् एव देयम् ऋणं न पौत्रैः । पुत्राभावे पौत्रैर् अपि देयम् । अत्र कात्यायनः ।</p>
<blockquote>
<p>यद् देयं पितृभिर् नित्यं तदभावे तु तद्धनात् ।</p></blockquote>
<blockquote>
<p>तद् धनं पुत्रपौत्रैर् वा देयं तत्स्वामिने तदा ॥</p></blockquote>
<p>पितुर् धनसद्भावे तस्माद् एव ऋणं देयम् । तद् धनाभावे पुत्रार्थात् पौत्रार्थाच् च देयम् इत्य् अर्थः ।</p>
<blockquote>
<p>पूर्वं पैतामहं देयं पित्र्यं देयं ततः परम् ।</p></blockquote>
<blockquote>
<p>पश्चाद् देयं तथात्मीयम् एवं देयम् ऋणं सुतैः ॥</p></blockquote>
<p>पुत्रपौरैर् इत्य् अर्थः । नारदः ।</p>
<blockquote>
<p>ऋणम् आत्मीयवत् पित्र्यं पुत्रैर् देयं विभावितम् ।</p></blockquote>
<blockquote>
<p>पैतामहं समं देयम् अदेयं तत्सुतस्य तु ॥</p></blockquote>
<p>विभावितं साधितम् आत्मीयवत् सवृद्धिकं पुत्रैर् देयम् । पौत्रैः समं वृद्धिरहितं देयम् । पितामहधनसद्भावे सवृद्धिकम् एव देयम् । नप्त्रादिभिः मूल्यम् अपि न देयं स्वधनात् । तस्य धनसद्भावे सवृद्धिकम् एव देयम् ।</p>
<blockquote>
<p>क्रमाद् अभ्यागतं प्राप्तं पुत्रैर् यन् न समुद्धृतम् ।</p></blockquote>
<blockquote>
<p>दद्युः पैतामहं पौत्राः तच् चतुर्थान् निवर्तते ॥</p></blockquote>
<p>याज्ञवल्क्यः ।</p>
<blockquote>
<p>पितरि प्रोषिते प्रेते व्यसनाभिप्लुते ऽपि वा ।</p></blockquote>
<blockquote>
<p>पुत्रपौत्रैर् ऋणं देयं निह्नवे साक्षिभावितम् ॥</p></blockquote>
<p>प्रोषिते व्यसनाभिप्लुते वा पुत्रैर् एव देयम् । मृते पौत्रैर् अपि । कात्यायनः ।</p>
<blockquote>
<p>अनेकार्थाभियोगे तु यावत् स्वं साधयेद् धनी ।</p></blockquote>
<blockquote>
<p>साक्षिभिस् तावद् एवासौ लभते साधितं धनम् ॥</p></blockquote>
<p>नात्र विभावितैकदेशन्यायः । पितृकृतस्याज्ञानेन निह्नवाभावात् ।</p>
<p><strong>अथैकच्छायप्रविष्टम् ऋणादानम् उच्यते</strong></p>
<p>बृहस्पतिः ।</p>
<blockquote>
<p>एकछायाप्रविष्टानां दाप्यो यस् तत्र दृश्यते ।</p></blockquote>
<blockquote>
<p>प्रोषितस्य सुतः सर्वं पुत्र्यम् अंशं मृतस्य तु ॥</p></blockquote>
<p>ग्रामाध्यर्थम् ऋणादाने बहुभिः पुरुषैर् यत्र प्रातिभाव्यं कृतम्, ते हि एकछायाप्रविष्टाः । ततस् तेषां यद्य् एको दृश्यते स एव सर्वं दद्यात् । प्रोषितस्य सुतो दृष्टः सर्वं दद्यात् । पितरि मृते सुतः स्वांशम् एव दद्याद् इति । अत्र मनुः ।</p>
<blockquote>
<p>दाप्यः परर्णम् एको ऽपि जीवन्न् अपि सुतैः क्र्तम् ।</p></blockquote>
<blockquote>
<p>मृतेषु तु न तत्पुत्रः परर्णं दातुम् अर्हति ॥</p></blockquote>
<p>बृहस्पतिः ।</p>
<blockquote>
<p>एकछायाकृतं सर्वं दद्यात् तु प्रोषिते सुतः ।</p></blockquote>
<blockquote>
<p>मृते पितरि पित्रंशं परर्णं न कदाचन ॥</p></blockquote>
<p>अत्र विशेषम् आह पितामहः ।</p>
<blockquote>
<p>अविभक्ता ऋणं दद्युः पित्र्यं मातृकम् एव वा ।</p></blockquote>
<blockquote>
<p>तदभावे विभक्ताश् च न तु ताभ्यां प्रतिश्रुतम् ॥</p></blockquote>
<p>मातापितृसम्बन्धिद्रव्याभावे ताभ्यां प्रतिश्रुतं न देयम् । तत्सद्भावे देयम् एव । व्यासः ।</p>
<blockquote>
<p>ऋणं पैतामहं पौत्राः प्रातिभाव्यं गतं सुताः ।</p></blockquote>
<blockquote>
<p>समं दद्युस् तत्सुतौ तु न दाप्याव् इति निश्चयः ॥</p></blockquote>
<p>ऋणे पौत्रो न वृद्धिं दद्यात् । पुत्रो ऽपि प्रातिभावयते न वृद्धिं दद्यत् । तयोः सुतौ तत्सुतौ उभाव् अपि न दाप्याव् इति । याज्ञवल्क्यः ।</p>
<blockquote>
<p>अविभक्तैः कुटुम्बार्थे यद् ऋणं तु कृतं भवेत् ।</p></blockquote>
<blockquote>
<p>दद्युस् तद् रिक्थिनः प्रेते प्रोषिते वा कुटुम्बिनि ॥</p></blockquote>
<p>मनुः ।</p>
<blockquote>
<p>गृहीतो यदि नष्टः स्यात् कुटुम्बे च कृतो व्ययः ।</p></blockquote>
<blockquote>
<p>दातव्यं बान्धवैस् तत् स्याद् अविभक्तैर् अपि स्मृतम् ॥</p></blockquote>
<p>नारदः ।</p>
<blockquote>
<p>पितृव्येणाविभक्तेन भ्रात्रा वा यद् ऋणं कृतम् ।</p></blockquote>
<blockquote>
<p>मात्रा वाथ कुटुम्बार्थे दद्युस् तद् रिक्थिनो ऽखिलम् ॥</p></blockquote>
<blockquote>
<p>नाप्राप्तव्यवहारैस् तु पितर्य् उपरते क्वचित् ।</p></blockquote>
<blockquote>
<p>काले तु विधिना देयं पतेयुर् नरके ऽन्यथा ॥</p></blockquote>
<p>बृहस्पतिः ।</p>
<blockquote>
<p>पितृव्यभ्रातृपुत्रस्त्रीदासशिष्यानुजीविभिः ।</p></blockquote>
<blockquote>
<p>यद् गृहीतं कुटुम्बार्थे तद् गृही दातुम् अर्हति ॥</p></blockquote>
<blockquote>
<p>य स्वामिना नियुक्तस् तु धनायत्ययपालने ।</p></blockquote>
<blockquote>
<p>कुसीदकृषिवाणिज्ये निसृष्टार्थस् तु स स्मृतः ॥</p></blockquote>
<blockquote>
<p>प्रमाणं तत्कृतं सर्वं लाभालाभव्ययोदयम् ।</p></blockquote>
<blockquote>
<p>स्वदेशे वान्यदेशे वा स्वामी न तु विसंवदेत् ॥</p></blockquote>
<p>कात्यायनः ।</p>
<blockquote>
<p>कन्यावैवाहिके चैव प्रेतकार्ये ऽपि यत् कृतम् ।</p></blockquote>
<blockquote>
<p>एतत् सर्वं प्रदातव्यं कुटुम्बेन कृतं प्रभोः ॥</p></blockquote>
<p>उशणाः ।</p>
<blockquote>
<p>दण्डं दण्डवशेषं वा शुल्कं तच्छेषम् एव च ।</p></blockquote>
<blockquote>
<p>न दातव्यं तु पुत्रेण यच् च नाव्यवहारिकम् ॥</p></blockquote>
<p>स्वधनान् न देयम्, पितुर् धने सति देयम् इति । याज्ञवल्क्यः ।</p>
<blockquote>
<p>न योषित् पतिपुत्राभ्यां न पुत्रेण कृतं पिता ।</p></blockquote>
<blockquote>
<p>दद्याद् ऋते कुटुम्बार्थान् न पतिः स्त्रीकृतं तथा ॥</p></blockquote>
<blockquote>
<p>गोपशौण्डिकशैलूषरजकव्याधयोषिताम् ।</p></blockquote>
<blockquote>
<p>ऋणं दद्यात् पतिस् तासां यस्माद् वृत्तिस् तदाश्रया ॥</p></blockquote>
<p>हेतुवचनाद् अन्यासाम् अप्य् अयं समानः । नारदः ।</p>
<blockquote>
<p>दद्याद् अपुत्रा विधवा नियुक्ता या मुमूर्षुणा ।</p></blockquote>
<blockquote>
<p>यावद् रिक्थं समादद्यात् यतो रिक्थम् ऋणं ततः ॥</p></blockquote>
<p>याज्ञवल्क्यः ।</p>
<blockquote>
<p>प्रतिपन्नं स्त्रिया देयं पत्या वा सह यत् कृतम् ।</p></blockquote>
<blockquote>
<p>स्वयं कृतं वा यद् ऋणं नान्यत् स्त्री दातुम् अर्हति ॥</p></blockquote>
<p>या हि भर्तृस्नेहेन भर्तुर् मरणसमये तेनानुनीता मदीयाद् धनाद् अहम् एव दास्यामीति सम्प्रतिपद्यते सा पतिकृतम् अपि दद्यात् । स्वयं कृतं वा यद् ऋणं इति दृष्टान्तर्थम् । कात्यायनः ।</p>
<blockquote>
<p>भर्तुकामेन वा भर्त्राद्युक्ता देयम् ऋणं त्वया ।</p></blockquote>
<blockquote>
<p>अप्रपन्नापि सा दाप्या धनं यद्य् आश्रितं स्त्रिया ॥</p></blockquote>
<p>विष्णुः- “सपुत्रस्य वाप्य् अपुत्रस्य रिक्थग्राही ऋणं दद्यात् । निर्धनस्य स्त्रीग्राही” । नारदः ।</p>
<blockquote>
<p>अन्तिमा स्वैरिणीनां या पुनर्भूः प्रथमा च या ।</p></blockquote>
<blockquote>
<p>ऋणं तयोः पतिकृतं दद्याद् यस् ते उपाश्नुते ॥</p></blockquote>
<blockquote>
<p>परपूर्वाः स्त्रियाः सर्वाः सप्त प्रोक्ता यथाक्रमम् ।</p></blockquote>
<blockquote>
<p>पुनर्भूस् त्रिविधा तासां स्वैरिणी तु चतुर्विधा ॥</p></blockquote>
<blockquote>
<p>कन्या वाक्षतयोनिर् या पाणिग्रहणदूषिता ।</p></blockquote>
<blockquote>
<p>पुनर्भूः प्रथमा प्रोक्ता पुनः संस्कारकर्मणा ॥</p></blockquote>
<blockquote>
<p>देशधर्मान् अपेक्ष्य स्त्री गुरुभिर् या प्रदीयते ।</p></blockquote>
<blockquote>
<p>सोत्पन्नसाहसान्य् अस्मै सा द्वितीया प्रकीर्तिता ॥</p></blockquote>
<blockquote>
<p>असत्सु देवरेषु स्त्री बान्धवैर् या प्रदीयते ।</p></blockquote>
<blockquote>
<p>सवर्णाय सपिण्डाय सा तृतीया प्रकीर्तिता ॥</p></blockquote>
<p>तिसॄणां पुनःपाणिग्रहणसंस्कारात् पुनर्भूत्वम् उच्यत इति ।</p>
<blockquote>
<p>स्त्री प्रसूताप्रसूता वा पत्यौ स्वस्थे तु जीवति ।</p></blockquote>
<blockquote>
<p>कामात् समाश्रयेद् अन्यं स्वैरिणी प्रथमा तु सा ॥</p></blockquote>
<blockquote>
<p>कौमारं पतिम् उत्क्रम्य यान्यं पुरुषम् आश्रिता ।</p></blockquote>
<blockquote>
<p>पुनः पत्युर् गृहम् इयत् सा द्वितीया परिकीर्तिता ॥</p></blockquote>
<blockquote>
<p>मृते भर्तरि या नारी देवरादीन् अपास्य तु ।</p></blockquote>
<blockquote>
<p>उपगच्छेत् परं कामात् सा तृतीया प्रकीर्तिता ॥</p></blockquote>
<blockquote>
<p>प्राप्तदेशाद् धनक्रीता क्षुत्पिपासातुरा तु या ।</p></blockquote>
<blockquote>
<p>तवाहम् इत्य् उपगता सा चतुर्थी प्रकीर्तिता ॥</p></blockquote>
<p>इति चतसॄणां स्वैरिणीनां या अन्तिमा, तिसॄणां पुनर्भुवां या प्रथमा, तयोः पतिकृतम् ऋणं तयोः प्रवर्तमानो दद्यात् ।</p>
<blockquote>
<p>अधनस्य ह्य् अपुत्रस्य मृतस्योपेति यः स्त्रियम् ।</p></blockquote>
<blockquote>
<p>ऋणं वोढुः स भजते तद् एवास्य धनम् स्मृतम् ॥</p></blockquote>
<p>स एव अन्त्यत्र आह ।</p>
<blockquote>
<p>धनस्त्रीहारिपुत्राणाम् ऋणभाग् यो धनं हरेत् ।</p></blockquote>
<blockquote>
<p>पुत्रो ऽसतोः स्त्रीधनिनोः स्त्रीहारी धनिपुत्रयोः ॥</p></blockquote>
<p>इति वचनात् ।</p>
<blockquote>
<p><u>ननु</u> योषिद्ग्राहाभावे पुत्रो दाप्यः, पुत्राभावे योषिद्ग्राह इति विरुद्धम् उच्यते । उभयसम्भवे न किञ्चिद् दातव्यम् इति न विरोधः । ते ऽन्तिमस्वैरिणीग्राहस्य प्रथमपुनर्भूग्राहस्य चाभावे पुत्रो दाप्यः, पुत्राभावे न निर्धननिरपत्ययोषिद्ग्राहो दाप्य इति । यद् वा धनस्त्रीहारीत्यादिवचने मध्यमपुत्रशब्दो गौणपुत्रपरः, अन्तिमपुत्रशब्दो मुख्यपुत्रपर इत्य् अविरोधः । उभयसम्भवे पुत्रयोषिद्ग्राहासम्भवे ऽन्यतरेणाप्य् ऋणं देयम्, अन्यतराभावे अन्यतरस्य ऋणादानोक्तेः । तथा हि “पुत्रो ऽसतो स्त्रीधनिनोः” इति वचनात् ।</p></blockquote>
<blockquote>
<p>स्त्रीहार्यभावे ऋणं पुत्रेण दातव्यम् इति प्रतीयते, तथा “स्त्रीहारी धनिपुत्रयोः” इति वचनात् । पुत्राभावे स्त्रीहारिणा ऋणं दातव्यम् इति । उभयसम्भवे अन्यतरेणापि दातव्यम् । यदा “असतो स्त्रीधनिनो” इत्य् अत्र स्त्रीतिशब्देन स्वैरिणीनाम् अन्तिमा पुनर्भुवा प्रथमा गृह्यते, तथा स्त्रीहारी धनिपुत्रयोः इत्य् अत्र स्त्रीशब्देन स्वैरिणीनाम् अन्तिमा व्यतिरिक्ता पुनर्भुवा प्रथमा व्यतिरिक्ता वा गृह्यन्त इत्य् अविरोधः । अत एव मुख्यपुत्रप्रशंसाम् आह नारदः ।</p></blockquote>
<blockquote>
<p>इच्छन्ति पितरः पुत्रं स्वार्थहेतोर् यतः सुतम् ।</p></blockquote>
<blockquote>
<p>उत्तमर्णाधमर्णेभ्यो माम् अयं मोक्षयिष्यति ॥</p></blockquote>
<blockquote>
<p>अतः पुत्रेण जातेन स्वार्थम् उत्सृज्य यत्नतः ।</p></blockquote>
<blockquote>
<p>ऋणात् पिता मोचनीयो यथा न नरकं व्रजेत् ॥</p></blockquote>
<blockquote>
<p>तपस्वी चाग्निहोत्री च ऋणवान् म्रियते यदि ।</p></blockquote>
<blockquote>
<p>तपश् चैवाग्निहोत्रं च तत् सर्वं धनिनां धनम् ॥</p></blockquote>
<p>उत्तमम् ऋणम् उत्तमर्णं देवर्षिसम्बन्धि यागब्रह्मचर्यम्, अधमम् ऋणं अधर्मर्णं मनुष्यसम्बन्धि । बृहस्पतिः ।</p>
<blockquote>
<p>उद्दामाद् ऋणम् आदाय स्वामिने न ददाति यः ।</p></blockquote>
<blockquote>
<p>सो ऽस्य दासो ऽर्थं भृत्यस्त्री पशुर् वा जायते गृहे ॥</p></blockquote>
<p>तस्माद् अवश्यं पुत्रपौत्रपत्न्यादिभिः ऋणापाकरणं कर्तव्यम् ।</p>
<p><strong>[इति वरदराजीये व्यवहारनिर्णये ऋणादानप्रकरणं समाप्तम्]</strong></p>

  </div>
</article>


        

        



    <aside class="card border noPrint" id="section-tree-item-dharmaH_nibandhaH_varada-rAjaH_vyavahAra-nirNayaH_07_RNAdAna-kANDam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/07_RNAdAna-kANDam/">०७ ऋणादान-काण्डम् </a>
            <a data-toggle="collapse" href="#section-tree-item-body-dharmaH_nibandhaH_varada-rAjaH_vyavahAra-nirNayaH_07_RNAdAna-kANDam_md" role="button" aria-expanded="false" aria-controls="section-tree-item-body-dharmaH_nibandhaH_varada-rAjaH_vyavahAra-nirNayaH_07_RNAdAna-kANDam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_nibandhaH_varada-rAjaH_vyavahAra-nirNayaH_07_RNAdAna-kANDam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०७ ऋणादान-काण्डम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
