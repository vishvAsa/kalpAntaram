<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ११ दाय-विभागकाण्डम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="११ दाय-विभागकाण्डम्">
  <meta property="og:description" content="अथ दायविभागः
अत्र नारदः ।
विभागो ऽर्थस्य पित्र्यस्य पुत्रैर् यत्र प्रकल्प्यते ।
दायभाग इति प्रोक्तं तद् विवादपं बुधैः ॥
विष्णुः- “पिता चेत् पुत्रान् विभजते, तस्य स्वेच्छातः स्वयम् आर्जिते ऽर्थे” इति । अत्र “पुत्रान् विभजेत्” इत्य् अधिकारे नारदः ।
मातुर् निवृत्ते रजसि प्रत्तासु भगिनीषु च ।
निवृत्ते वापि रमणे पितर्य् उपरतस्पृहे ॥
व्याधितः कुपितश् चैव विषयासक्तमानसः ।
अयथाशास्त्रकारी च न विभागे पिता प्रभुः ॥
बृहस्पतिः ।
पित्रोर् अभावे भ्रातॄणां विभागः सम्प्रदर्शितः ।
मातुर् निवृत्ते रजसि जीवतोर् अपि शस्यते ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="११ दाय-विभागकाण्डम्">
  <meta itemprop="description" content="अथ दायविभागः
अत्र नारदः ।
विभागो ऽर्थस्य पित्र्यस्य पुत्रैर् यत्र प्रकल्प्यते ।
दायभाग इति प्रोक्तं तद् विवादपं बुधैः ॥
विष्णुः- “पिता चेत् पुत्रान् विभजते, तस्य स्वेच्छातः स्वयम् आर्जिते ऽर्थे” इति । अत्र “पुत्रान् विभजेत्” इत्य् अधिकारे नारदः ।
मातुर् निवृत्ते रजसि प्रत्तासु भगिनीषु च ।
निवृत्ते वापि रमणे पितर्य् उपरतस्पृहे ॥
व्याधितः कुपितश् चैव विषयासक्तमानसः ।
अयथाशास्त्रकारी च न विभागे पिता प्रभुः ॥
बृहस्पतिः ।
पित्रोर् अभावे भ्रातॄणां विभागः सम्प्रदर्शितः ।
मातुर् निवृत्ते रजसि जीवतोर् अपि शस्यते ॥">
  <meta itemprop="wordCount" content="7120">
  <meta name="twitter:card" content="summary">
  <meta name="twitter:title" content="११ दाय-विभागकाण्डम्">
  <meta name="twitter:description" content="अथ दायविभागः
अत्र नारदः ।
विभागो ऽर्थस्य पित्र्यस्य पुत्रैर् यत्र प्रकल्प्यते ।
दायभाग इति प्रोक्तं तद् विवादपं बुधैः ॥
विष्णुः- “पिता चेत् पुत्रान् विभजते, तस्य स्वेच्छातः स्वयम् आर्जिते ऽर्थे” इति । अत्र “पुत्रान् विभजेत्” इत्य् अधिकारे नारदः ।
मातुर् निवृत्ते रजसि प्रत्तासु भगिनीषु च ।
निवृत्ते वापि रमणे पितर्य् उपरतस्पृहे ॥
व्याधितः कुपितश् चैव विषयासक्तमानसः ।
अयथाशास्त्रकारी च न विभागे पिता प्रभुः ॥
बृहस्पतिः ।
पित्रोर् अभावे भ्रातॄणां विभागः सम्प्रदर्शितः ।
मातुर् निवृत्ते रजसि जीवतोर् अपि शस्यते ॥">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/nibandhaH\/varada-rAjaH_vyavahAra-nirNayaH\/11_dAya-vibhAgakANDam\/".replace(basePath, "/");
  pageVars.pageParams = {};
  pageVars.pageSource = "dharmaH\/nibandhaH\/varada-rAjaH_vyavahAra-nirNayaH\/11_dAya-vibhAgakANDam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ११ दाय-विभागकाण्डम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="११ दाय-विभागकाण्डम्">११ दाय-विभागकाण्डम्</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>अथ दायविभागः</strong></p>
<p>अत्र नारदः ।</p>
<blockquote>
<p>विभागो ऽर्थस्य पित्र्यस्य पुत्रैर् यत्र प्रकल्प्यते ।</p></blockquote>
<blockquote>
<p>दायभाग इति प्रोक्तं तद् विवादपं बुधैः ॥</p></blockquote>
<p>विष्णुः- “पिता चेत् पुत्रान् विभजते, तस्य स्वेच्छातः स्वयम् आर्जिते ऽर्थे” इति । अत्र “पुत्रान् विभजेत्” इत्य् अधिकारे नारदः ।</p>
<blockquote>
<p>मातुर् निवृत्ते रजसि प्रत्तासु भगिनीषु च ।</p></blockquote>
<blockquote>
<p>निवृत्ते वापि रमणे पितर्य् उपरतस्पृहे ॥</p></blockquote>
<blockquote>
<p>व्याधितः कुपितश् चैव विषयासक्तमानसः ।</p></blockquote>
<blockquote>
<p>अयथाशास्त्रकारी च न विभागे पिता प्रभुः ॥</p></blockquote>
<p>बृहस्पतिः ।</p>
<blockquote>
<p>पित्रोर् अभावे भ्रातॄणां विभागः सम्प्रदर्शितः ।</p></blockquote>
<blockquote>
<p>मातुर् निवृत्ते रजसि जीवतोर् अपि शस्यते ॥</p></blockquote>
<p>अत्र शङ्खलिखितौ- “जीवति पितरि रिक्थविभागो वृद्धे विपरीतचेतसि दीर्घरोगिणि वा ज्येष्ठेनैव” । गौतमः- “ऊर्ध्वं पितुः पुत्रा रिक्थं भजेरन् । निवृत्ते रजसि मातुर् जीवति चेच्छति” । हारीतः- “जीवन्न् एव वा प्रविभज्य वनम् आश्रयेद् वृद्धाश्रमं वा गच्छेत् । स्वल्पेन वा संविभज्य भूयिष्ठम् आदाय वसेद् यद्य् अप्य् उपदस्येत् पुनस् तेभ्यो गृह्णीयात् । क्षीणांश् च विभजेत् । अथाप्य् अत्र ग्रहोपदानौपचायिकीं श्रुतिम् उदाहरन्ति । पिताग्रयणः पुत्रा इतरे ग्रहाः । यद् यथाग्रयणः उपदस्येत् स्कन्देत् इतरेभ्यो ग्रहेभ्यो गृह्णीयात् । यद् इतरे ग्रहाः स्कन्देयुः आग्रयणात् गृह्णीयात् । स्कन्देत् उपवादस्येत् । इतरेभ्यः ग्रहेभ्यः” इति व्याख्यातम् । नारदः ।</p>
<blockquote>
<p>पितैव वा स्वयं पुत्रान् विभजेद् वयसि स्थितः ।</p></blockquote>
<p>एवमादिभिर् वचनैः पितृकर्तृको विभागः कदाचित् पुत्रकर्तृकश् च प्रतीयते । तथा विभागकालो ऽप्य् अनेकविधः प्रतीयते । पितुर् विभागेच्छायां सत्याम् एकः कालः । तथा जीवत्य् एव पितरि द्रव्यनिस्पृहे च । मातरि निवृत्तरजस्कायां पितुर् अनिच्छायाम् अपि पुत्रेच्छयैव विभागः । तथा सरजस्कायाम् अपि मातर्य् अनिच्छत्य् अपि पितरि प्रत्तासु भगिनीषु पितर्य् अधर्मवर्तिनि दीर्घरोगग्रस्ते वा, पुत्राणाम् इच्छया भवति विभागः । तथा ऊर्ध्वं पितुर् अपरः कालः धर्मवृद्ध्यर्थं विभागः कर्तव्य इत्य् आह प्रजापतिः ।</p>
<blockquote>
<p>एवं सह ससेयुर् वा पृथग् वा धर्मकाम्यया ।</p></blockquote>
<blockquote>
<p>पृथग् विवर्धते धर्मः तस्माद् धर्म्या पृथक्क्रिया ॥</p></blockquote>
<p>तथाह बृहस्पतिः ।</p>
<blockquote>
<p>एकपाकेन वसता पितृदेवद्विजार्चनम् ।</p></blockquote>
<blockquote>
<p>एकं भवेद् विभक्तानां तद् एव स्यात् गृहे गृहे ॥</p></blockquote>
<p>नारदः ।</p>
<blockquote>
<p>भ्रातॄणाम् अविभक्तानाम् एको धर्मः प्रवर्तते ।</p></blockquote>
<blockquote>
<p>विभागे सति धर्मो ऽपि भवेद् एषां पृथक् पृथक् ॥</p></blockquote>
<p>तथा व्यासः ।</p>
<blockquote>
<p>भ्रातॄणां जीवतोः पित्रोः सह वासो विधीयते ।</p></blockquote>
<blockquote>
<p>तदभावे विभक्तानां धर्मस् तेषां विवर्धते ॥</p></blockquote>
<p>याज्ञवल्क्यः ।</p>
<blockquote>
<p>विभागं चेत् पिता कुर्याद् इच्छया विभजेत् सुतान् ।</p></blockquote>
<blockquote>
<p>ज्येष्ठं वा श्रेष्ठभागेन सर्वे वा स्युः समांशिनः ॥</p></blockquote>
<p>यदा विभागं पिता चिकीर्षति तदैवेच्छया विभजेत् समं वा विषं वा । इच्छाया निरङ्कुशत्वात् कल्पान्तरम् आह ज्येष्ठं वेति ।</p>
<blockquote>
<p>ज्येष्ठस्य विंश उद्धारः सर्वद्रव्याच् च यद् वरम् ।</p></blockquote>
<blockquote>
<p>ततो ऽर्धं मध्यमस्य स्यात् तुरीयं तु यवीयसः ॥</p></blockquote>
<p>इति मनुनोक्तप्रकारेण ज्येष्ठं श्रेष्ठभागेन कनिष्ठं कनिष्ठभागेन मध्यमं मध्यमभागेन विभागः कर्तव्यः । सिद्धान्तम् आह – “सर्वे वा स्युः समांशिनः” इति । तत्र इच्छया विषमविभागस् तु स्वयम् आर्जितवित्तविषयः । पितृक्रमायाते तु धने स्वाम्यस्य पुत्रपौत्राणां समत्वान् नेच्छया विषमविभागो युक्तः । अत्र याज्ञवल्क्यः ।</p>
<blockquote>
<p>भूर् या पितामहोपात्ता निबन्धो द्रव्यम् एव वा ।</p></blockquote>
<blockquote>
<p>तत्र स्यात् सदृशं स्वाम्यं पितुः पुत्रस्य चोभयोः ॥</p></blockquote>
<p>तथा च विष्णुः- “अर्थे पैतामहे पितृपुत्रपौत्रयोः तुल्यं स्वाम्यम्” । कात्यायनः ।</p>
<blockquote>
<p>पैतामहं समानं स्यात् पितुः पुत्रस्य चोभयोः ।</p></blockquote>
<blockquote>
<p>स्वयं तूपार्जिते पित्रा न पुत्रः स्वाम्यम् अर्हति ॥</p></blockquote>
<p>तथा व्यासः ।</p>
<blockquote>
<p>क्रमागते गृहक्षेत्रे पितृपुत्राः समांशिनः ।</p></blockquote>
<blockquote>
<p>पैतृकेन विभागार्हाः सुताः पितुर् अनिच्छतः ॥</p></blockquote>
<p>बृहस्पतिः ।</p>
<blockquote>
<p>द्रव्यं पितामहोपात्ते जङ्गमे स्थावरे तथा ।</p></blockquote>
<blockquote>
<p>समं स्वामित्वम् आख्यातं पितुः पुत्रस्य चोभयोः ॥</p></blockquote>
<p>व्यासः ।</p>
<blockquote>
<p>पैतामहं विना पित्रा स्वशक्त्या यद् उपार्जितम् ।</p></blockquote>
<blockquote>
<p>विद्याशौर्यादिनावाप्तं तत्र स्वाम्यं पितुः स्मृतम् ॥</p></blockquote>
<blockquote>
<p>प्रदानं चेच्छया कुर्याद् विभागं च ततो धनात् ।</p></blockquote>
<blockquote>
<p>तदभावे तु ये पुत्राः समांशाः परिकीर्तिताः ॥</p></blockquote>
<p>बृहस्पतिः ।</p>
<blockquote>
<p>स्थावरद्विपदं चैव यद्य् अपि स्वयम् आर्जितम् ।</p></blockquote>
<blockquote>
<p>असम्भूय सुतान् सर्वान् न दानं न च विक्रयः ॥</p></blockquote>
<p>अस्यापवादम् आह व्यासः ।</p>
<blockquote>
<p>एको ऽपि स्थावरे कुर्यात् दानाधमनविक्रयम् ।</p></blockquote>
<blockquote>
<p>आपत्काले कुटुम्बार्थे धर्मार्थे च विशेषतः ॥</p></blockquote>
<blockquote>
<p>मणिमुक्ताप्रवालादेः सर्वस्यैव पिता प्रभुः ।</p></blockquote>
<blockquote>
<p>स्थावरस्य तु सर्वस्य न पिता न पितामहः ॥</p></blockquote>
<p>एवमादिभिर् वचनैः पैतामहे पुत्रपौत्रयोः स्वाम्यं समम् । पितुः स्वयम् आर्जिते स्वातन्त्र्यम् इति गम्यते । यद् अपीदं मानवं वचनद्वयम् ।</p>
<blockquote>
<p>भार्या पुत्रश् च दासश् च त्रय एवाधनाः स्मृताः ।</p></blockquote>
<blockquote>
<p>यत् ते समधिगच्छन्ति यद्यैते तस्य तद् धनम् ॥</p></blockquote>
<p>तथा ।</p>
<blockquote>
<p>ऊर्ध्वं पितुश् च मातुश् च समेत्य भ्रातरः सह ।</p></blockquote>
<blockquote>
<p>भजेतन् पैतृकं रिक्थम् अनीशास् ते हि जीवतोः ॥</p></blockquote>
<p>यद् अपीदं देवलवचनम्,</p>
<blockquote>
<p>पितर्य् उपरते पुत्रा विभजेरन् पितुर् धनम् ।</p></blockquote>
<blockquote>
<p>अस्वाम्यं हि भवेद् एषां निर्दोषे पितरि स्थिते ॥</p></blockquote>
<p>इति एवम्दीन्य् अस्वातन्त्र्यपराणि, न स्वत्वाभावपराणीति लिङ्गविशेषनिर्देशात् पुंयुक्तम् ऐतिशायन इत्य् अधिकरणे भगवता भाष्यकारेणोक्तम् । तथा च श्रुतिः- “पत्नी हि पारीणह्यस्येशे” इति । तथा च हारीतः- “जीवति पितरि पुत्राणाम् अर्थादानविसर्गाक्षेपेषु न स्वातन्त्र्यम्” इति । किं च पूर्वम् एव स्वत्वम् उत्पन्नम् इत्य् अस्मिन् पक्षे सर्वस्मृतिषु विभजेद् इति युज्यते । अन्यथा विभागात् पूर्वं स्वत्वाभावे पुत्रेभ्यो दद्याद् इति वक्तव्यम् । तथा विभागात् स्वत्वपक्षे एकपुत्रस्य मातापित्रोर् ऊर्ध्वं विभागाभावात् स्वत्वं न स्यात् । तेन कुलप्रवेशाद् एव पितृपैतामहद्रव्ये ऽपि पुत्रस्य स्वाम्यम् अस्त्य् एव । तथा च बृहस्पतिः ।</p>
<blockquote>
<p>जाता जनिष्यद् गर्भस्थाः पितृस्था ये च मानवाः ।</p></blockquote>
<blockquote>
<p>सर्वे काङ्क्षन्ति तां वृत्तिम् अनाच्छेद्या ततस् तु सा ॥</p></blockquote>
<p>जनिष्यमाणानां विशेषणं गर्भस्था इति तिलमाषादिरूपेण । जाता अनुशयिनः तत्पक्षकपुरुषसम्बन्धाः पितृस्था उच्यन्ते । तथा हि – किञ्चित् कालं श्लेष्मरूपेण ततो रेतोरूपेण च पितरि परिणताः स्त्रीसम्बन्धेन तस्यां प्रविष्टाः गर्भस्था इत्य् उच्यन्ते । एवं पितृमातृसम्बन्धप्रभृति तद्धनेषु तेषां तथा स्वामित्वम् अस्तीति । स्वस्य सतो विभागः । न विभागात् स्वत्वम् । तेन स्वयम् आर्जिते पितुर् इच्छया विभागः आर्जकस्य प्राधान्यात् । क्रमागते तु पितुर् इच्छया पुत्रेच्छया च विभागः । स्वयम् आर्जितविभागे नारद आह ।</p>
<blockquote>
<p>पित्रैव तु विभक्ता ये समन्यूनाधिकैर् धनैः ।</p></blockquote>
<blockquote>
<p>तेषां स एव धर्मः स्यात् सर्वस्य हि पिता प्रभुः ॥</p></blockquote>
<p>तथा च बृहस्पतिः ।</p>
<blockquote>
<p>समन्यूनाधिका भागाः पित्रा येषां प्रकल्पिताः ।</p></blockquote>
<blockquote>
<p>तथैव ते पालनीया विनेयास् ते स्युर् अन्यथा ॥</p></blockquote>
<p>याज्ञवल्क्यः ।</p>
<blockquote>
<p>न्यूनाधिकविभक्तानां धर्म्यः पितृकृतः स्मृतः ।</p></blockquote>
<p>एवम् इत्यादिवचनैः यद्य् अपि शास्त्रदृष्टो विषमविभागः तथापि लोकविद्विष्टत्वात् नानुष्ठेयः,</p>
<blockquote>
<p>अस्वर्ग्यं लोकविद्विष्टं धर्मम् अप्य् आचरेन् न तु ।</p></blockquote>
<p>इति निषेधात् । तथा च प्रजापतिः ।</p>
<blockquote>
<p>यथा नियोगधर्मो ऽपि नानुबन्ध्या गवादिका ।</p></blockquote>
<blockquote>
<p>तथोद्धारविभागो ऽपि नैव सम्प्रति वर्तते ॥</p></blockquote>
<p>यथा मृते भर्तरि नियोगधर्मो लोकविद्विष्टत्वान् नानुष्ठीयते, यथा वा गवालम्भः, तद्वद् उद्धारधर्मो ऽपि लोकविद्विष्टत्वात् कलियुगे नानुष्ठेयः । जीवद्विभागे विशेषम् आह नारदः ।</p>
<blockquote>
<p>द्वाव् अंशौ प्रतिपद्येत विभजन्न् आत्मनः पिता ।</p></blockquote>
<p>तथा च बृहस्पतिः।</p>
<blockquote>
<p>जीवद्विभागे तु पिता गृह्णीतांशद्वयं स्वकम् ।</p></blockquote>
<p>तथा च शङ्खलिखितौ- “यद्य् एकपुत्रः स्यात् द्वौ भागाव् आत्मनः” । कुर्यात् । द्विपदश् चतुष्पदेषु रूपम् अधिकं वृषभो ज्येष्ठायेति । तत्र पितुर् भागद्वयग्रहणं क्रमाद् आगतद्रव्यविषयम् । तत्र पत्नी निर्भागेति <u>केचित्</u> । याज्ञवल्क्यः ।</p>
<blockquote>
<p>यदि कुर्यात् समान् अंशान् पत्न्यः कार्याः समांसिकाः ।</p></blockquote>
<blockquote>
<p>न दत्तं स्त्रीधनं यासां भर्त्रा वा श्वशुरेण वा ॥</p></blockquote>
<p>यदा स्वेच्छया पिता सर्वान् एव सुतान् समभागिनः करोति, तदा सजातीयपत्न्यश् च पुत्रसअमांशभाजः कर्तव्याः । यासां पत्नीनां भर्त्रा श्वशुरेण वा स्त्रीधनं दत्तम्, दत्ते च स्त्रीधने तदपेक्षया भागपरिपूरणं कर्तव्यम्, अधिवेदनविषयं तथोक्तत्वात् ।</p>
<blockquote>
<p>अधिविन्नः स्त्रियै दद्याद् आधिवेदनिकं समम् ।</p></blockquote>
<blockquote>
<p>न दत्तं स्त्रीधनं यस्यै दत्ते त्व् अर्धं प्रकल्पयेत् ॥ इति ।</p></blockquote>
<p>अत्र अर्धशब्द एकदेशपरः । तेन पूर्वदत्तापेक्षया भागपरिपूरणं कर्तव्यम् इत्य् अर्थः । एवं जीवद्विभागे समांशभागित्वं मातॄणाम् उक्त्वा पितरि मृते ऽपि समांशभाजो भवन्तीत्य् आह याज्ञवल्क्यः ।</p>
<blockquote>
<p>पितुर् ऊर्ध्वं विभजतां माताप्य् अंशं समं हरेत् । इति ।</p></blockquote>
<p>तथा च नारदः ।</p>
<blockquote>
<p>समांशभागिनी माता पुत्राणां स्यान् मृते पतौ ।</p></blockquote>
<p>अत्र बृहस्पतिः ।</p>
<blockquote>
<p>तदभावे तु जननी तनयांशसमांशिनी ।</p></blockquote>
<p>व्यासः ।</p>
<blockquote>
<p>असुतास् तु पितुः पत्न्यः समानांशाः प्रकीर्तिताः ।</p></blockquote>
<blockquote>
<p>पितामह्यश् च सर्वास् तु मातृतुल्याः प्रकीर्तिताः ॥</p></blockquote>
<p>पितामह्या अपि मातृवद् भागकल्पनं युक्तम् इति । विष्णुः- “मातरः पुत्रभागानुसारिभागहारिण्यः अनूढाश् च दुहितः” इति । तथा च बृहस्पतिः ।</p>
<blockquote>
<p>समांशा मातरस् तेषां तुरीयांशा च कन्यका ।</p></blockquote>
<p>कात्यायनः ।</p>
<blockquote>
<p>कन्यकानां त्व् अदत्तानां चतुर्थो भाग इष्यते ।</p></blockquote>
<blockquote>
<p>भ्रातॄणां च त्रयो भागः समं त्व् अल्पधने स्मृतम् ॥</p></blockquote>
<p>अत्र मनुः ।</p>
<blockquote>
<p>स्वेभ्यो ऽंशेभ्यस् तु कन्याभ्यः प्रदद्युर् भ्रातरः पृथक् ।</p></blockquote>
<blockquote>
<p>स्वात् स्वाद् अंशाच् चतुर्भागं पतिताः स्युर् अदित्सवः ॥ इति ।</p></blockquote>
<p>शङ्खलिखितौ- “विभज्यमानि दद्याद् ये कन्यालङ्कारं वैवाहिकं स्त्रीधनं च कन्या लभेत” । कन्यालङ्कारं कन्यायोग्यभूषणम् । तथा पैठीनसिः- “कन्या वैवाहिकं स्त्रीधनं च लभेत” । अत्र बोधायनः- “मातुर् अलङ्कारं दुहितरः साप्रदायिकं लभेरन् अन्यद् वा” । अत्र व्यासः ।</p>
<blockquote>
<p>असंस्कृतास् तु ये तत्र पैतृकाद् एव तद्धनात् ।</p></blockquote>
<blockquote>
<p>संस्कार्या भ्रातृभिर् ज्येष्ठैः कन्यकाश् च यथाविधि ॥</p></blockquote>
<p>नारदः ।</p>
<blockquote>
<p>अविद्यमाने पित्र्ये ऽर्थे स्वांशाद् उद्धृत्य वा पुनः ।</p></blockquote>
<blockquote>
<p>अवश्यकार्यः संस्कारो भ्रातॄणां पूर्वसंस्कृतैः ॥</p></blockquote>
<p>याज्ञवल्क्यः ।</p>
<blockquote>
<p>असंस्कृतास् तु संस्कार्याः भ्रातृभिः पूर्वसंस्कृतैः ।</p></blockquote>
<blockquote>
<p>भगिन्यश् च निजाद् अंशाद् दत्वांशं तु तुरीयकम् ॥</p></blockquote>
<p>सर्वस्मृतिषु दुहितॄणां पाणिग्रहणसंस्कारस्य कण्ठोक्तत्वात् पुत्राणाम् अपि पूर्वसंस्कृतैर् ज्येष्ठैः विवाहपर्यन्तः संस्कारः कर्तव्य इति वृद्धाः । तत्र संस्कारपर्याप्तं धनं दुहितॄणां देयं नान्यद् इत्य् <u>एके</u> । <u>अन्ये</u> तु बहुषु धनेषु पुत्रभागाच् चतुर्थभागदानम्, अल्पे धने समांशदानम् इति मन्यते ।</p>
<p>अथानीहस्य किञ्चिद् दत्वा विभागम् आह मनुः ।</p>
<blockquote>
<p>भ्रातॄणां यस् तु नेहेत धनं शक्तः स्वकर्मणा ।</p></blockquote>
<blockquote>
<p>स निर्भाज्यः स्वकाद् अंशात् किञ्चिद् दत्वोपजीवनम् ॥</p></blockquote>
<p>याज्ञवल्क्यः ।</p>
<blockquote>
<p>शक्तस्यानीहमानस्य किञ्चिद् दत्वा पृथक्क्रिया ।</p></blockquote>
<p>आपस्तम्बः- “सर्वे हि धर्मयुक्ता भागिनो यस् त्व् अधर्मेण द्रव्याणि प्रतिपादयति, ज्येष्ठो ऽपि तम् अभागं कुर्वीत” । गौतमः- “सवर्णापुत्रो ऽप्य् अन्यायवृत्तो न लभेतैकेषाम्” । एवम्भूतानाम् अन्ततो गत्वा ताम्बूलादिकम् अपि दत्वा विभागः कर्तव्यः ।</p>
<p>दायानर्हान् आह मनुः ।</p>
<blockquote>
<p>सर्व एव विकर्मस्था नार्हन्ति भ्रातरो धनम् ।</p></blockquote>
<p>शङ्खलिखितौ- “अपपात्रीकृतस्य रिक्थपिण्डोदकानि व्यावर्तन्ते” । बृहस्पतिः ।</p>
<blockquote>
<p>सवर्णजो ऽप्य् अगुणवान् नार्हः स्यात् पैतृकं धने ।</p></blockquote>
<blockquote>
<p>तत्पिण्डदाः श्रोत्रिया ये तेषां तद् अभिधीयते ॥</p></blockquote>
<blockquote>
<p>उत्तमर्णाधमर्णेभ्यः पितरं त्रायते सुतः ।</p></blockquote>
<blockquote>
<p>अतस् तु विपरीतेन तेन नास्ति प्रयोजनम् ॥</p></blockquote>
<blockquote>
<p>तया गवा किं क्रियते या न दोग्ध्री न गर्भिणी ।</p></blockquote>
<blockquote>
<p>को ऽर्थः पुत्रेण जातेन यो न विद्वान् न धार्मिकः ॥</p></blockquote>
<blockquote>
<p>शास्त्रशौर्यार्थरहितः तपोज्ञानविवर्जितः ।</p></blockquote>
<blockquote>
<p>आचारहीनः पुत्रस् तु मूत्रोच्चारसमः स्मृतः ॥</p></blockquote>
<p>एवम्भूतानां दुष्टानां न किञ्चिद् देयम् । अथ भर्तव्यान् आह मनुः ।</p>
<blockquote>
<p>अनंशौ क्लीबपतितौ जात्यन्धबधिरौ तथा ।</p></blockquote>
<blockquote>
<p>उन्मत्तजडमूकाश् च ये च केचिन् निरिन्द्रियाः ॥</p></blockquote>
<blockquote>
<p>सर्वेषाम् अपि तु न्याय्यं दातुं शक्त्या मनीषिणा ।</p></blockquote>
<blockquote>
<p>ग्रासाच्छादनम् अभ्यङ्गं पतितो ह्य् अददद् भवेत् ॥</p></blockquote>
<blockquote>
<p>यद्य् अर्थिता तु दारैः स्यात् क्लीबादीनां कथञ्चन ।</p></blockquote>
<blockquote>
<p>तेषाम् उत्पन्नतन्तूनाम् अपत्यं दायम् अर्हति ॥</p></blockquote>
<p>याज्ञवल्क्यः ।</p>
<blockquote>
<p>क्लीबो ऽथ पतितस् तज्जः पङ्गुर् उन्मत्तको जडः ।</p></blockquote>
<blockquote>
<p>अन्धो ऽचिकित्स्यरोगी च भर्तव्यास् तु निरंशकाः ॥</p></blockquote>
<blockquote>
<p>औरसक्षेत्रजास् तेषां निर्दोषा भागहारिणः ।</p></blockquote>
<blockquote>
<p>सुताश् चैषां प्रभर्तव्या यावद् वै भर्तृसात्कृताः ॥</p></blockquote>
<blockquote>
<p>अपुत्रा योषितश् चैषां भर्तव्याः साधुवृत्तयः ।</p></blockquote>
<blockquote>
<p>निर्वास्याः व्यभिचारिण्यः प्रतिकूलास् तथैव च ॥</p></blockquote>
<p>पतितो ब्रह्महादिः, तज्जः पतितोत्पन्नः, उन्मत्तः वातिकपैत्तिकश्लैष्मिकसान्निपातिकग्रहावेश-लक्षणैर् उन्मादैर् अभिभूतः, जडो विकलकरणो, हिताहितावधारणाक्षमः । एतेषां विभागात् प्राग् एव दोषप्राप्तौ अनंशत्वम् । न पुनर् विभक्तस्यापि । एतेषां क्लीबादीनाम् औरसां क्षेत्रजा वा पुत्रा अंशग्रहणविरोधिदोषरहिता भागहारिणः । क्लीबस्य क्षेत्रजः सम्भवति । अन्येषाम् औरसा अपि सम्भवति । औरसक्षेत्रजयोर् ग्रहणाद् इतरपुत्राणां व्युदासः । एषां क्लीबादीनां सुता दुहितरः प्रभर्तव्याः यावद् विवाहसंस्कारसंस्कृता भवन्ति तावद् भरणीयाः । एवं क्लीबादीनां पुत्रा योषितः साधुवृत्तयो भर्तव्याः । व्यभिचारिण्यस् तु निर्वास्याः । देवलः ।</p>
<blockquote>
<p>मृते न पितरि क्लीबकुष्ठ्युन्मत्तजडान्धकाः ।</p></blockquote>
<blockquote>
<p>पतितः पतितापत्यं लिङ्गी दायांशभागिनः ॥</p></blockquote>
<blockquote>
<p>तेषां पतितवर्गेभ्यो भक्तकं तु प्रदीयते ।</p></blockquote>
<blockquote>
<p>तत्पुत्राः पितृदायांशं लभेरन् दोषवर्जिताः ॥</p></blockquote>
<p>पतितोत्पन्नस्य पतितत्वान् न दायसम्बन्धः । विष्णुः- “अनंशास् त्व् आश्रमान्तरगताः क्लीबोन्मत्तपतिताश् च । भरणं क्लीबोन्मत्तानाम्” । गौतमः- “जडक्लीबौ भर्तव्यौ अपत्यं जडस्य भागार्हम्” इति । विभक्ताविभक्तयोर् अविभक्तस्य धनग्रहणम् आह मनुः ।</p>
<blockquote>
<p>ऊर्ध्वं विभागाज् जातस् तु पित्र्यम् एव हरेद् धनम् ।</p></blockquote>
<blockquote>
<p>संसृष्टास् तेन वा ये स्युः विभजेरन् सहैव ते ॥</p></blockquote>
<p>बृहस्पतिः ।</p>
<blockquote>
<p>पित्रा सह विभक्ता ये सापत्ना वा सहोदराः ।</p></blockquote>
<blockquote>
<p>जघन्यजास् तु ये तेषां पितृदायहरास् तु ते ॥</p></blockquote>
<blockquote>
<p>अनीशः पूर्वजः पित्र्ये भ्रातुर् भागे विभक्तजः ।</p></blockquote>
<p>स्मृत्यन्तरे ।</p>
<blockquote>
<p>पुत्रैः सह विभक्तेन पित्रा यत् स्वयम् आर्जितम् ।</p></blockquote>
<blockquote>
<p>विभक्तजस्य तत् सर्वम् अनीशाः पूर्वजाः स्मृताः ॥</p></blockquote>
<blockquote>
<p>यथा धने तथा चर्णे दानाधानक्रयेषु च ।</p></blockquote>
<blockquote>
<p>परस्परम् अनीशास् ते मुक्त्वा शौचोदकरिया ॥</p></blockquote>
<p>विभक्तजस्यापि पितृधनाभावे स्वांशेभ्यो भागकल्पनेति याज्ञवल्क्यः ।</p>
<blockquote>
<p>विभक्तेषु सुतो जातः सवर्णायां विभागभाक् ।</p></blockquote>
<blockquote>
<p>दृश्याद् वा तद्विभागः स्याद् आयव्ययविशोधनात् ॥</p></blockquote>
<p>विष्णुः- “पित्रा विभक्ता विभागानन्तरम् उत्पन्नस्य विभागं दद्युः” । पौत्रस्य पुत्रेण सह समविभागम् आह याज्ञवल्क्यः ।</p>
<blockquote>
<p>भूर् या पितामहोपात्ता निबन्धो द्रव्यम् एव वा ।</p></blockquote>
<blockquote>
<p>तत्र स्यात् सदृशं स्वाम्यं पितुः पुत्रस्य चोभयोः ॥</p></blockquote>
<p>बृहस्पतिः ।</p>
<blockquote>
<p>ऋणं लेख्यं गृहं क्षेत्रं यस्य पैतामहं भवेत् ।</p></blockquote>
<blockquote>
<p>विरकालप्रोषितो ऽपि तत्र भागहरस् तु सः ॥</p></blockquote>
<p>पैतामहे धने पितुः पुत्रस्य च समाने सति यदि पुनर् एकस्य बहवः पुत्राः ते ऽपि विषयान् पुत्रान् उत्पाद्य स्थिता मृता वा तत्र इत्थं दायविभाग इत्य् आह । याज्ञवल्क्यः ।</p>
<blockquote>
<p>अनेकपितृकाणां तु पितृतो दायकल्पना ।</p></blockquote>
<p>पितृद्वारेणांशभाजः अमी पौत्रा इत्य् अर्थः । बृहस्पतिः ।</p>
<blockquote>
<p>समवेतैस् तु यत् प्राप्तं सर्वे तत्र समांशिनः ।</p></blockquote>
<blockquote>
<p>तत्पुत्रा विषमसमाः पितृभागहराः स्मृताः ॥</p></blockquote>
<p>समवेतैः अविभक्तैः यल् लब्धं कृष्यादिना तद् एकेन लब्धम् अपि सर्वेषां समानम् । तत्पुत्राः तेषां पुत्राः । विषमसमाः पितुर् एव भागहराः । अत्र विशेषम् आह कात्यायनः ।</p>
<blockquote>
<p>अविभक्ते ऽनुजे प्रेते तत्सुतं रिक्थभागिनम् ।</p></blockquote>
<blockquote>
<p>कुर्वीत जीवनं येन लब्धं नैव पितामहात् ॥</p></blockquote>
<blockquote>
<p>लभेतांशं तु पित्र्यं स पितृव्यात् तस्य वा सुतान् ।</p></blockquote>
<blockquote>
<p>स एवांशस् तु सर्वेषां भ्रातॄणां न्यायतो भवेत् ।</p></blockquote>
<blockquote>
<p>लभेत तत्सुतो वापि निवृत्तिः परतो भवेत् ॥</p></blockquote>
<p>अविभक्तपुत्रे मृते तत्सुतं पितामहाद् अलब्धजीवनं रिक्थभाजिनं कुर्यात् । तस्य रिक्तभागः स्वपित्र्यांशः पितामहे मृते पितृव्यात् स्वांशस्य विभागेन लाभः । पितृव्यो ऽपि मृतश् चेत् तस्य सुतात् स्वांशस्य विभागाल् लाभः । पितृव्यसुताद् विभागे ऽपि स एवांशो भवेत् यो भ्रातॄणां न्यायतो भवेत् । एतद् उक्तं भवति । विषमसमा भ्रातृपुत्राः स्वपितृभागहरा इति । पूर्वेषां मरणे तत्सुतो ऽपि चतुर्थ एव भागं लभेत । पञ्चमप्रभृति सापिण्ड्याभावान् निवृत्तिः । आ चतुर्थान् निवृत्तिं देवलो ऽप्य् आह ।</p>
<blockquote>
<p>अविभक्तविभक्तानां कुल्यानां वसतां सह ।</p></blockquote>
<blockquote>
<p>भूयो दायविभागः स्याद् आ चतुर्थाद् इति स्थितिः ॥</p></blockquote>
<blockquote>
<p>नासपिण्ड्याः सकुल्याः स्युः पिण्डभेदस् त्व् अतः परम् ।</p></blockquote>
<blockquote>
<p>समम् इच्छन्ति पिण्डानां दायार्थस्य विभाजने ॥</p></blockquote>
<blockquote>
<p>विधिर् एष सवर्णानां बन्धूनां समुदाहृतः ।</p></blockquote>
<blockquote>
<p>एक एव सवर्णस्य दायो ऽत्र न विभज्यते ॥</p></blockquote>
<p>विभक्तानाम् अपि संसृष्टानां सकुल्यानां पुनर् आ चतुर्थात् दायविभागः स्यात् । सकुल्याः असपिण्डाः । अतः परं दायभागो नास्ति । असपिण्डाः इति हेतोः । सापिण्ड्ये सत्य् एव दायविभागः । तेन पञ्चमस्य सापिण्ड्याभावात् दायविभागो नास्ति । उक्तो विधिः सवर्णासु जातानाम् एव । न हि भिन्नजातीयस्त्रीषु जातानां भ्रातॄणां सवर्णासु जातानाम् एकजातीयत्वान् न तत्र दायवैषम्यम् इति । कात्यायनो ऽपि चतुर्थात् परतो दायनिवृत्तिम् आह ।</p>
<blockquote>
<p>रिक्थं प्रतिप्रदानं तु दत्वा शेषं विभाजयेत् ।</p></blockquote>
<blockquote>
<p>आ चतुर्थात् तु तद् ग्राह्यं क्रमेणैव तु तत्सुतैः ॥</p></blockquote>
<p>प्रतिप्रदानशब्देन ऋणम् उच्यते । पूर्वोक्तचतुर्थपुरुषपर्यन्तं सापिण्ड्यम् । पितृपितामहप्रपितामहेषु तु मृतेषु द्रष्टव्यम् । तेषु जीवत्सु पूर्वेषाम् अपि त्रयाणां सापिण्ड्यात् सप्तपुरुषावधि सापिण्ड्यं भवति । एतदभिप्रायेण बृहस्पतिः ।</p>
<blockquote>
<p>तृतीयः पञ्चमो वापि सप्तमो वापि यो भवेत् ।</p></blockquote>
<blockquote>
<p>तदन्वयस्यागतस्य दातव्या गोत्रजैर् मही ॥</p></blockquote>
<p>तत्र ऋणक्रियाविशिष्टे दायादानां विभाग इत्य् आह नारदः ।</p>
<blockquote>
<p>यच् छिष्टं पितृदायेभ्यो दत्वर्णं पैतृकं च यत् ।</p></blockquote>
<blockquote>
<p>भ्रातृभिस् तद् विभक्तव्यम् ऋणी न स्याद् यथा पिता ॥</p></blockquote>
<p>पितृदायशब्देन पित्रादीनाम् और्ध्वदेहिकक्रियोच्यते । तथा च कात्यायनः ।</p>
<blockquote>
<p>भ्रात्रा पितृव्यमातृभ्यां कुटुम्बार्थम् ऋणं कृतम् ।</p></blockquote>
<blockquote>
<p>विभागकाले देयं तत् रिक्थिभिः सर्वम् एव तु ॥</p></blockquote>
<p>तेन ऋणक्रियाविशिष्टे दायप्राप्तिः । प्रजापतिः ।</p>
<blockquote>
<p>दृश्यमानं विभज्येत गृहं क्षेत्रं चतुष्पदम् ।</p></blockquote>
<blockquote>
<p>गूढद्रव्याभिशङ्कायां प्रत्ययस् तत्र कीर्तितः ॥</p></blockquote>
<p>बृहस्पतिः ।</p>
<blockquote>
<p>गृहोपस्करवाह्यादि भोग्याभरणकर्मिणः ।</p></blockquote>
<blockquote>
<p>दृश्यमाना विभज्यन्ते गूढे कोशो विधीयते ॥</p></blockquote>
<p>याज्ञवल्क्यः ।</p>
<blockquote>
<p>अन्योन्यापहृतं द्रव्यं विभक्ते यत्र दृश्यते ।</p></blockquote>
<blockquote>
<p>तत् पुनस् तैः समैर् अंशैः विभजेरन्न् इति स्थितिः ॥</p></blockquote>
<p>मनुः ।</p>
<blockquote>
<p>ऋणे धने च सर्वस्मिन् प्रविभक्ते ततस् ततः ।</p></blockquote>
<blockquote>
<p>पश्चात् दृश्येत यत् किञ्चित् तत् सर्वं समतां नयेत् ॥ इति ।</p></blockquote>
<p>गृहादिविभागे ज्येष्ठादीनां निमय उक्तः । तत्र स्मृत्यन्तराद् विशेषः गृहविभागे दक्षिणतो ज्येष्ठस्य, तदनन्तरम् अनन्तरस्य तथेतरेषाम् इति । कात्यायनः ।</p>
<blockquote>
<p>क्षेत्रारामगृहादीनां विभागे समुपस्थिते ।</p></blockquote>
<blockquote>
<p>ज्येष्ठस्य दक्षिणो भागः प्रतीची वा तथा भवेत् ॥ इति ।</p></blockquote>
<p>तत्र विशेषम् आह देवलः ।</p>
<blockquote>
<p>निषाद एकपुत्रस् तु विप्रस्य द्व्यंशभाग् भवेत् ।</p></blockquote>
<blockquote>
<p>द्वौ सपिण्डः सकुल्यो वा स्वधादाता तु संहरेत् ॥</p></blockquote>
<p>निषादशब्देन शूद्रायां जात उच्यते । अर्धग्रहणं तृतीयांशग्रहणं च अत्यन्तशुश्रूषोः शूद्रस्य द्रष्टव्यम् । अत्र विशेषम् आह मनुः ।</p>
<blockquote>
<p>यद्य् अपि स्यात् तु सत्पुत्रो ऽप्य् असत्पुत्रो ऽपि वा भवेत् ।</p></blockquote>
<blockquote>
<p>नाधिकं दशमाद् दद्यात् शूद्रापुत्राय धर्मतः ॥</p></blockquote>
<blockquote>
<p>ब्राह्मणक्षत्रियविशां शूद्रापुत्रो न रिक्थभाक् ।</p></blockquote>
<blockquote>
<p>यद् एवास्य पिता दद्यात् तद् एवास्य धनं भवेत् ॥</p></blockquote>
<p>बृहस्पतिः ।</p>
<blockquote>
<p>अनपत्यस्य शुश्रूषोः गुणवाञ् छूद्रयोनिजः ।</p></blockquote>
<blockquote>
<p>लभेत जीवनं शेषं सपिण्डास् तु समाप्नुयुः ॥</p></blockquote>
<p>शूद्रापुत्रो न रिक्थभाग् इत्यादिरिक्थनिषेधवचनम् अशुश्रूषुविषयं द्रष्टव्यम् । प्रतिलोमानाम् अपि संव्यवहार्याणां सुतानां शुश्रूषूणां जनकेन जिवनं देयम् इत्य् आह गौतमः- “शूद्रापुत्रवत् प्रतिलोमास् तु” इति । अत्र विशेषम् आह बृहस्पतिः ।</p>
<blockquote>
<p>न प्रतिग्रहभूर् देया क्षत्रियादिसुताय वै ।</p></blockquote>
<blockquote>
<p>यद्य् अप्य् अस्य पिता दद्यात् मृते विप्रासुतो हरेत् ॥</p></blockquote>
<p>पितरि मृते ब्राह्मणीपुत्र एव हरेत् । तथा ब्रह्मदाये विशेषम् आह वृद्धमनुः ।</p>
<blockquote>
<p>ब्रह्मदायगतां भूमिं हरेयुर् ब्राह्मणीसुताः ।</p></blockquote>
<blockquote>
<p>गृहद्विजातयः सर्वे तथैव क्षेत्रकर्दमम् ॥</p></blockquote>
<p>द्विजग्रहणात् शूद्रापुत्रस्य निवृत्तिः । बृहस्पतिः ।</p>
<blockquote>
<p>शूद्र्यां द्विजातिभिर् जातो न भूमेर् भागम् अर्हति ।</p></blockquote>
<blockquote>
<p>स्वजातावाप्नुयात् (?) सर्वम् इति धर्मो व्यवस्थितः ॥</p></blockquote>
<p>अत्र विशेषम् आह मनुः ।</p>
<blockquote>
<p>दास्यां वा दासदास्यां वा यच् छूद्रस्य सुतो भवेत् ।</p></blockquote>
<blockquote>
<p>सो ऽनुज्ञातो हरेद् अंशम् इति धर्मो व्यवस्थितः ॥</p></blockquote>
<p>तथा च याज्ञवल्क्यः ।</p>
<blockquote>
<p>जातो ऽपि दास्यां शूद्रेण कामतो ऽंशहरो भवेत् ।</p></blockquote>
<blockquote>
<p>मृते पितरि कुर्युस् तं भ्रातरस् त्व् अर्धभागिनम् ॥</p></blockquote>
<p>सर्वत्र दासीपुत्रस्य धनग्रहणं समानोत्कृष्टपुत्रपौत्रदौहित्राद्यभावे द्रष्टव्यम् । “जातो ऽपि दास्यां शूद्रेण” इत्य् आरभ्य “अभ्रातृको हरेत् सर्वं दुहितॄणां सुताद् ऋते” इत्य् उक्तत्वात् ।</p>
<p>द्वादशविधपुत्राणां दायं वक्तुम् तेषां लक्षणम् आह मनुः ।</p>
<blockquote>
<p>स्वक्षेत्रे संस्कृतायां तु स्वयम् उत्पादयेत् तु यम् ।</p></blockquote>
<blockquote>
<p>तम् औरसं विजानीयात् पुत्रं प्रथमकल्पितम् ॥</p></blockquote>
<blockquote>
<p>यस् तल्पजः प्रमीतस्य क्लीबस्य व्याधितस्य वा ।</p></blockquote>
<blockquote>
<p>स्वधर्मेण नियुक्तायां स पुत्रं क्षेत्रजः स्मृतः ॥</p></blockquote>
<p>अत्र विशेषम् आह याज्ञवल्क्यः ।</p>
<blockquote>
<p>अपुत्रेण परक्षेत्रे नियोगोत्पादितः सुतः ।</p></blockquote>
<blockquote>
<p>उभयोर् अप्य् असौ रक्थी पिण्डदाता च धर्मतः ॥</p></blockquote>
<p>अस्य पुत्रद्वयात्मकतम्, बीजिनो बीजजः पुत्रः क्षेत्रिणस् तु क्षेत्रजः, इत्य् एतावता विभागेन पुत्रद्वयात्मकत्वं युक्तम् इति । द्व्यामुष्यायणो ऽयम् बीजजस्य स्वांशसम्भवात् क्षेत्रजात् उत्कृष्टत्वं द्रष्टव्यम् । अत्र बृहस्पतिः ।</p>
<blockquote>
<p>अग्निं प्रजापतिं चेष्ट्वा क्रियते गौतमोक्तवत् ।</p></blockquote>
<blockquote>
<p><u>अन्ये</u> त्व् आहुर् अपुत्रस्य चिन्तिता पुत्रिका भवेत् ॥</p></blockquote>
<p>स्मृत्यन्तरे : “अभिसन्धिमात्रात् पुत्रिकेत्य् एके” इति । अत्र पुत्रिकाविधिः । वसिष्ठः ।</p>
<blockquote>
<p>अभ्रातृकां प्रदास्यामि तुभ्यं कन्याम् अलङ्कृताम् ।</p></blockquote>
<blockquote>
<p>अस्यां यो जायते पुत्रः स मे पुत्रो भविष्यति ॥</p></blockquote>
<p>मनुः ।</p>
<blockquote>
<p>अपुत्रो ऽनेन विधिना सुतां कुर्वीत पुत्रिकाम् ।</p></blockquote>
<blockquote>
<p>यद् अपत्यं भवेद् अस्यां तन् मम स्यात् स्वधाकरम् ॥</p></blockquote>
<blockquote>
<p>अनेन तु विधानेन पुरा चक्रे स्वपुत्रिकाम् ।</p></blockquote>
<blockquote>
<p>वृद्ध्यर्थं तु स्ववंशस्य स्वयं दक्षः प्रजापतिः ॥</p></blockquote>
<p>अत्रापि पुत्रद्वयम् । पुत्रिकैव पुत्र इत्य् <u>एके</u> । पुत्रिकायाः पुत्र इत्य् <u>अपरे</u> । मनुः ।</p>
<blockquote>
<p>माता पिता वा दद्यातां यम् अद्भिः पुत्रम् आपदि ।</p></blockquote>
<blockquote>
<p>सदृशं प्रीतिसंयुक्तं स ज्ञेयो दत्रिमः सुतः ॥</p></blockquote>
<blockquote>
<p>उपपन्नो गुणैः सर्वैः पुत्रो यस्य तु दत्रिमः ।</p></blockquote>
<blockquote>
<p>स हरेतैव तद् रिक्थं सम्प्राप्तो ऽप्य् अन्यगोत्रतः ॥</p></blockquote>
<blockquote>
<p>गोत्ररिक्थे जनयितुः न भजेद् दत्रिमः सुतः ॥</p></blockquote>
<p>नारदः ।</p>
<blockquote>
<p>गोत्ररिक्थानुगः पिण्डो व्यपैति ददतः स्वधा ।</p></blockquote>
<p>अखण्डादर्शीये साक्षिप्रकरणे । कात्यायनः ।</p>
<blockquote>
<p>दत्तस्य जनकापत्ये मृते तस्मिन्न् अपि स्वयम् ।</p></blockquote>
<blockquote>
<p>कृत्वा कर्म सपिण्डान्तम् अखिलं रिक्थम् आप्नुयात् ॥</p></blockquote>
<blockquote>
<p>क्रीणीयाद् यस् त्व् अपत्यार्थं मातापित्रोर् यम् अन्तिकात् ।</p></blockquote>
<blockquote>
<p>स क्रीतकः सुतस् तस्य सदृशो ऽसदृशो ऽपि वा ॥</p></blockquote>
<blockquote>
<p>मातापितृविहीनो यः त्यक्तो वा स्याद् अकारणात् ।</p></blockquote>
<blockquote>
<p>आत्मानं स्पर्शयेद् यस्मै स्वयं दत्तस् तु स स्मृतः ॥</p></blockquote>
<p>स्पर्शयेत् दद्याद् इत्य् अर्थः ।</p>
<blockquote>
<p>सदृशं तु प्रकुर्याद् यं गुणदोषविचक्षणम् ।</p></blockquote>
<blockquote>
<p>पुत्रं पुत्रगुणैर् युक्तं स विज्ञेयस् तु कृत्रिमः ॥</p></blockquote>
<blockquote>
<p>उत्पद्यते गृहे यस्य न च ज्ञायेत् कस्यचित् ।</p></blockquote>
<blockquote>
<p>स्वगृहे गूढ उत्पन्नः तस्य स्याद् यस्य तल्पजः ॥</p></blockquote>
<blockquote>
<p>मातापितृभ्याम् उत्सृष्टं तयोर् अन्यतरेण वा ।</p></blockquote>
<blockquote>
<p>यं पुत्रं परिगृह्णीयाद् अपविद्धः स उच्यते ॥</p></blockquote>
<blockquote>
<p>पितृवेश्मनि कन्या तु यं पुत्रं जनयेद् रहः ।</p></blockquote>
<blockquote>
<p>तं कानीनं विदुर् नाम्ना वोढुः कन्यासमुद्भवम् ॥</p></blockquote>
<p>स वोढुर् एव पुत्रो न मातामहस्य । याज्ञवल्क्यः ।</p>
<blockquote>
<p>कानीनः कन्यकाजातो मातामहसुतो मतः ।</p></blockquote>
<p>नारदः ।</p>
<blockquote>
<p>अज्ञातपितृको यस् तु कानीनो गूढमातृजः ।</p></blockquote>
<blockquote>
<p>मातामहाय दद्यात् स पिण्डं रिक्थं हरेत् ततः ॥</p></blockquote>
<p>सति वोढरि कानीनो वोढुः पुत्रः । तस्मिन्न् असत्य् अनुज्ञातो वा मातामहस्य पुत्रः । वसिष्ठः ।</p>
<blockquote>
<p>अदत्ता दुहिता यस्य पुत्रं विन्देत तुल्यतः ।</p></blockquote>
<blockquote>
<p>पौत्री मातामहस् तेन दद्यात् पिण्डं हरेद् धनम् ॥</p></blockquote>
<p>मनुः ।</p>
<blockquote>
<p>या गर्भिणी संस्क्रियते ज्ञात्ज्ञातापि वा सती ।</p></blockquote>
<blockquote>
<p>वोढुः सगर्भो भवति सहोढ इति चोच्यते ॥</p></blockquote>
<blockquote>
<p>या पत्या वा परित्यक्ता विधवा चेच्छयात्मनः ।</p></blockquote>
<blockquote>
<p>उत्पादयेत् पुनर् भूत्वा स पौनर्भव उच्यते ॥</p></blockquote>
<blockquote>
<p>यं ब्राह्मणस् तु शूद्रायां कामाद् उत्पादयेत् सुतम् ।</p></blockquote>
<blockquote>
<p>स पारयन्न् एव शवः तस्मात् पारशवः स्मृतः ॥</p></blockquote>
<p>पारयन् जीवन्न् एव शवः ।</p>
<blockquote>
<p>क्षेत्रजादीन् सुतान् एतान् एकादश यथोदितान् ।</p></blockquote>
<blockquote>
<p>पुत्रप्रतिनिधीन् आहुः क्रियालोपान् मनीषिणः ॥</p></blockquote>
<blockquote>
<p>पुत्रान् द्वादश् यान् आह नृणा स्वायम्भुवो मनुः ।</p></blockquote>
<blockquote>
<p>तेषां षड् बन्धुदायादा षड् अदायादबान्धवाः ॥</p></blockquote>
<p>बोधायनेन पूर्वषट्कस्य रिक्थभाक्त्वम् उत्तरषट्कस्य गोत्रभाक्त्वम् उक्तम् । तत्र सर्वस्मृतिषु पुत्राणां नानाक्रमेण पाठे <u>पा **कमम्</u> अनादृत्यार्थक्रमेण षट्कविभागः कर्तव्यः । अत एवोक्तम् ।</p>
<blockquote>
<p>श्रेयसः श्रेयसो ऽभावे पापीयान् रिक्थम् अर्हति ।</p></blockquote>
<blockquote>
<p>उत्पत्तितो वरिष्ठश् च श्रेयान् औरसपुत्रकः ॥</p></blockquote>
<blockquote>
<p>औरसं पुत्रिकापुत्रं क्षेत्रजं दत्तकृत्रिमौ ।</p></blockquote>
<blockquote>
<p>गूढजं चापविद्धं च रिक्थभाजः प्रचक्षते ॥</p></blockquote>
<blockquote>
<p>कानीनं च सहोढं च क्रीतं पौनर्भवं तथा ।</p></blockquote>
<blockquote>
<p>स्वयं दत्तं निषादं च गोत्रभाजः प्रचक्षते ॥</p></blockquote>
<p>क्वचिद् औरसक्षेत्रजयोः श्रेयस्त्वम् उक्तम् ।</p>
<blockquote>
<p>औरसक्षेत्रजौ पुत्रौ पितृरिक्थस्य भागिनौ ।</p></blockquote>
<blockquote>
<p>दशापरे तु क्रमशो गोत्ररिक्थांशभागिनः ॥</p></blockquote>
<p>रिक्तांशशब्देन जीवनमात्रम् अभिप्रेतम् । क्षेत्रजस्यांसनियमम् आह ।</p>
<blockquote>
<p>षष्ठं तु क्षेत्रजस्यांशं प्रदद्यात् पैतृकाद् धनात् ।</p></blockquote>
<blockquote>
<p>औरसो ऽथ भजेद् दायं पित्र्यं पञ्चमम् एव (वा) ॥</p></blockquote>
<p>बृहस्पतिः ।</p>
<blockquote>
<p>एक एवौरसः पित्र्ये धने स्वामी प्रकीर्तितः ।</p></blockquote>
<blockquote>
<p>तत्तुल्या पुत्रिका प्रोक्ता भर्तव्यास् त्व् अपरे स्मृताः ॥</p></blockquote>
<p>अत्र मनुः ।</p>
<blockquote>
<p>कानीनश् च सहोढश् च गूढायां यत्र जायते ।</p></blockquote>
<blockquote>
<p>तेषां वोढा पिता ज्ञेयः ते च भागहराः पितुः ॥</p></blockquote>
<p>एतैर् वचनैः षट् बन्धुदायादाः । अन्ये ग्रासाच्छादनभाजः । अत्र विशेषम् आह वसिष्ठः- “तस्मिंश् चेत् प्रतिगृहीत औरस उत्पद्येत स चतुर्थभाक्” इति । दत्तपुत्रस्वीकारे सति औरस उत्पद्येत औरसाच् चतुर्थांशभाक् बहुधनविषयम् इदम् । कात्यायनः ।</p>
<blockquote>
<p>उत्पन्ने त्व् औरसे पुत्रे तृतीयांशहराह् सुताः ।</p></blockquote>
<blockquote>
<p>सवर्णा असवर्णास् तु ग्रासाच्छादनभागिनः ॥</p></blockquote>
<p>तथा च बृहस्पतिः ।</p>
<blockquote>
<p>सर्वे ह्य् अनौसस्यैते पुत्रा दायहराः स्मृताः ।</p></blockquote>
<blockquote>
<p>औरसे पुनर् उत्पन्ने तेषु ज्यैष्ठ्यं न तिष्ठति ॥</p></blockquote>
<blockquote>
<p>तेषां सवर्णा ये पुत्राः ते तृतीयांशभागिनः ।</p></blockquote>
<blockquote>
<p>हीनास् तम् उपजीवेयुः ग्रासाच्छादनसम्भृताः ॥</p></blockquote>
<p>किं बहुना ।</p>
<blockquote>
<p>एक एवौरसः पुत्रः पित्र्यस्य वसुनः प्रभुः ।</p></blockquote>
<blockquote>
<p>शेषाणाम् आनृशंस्यार्थं प्रदद्यात् तु प्रजीवनम् ॥</p></blockquote>
<p>इदम् औरसप्रशंसापरम् इति <u>केचित्</u> । यत् तु नारदवचनम्,</p>
<blockquote>
<p>कानीनश् च सहोढश् च ऊढायां यश् च जायते ।</p></blockquote>
<blockquote>
<p>तेषां वोढा पिता ज्ञेयः ते च भागहराः पितुः ॥</p></blockquote>
<p>इति, तत् तेषां षड्बन्धुदायादा इत्य् उक्तबन्धुदायादषट्के कानीनादीनां अन्तर्भावार्थम् । बृहस्पतिः ।</p>
<blockquote>
<p>पुत्रास् त्रयोदश् प्रोक्ता मनुना ये ऽनुपूर्वशः ।</p></blockquote>
<blockquote>
<p>सन्तानकारणं तेषाम् औरसः पुत्रिका तथा ॥</p></blockquote>
<blockquote>
<p>आज्यं विना यथा तैलं सद्भिः प्रतिनिधिः स्मृतः ।</p></blockquote>
<blockquote>
<p>तथैकादश पुत्रास् तु पुत्रिकौरसयोर् विना ॥</p></blockquote>
<p>अथ पुत्रातिदेशः । तत्र मनुः ।</p>
<blockquote>
<p>भ्रातॄणाम् एकजातानाम् एकश् चेत् पुत्रवान् भवेत् ।</p></blockquote>
<blockquote>
<p>सर्वे ते तेन पुत्रेण पुत्रिणो मनुर् अब्रवीत् ॥</p></blockquote>
<p>हारीतः ।</p>
<blockquote>
<p>बहूनाम् एकजातानां यद्य् एकः पुत्रवान् भवेत् ।</p></blockquote>
<blockquote>
<p>सर्वे ते तेन पुत्रेण पुत्रवन्तो न संशयः ॥</p></blockquote>
<blockquote>
<p>बह्वीनाम् एकपत्नीनां यद्य् एका पुत्रिणी भवेत् ।</p></blockquote>
<blockquote>
<p>सर्वास् तास् तेन पुत्रेण लभन्ते पुत्रिणां गतिम् ॥</p></blockquote>
<p>मनुना प्रतिनिधिर् उक्तः, हारीतेन प्रतिनिध्यभाव उक्तः, “लभन्ते पुत्रिणां गतिम्” इति वचनात् । बृहस्पतिः ।</p>
<blockquote>
<p>यद्य् एकजाता बहवो भ्रातरस् तु सहोदराः ।</p></blockquote>
<blockquote>
<p>एकस्यापि सुते जाते सर्वे ते पुत्रिणः स्मृताः ॥</p></blockquote>
<blockquote>
<p>बह्वीनाम् एकपत्नीनाम् एष एव विधिः स्म्र्तः ।</p></blockquote>
<blockquote>
<p>एका चत् पुत्रिणी त्व् आसां सर्वासां पिण्डदस् तु सः ॥</p></blockquote>
<p>पुत्रत्वादिदेशवाक्यानाम् एभिर् एवोर्ध्वदैहिकम् इत्य् अस्मिन्न् अर्थे तात्पर्यम् इति वृद्धाः । तत्र संस्कर्तुर् दक्षिणाप्रेक्षायाम् आह दक्षः ।</p>
<blockquote>
<p>अथ चेद् दक्षिणार्थी स्यात् संस्कर्ता मृतवित् ततः ।</p></blockquote>
<blockquote>
<p>गोसहस्त्रं शतं वापि विन्दते यदि पञ्च वा ॥</p></blockquote>
<p>प्रजापतिः ।</p>
<blockquote>
<p>अर्थवन्तं गुरुं वान्यं सहस्रं वा शतं गवाम् ।</p></blockquote>
<blockquote>
<p>यो दहेत् प्रतिगृह्णीयात् इत्य् उवाच प्रजापतिः ॥</p></blockquote>
<p>पैठीनसिः ।</p>
<blockquote>
<p>प्रमीतस्य हि गुर्वादेः ये कुर्वन्ति द्विजातयः ।</p></blockquote>
<blockquote>
<p>संस्कारोदकदानानि ब्रह्मलोकं प्रयान्ति ते ॥</p></blockquote>
<p>भरद्वाजः ।</p>
<blockquote>
<p>अथ चेत् दक्षिणार्थी स्यात् संस्कर्ता मृतवित् ततः ।</p></blockquote>
<blockquote>
<p>अंशं हरेत दशमं पञ्चमं सर्वम् एव वा ॥</p></blockquote>
<p>कात्यायनः ।</p>
<blockquote>
<p>अन्यो यदि दहेत् कश्चित् पुत्राच् छिष्याच् च सोदरात् ।</p></blockquote>
<blockquote>
<p>संस्कारोदककृद् विप्रः प्रमीतस्य तु तद्धनात् ॥</p></blockquote>
<blockquote>
<p>दशमांशं हरेद् अर्थी पञ्चमं सर्वम् एव वा ।</p></blockquote>
<blockquote>
<p>बहुरक्ष्यस्य दशमम् अल्परक्ष्यस्य पञ्चमम् ॥</p></blockquote>
<blockquote>
<p>अपुत्रपितृभार्यस्य सर्वम् एवेति शौनकः ।</p></blockquote>
<blockquote>
<p>अन्यो यदि दहेत् कश्चित् पुत्राच् छिष्यच् च तद्धनात् ।</p></blockquote>
<blockquote>
<p>गोसहस्रं शतं वार्थाद् गृह्णीयात् तस्य दक्षिणाम् ॥</p></blockquote>
<p>वृद्धवसिष्ठः ।</p>
<blockquote>
<p>सपिण्दम् असपिण्डं वा दहेद् यो धनिनं गुरुम् । इति ।</p></blockquote>
<p>ऋणं दत्वैव विभाज्यम् इति स एवाह ।</p>
<blockquote>
<p>भ्रातृमातृपितृव्यैर् यत् कुटुम्बार्थम् ऋणं कृतम् ।</p></blockquote>
<p><strong>अथाविभाज्यम्</strong></p>
<p>अत्र मनुः ।</p>
<blockquote>
<p>व्य्द्याधनं तु यद्य् अस्य तत् तस्यैव धनं भवेत् ।</p></blockquote>
<blockquote>
<p>मैत्रम् औद्वाहिकं चैव माधुपर्किकम् एव च ॥</p></blockquote>
<p>अत्र याज्ञवल्क्यः ।</p>
<blockquote>
<p>क्रमाद् अभ्यागतं द्रव्यं कृतम् अभ्युद्धरेत् तु यः ।</p></blockquote>
<blockquote>
<p>दायादेभ्यो न तद् तद्याद् विद्यया लब्धम् एव च ॥</p></blockquote>
<p>कात्यायनः ।</p>
<blockquote>
<p>शौर्यप्राप्तं विद्यया च स्त्रीधनं चैव यत् स्मृतम् ।</p></blockquote>
<blockquote>
<p>एतत् सर्वं विभागे तु नैव वैभाज्यम् ऋक्थिना ॥</p></blockquote>
<blockquote>
<p>नाविद्यानां तु वैद्येन देयम् विधाधनात् क्वचित् ।</p></blockquote>
<blockquote>
<p>समविद्याधिकानां तु देयं वैद्येन तद्धनम् ॥</p></blockquote>
<p>नारदः ।</p>
<blockquote>
<p>वैद्यो ऽवैद्याय नाकामो दद्याद् अंशं स्वतो धनात् ।</p></blockquote>
<blockquote>
<p>पितृद्रव्यं समाश्रित्य न चेत् तेन तदा हृतम् ॥</p></blockquote>
<blockquote>
<p>शौर्यभार्याधने चोभे यच् च विद्याधनं भवेत् ।</p></blockquote>
<blockquote>
<p>त्रीण्य् एतान्य् अविभाज्यानि प्रसादो यश् च पैतृकः ॥</p></blockquote>
<blockquote>
<p>मात्रा च स्वधनं दत्तं यस्मै स्यात् प्रीतिपूर्वकम् ।</p></blockquote>
<blockquote>
<p>तस्याप्य् एष विधिर् दृष्टो मातापीष्टे यथा पिता ॥</p></blockquote>
<p>बृहस्पतिः ।</p>
<blockquote>
<p>वस्त्रालङ्कारशय्यादि पितुर् यद् वाहनादिकम् ।</p></blockquote>
<blockquote>
<p>गन्धमाल्यैः समभ्यर्च्य श्राद्धभोक्त्रे निवेदयेत् ॥</p></blockquote>
<p>स्त्रीषु च संयुक्तासु ।</p>
<blockquote>
<p>क्षेत्रं पूर्तं योगम् इष्टम् इत्य् आहुस् तत्त्वदर्शिनः ।</p></blockquote>
<blockquote>
<p>अविभाज्ये च ते प्रोक्ते शयनासनम् एव च ॥</p></blockquote>
<blockquote>
<p>पूर्वनष्टां तु यो भूमिं एकश् चेद् उद्धरेत् पुमान् ।</p></blockquote>
<blockquote>
<p>यथाभागं लभन्ते ऽन्ये दत्वांशं तु तुरीयकम् ॥</p></blockquote>
<p>याज्ञवल्क्यः ।</p>
<blockquote>
<p>पितृद्रव्याविरोधेन यद् अन्यत् स्वयम् आर्जितम् ।</p></blockquote>
<blockquote>
<p>मैत्रम् औद्वाहिकं चैव दायादानां तु तद् भवेत् ॥</p></blockquote>
<p>तथा ।</p>
<blockquote>
<p>पितृभ्यां यस्य यद् दत्तं तत् तस्यैव धनं भवेत् ।</p></blockquote>
<p>बृहस्पतिः ।</p>
<blockquote>
<p>प्तामहपितृभ्यां च दत्तं मात्रा च यद् भवेत् ।</p></blockquote>
<blockquote>
<p>तस्य तन् नापहर्तव्यं शौर्यभार्याधनं तथा ॥</p></blockquote>
<p>मनु-विष्णू ।</p>
<blockquote>
<p>अनुपघ्नन् पितृद्रव्यं श्रमेण यद् उपार्जयेत् ।</p></blockquote>
<blockquote>
<p>स्वयम् ईहितलब्धं तत् नाकामो दातुम् अर्हति ॥</p></blockquote>
<p>कात्यायनः ।</p>
<blockquote>
<p>परभक्तप्रदानेन प्राप्तविद्यो यदान्यतः ।</p></blockquote>
<blockquote>
<p>तया प्राप्तं तु विधिना विद्याप्राप्तं तद् उच्यते ॥</p></blockquote>
<blockquote>
<p>उपन्यस्ते तु यल् लब्धं विद्यया पणपूर्वकम् ।</p></blockquote>
<blockquote>
<p>विद्याधनं तु तद् विद्यात् विभागे न नियोज्यते ॥</p></blockquote>
<blockquote>
<p>शिष्याद् आर्त्विज्यतः प्रश्नात् सन्दिघप्रश्ननिर्णयात् ।</p></blockquote>
<blockquote>
<p>विज्ञानशासनाद् वादात् लब्धं प्रत्यायनाच् च तत् ॥</p></blockquote>
<blockquote>
<p>विद्याधनं तु तत् प्राहुः विभागे न विभज्यते ।</p></blockquote>
<blockquote>
<p>शिल्पेष्व् अपि हि धर्मो ऽयं मूल्याद् यच् चाधिकं भवेत् ॥</p></blockquote>
<blockquote>
<p>विद्यापणकृतं चैव याज्यतः शिष्यतस् तथा ।</p></blockquote>
<blockquote>
<p>एतद् विध्याधनं प्राहुः सामान्यं यद् अतो ऽन्यथा ॥</p></blockquote>
<blockquote>
<p>वैवाहिकं तु तद् विद्यात् भार्यया यत् समागतम् ।</p></blockquote>
<blockquote>
<p>धनम् एवंविधं सर्वं विज्ञेयं धर्मसाधकम् ॥</p></blockquote>
<p>मनु-विष्णू ।</p>
<blockquote>
<p>वस्त्रं पात्रम् अलङ्कारं कृतान्नम् उदकं स्त्रियः ।</p></blockquote>
<blockquote>
<p>योगक्षेमप्रचारं च न विभाज्यं प्रचक्षते ॥</p></blockquote>
<blockquote>
<p>कुटुम्बं बिभृयाद् भ्रातुः यो विद्याम् अधिगच्छतः ।</p></blockquote>
<blockquote>
<p>भागं विद्याधनात् तस्मात् स लभेताश्रुतो ऽपि सन् ॥</p></blockquote>
<p>मनुः ।</p>
<blockquote>
<p>यत् किञ्चित् पतरि प्रेते धनं ज्येष्ठो ऽधिगच्छति ।</p></blockquote>
<blockquote>
<p>भागो यवीयसां तत्र यदि विद्यान्पालितः ॥</p></blockquote>
<blockquote>
<p>अविद्यानां तु सर्वेषाम् ईहातश् चेद् धनं भवेत् ।</p></blockquote>
<blockquote>
<p>समस् तत्र विभागः स्याद् अपित्र्य इति धारणा ॥</p></blockquote>
<p>स्वयम् उत्पादिते आर्जकस्यांशद्वयम् आह वसिष्ठः : “येन चैषां स्वयम् उत्पादितं स्यात् स द्व्यंशम् एव हरेत्” । व्यासः ।</p>
<blockquote>
<p>साधारणं समाश्रित्य यत् किञ्चिद् वाहनायुधम् ।</p></blockquote>
<blockquote>
<p>शौर्यादिनाप्नोति धनं भ्रातरस् तत्र भागिनः ॥</p></blockquote>
<blockquote>
<p>तस्य भागद्वयं देयं शेषास् तु समभागिनः ।</p></blockquote>
<p><strong>अथ विभाज्यम्</strong></p>
<p>कात्यायनः ।</p>
<blockquote>
<p>पैतामहं च पित्र्यं च यत् किञ्चित् स्वयम् आर्जितम् ।</p></blockquote>
<blockquote>
<p>दायादानां विभागे तु सर्वम् एतद् विभज्यते ॥</p></blockquote>
<blockquote>
<p>रिक्थं प्रतिप्रदानं तु दत्वा शेषं विभाजयेत् ।</p></blockquote>
<blockquote>
<p>आ चतुर्थात् तु तद् ग्राह्यं क्रमेणैव तु तत्सुतैः ॥</p></blockquote>
<p>बृहस्पतिः ।</p>
<blockquote>
<p>गृहोपस्कारवाह्यादिदोह्याभरणकर्मिणः ।</p></blockquote>
<blockquote>
<p>दृश्यमाना विभज्यन्ते गूढे कोशो विधीयते ॥</p></blockquote>
<p>बृहस्पतिः ।</p>
<blockquote>
<p>कुले विनीतविद्यानां भ्रातॄणां पितृतो ऽथ वा ।</p></blockquote>
<blockquote>
<p>तया प्राप्तं तु तद् वित्तं विभाज्यं तद् बृहस्पतिः ॥</p></blockquote>
<p>तस्मात् पुत्रपौत्रादिभिर् विभागः कर्तव्यः । अत्र स एव विशेषम् आह ।</p>
<blockquote>
<p>समुत्पन्नाद् धनाद् अर्धं तदर्थे स्थापयेत् पृथक् ।</p></blockquote>
<blockquote>
<p>मासषाण्मासिके श्राद्धे वार्षिके च प्रयत्नतः ॥</p></blockquote>
<p>अत्र विष्णुः- “यः स चार्थहरः स पिण्डदो यो यस्य आददीत स तस्मै श्राद्धं कुर्यात् । प्राप्तौ त्रिपुरुषं दद्यात्” इति ।</p>
<blockquote>
<p>जङ्गमं स्थावरं हेमरूप्यधान्यरसाम्बरम् ।</p></blockquote>
<blockquote>
<p>आदाय दापयेच् छ्राद्धे मासषाण्मासिकाब्दिके ॥</p></blockquote>
<p>शय्यासनवस्त्रछत्रोपनदङ्गुलीयकान्य् अपि श्राद्धे देयात्नि । अन्यस्य् अधनस्य विभागः कर्तव्यः ।</p>
<p><strong>पुत्राभावे दायग्रहणम्</strong></p>
<p>अत्र विष्णुः- “अनपत्यस्य प्रमीतस्य धनं पत्न्यभिगामि । तदभावे दुहितृगामि । तदभावे पितृगामि । तदभावे मातृगामि । तदभावे भ्रातृगामि । तदभावे भ्रातृपुत्रगामि । तदभावे सकुल्यगामि । तदभावे बन्धुगामि । तदभावे सहाध्यायिगामि । तदभावे ब्राह्मणधनवर्जं राजगामि । ब्राह्मणधनं ब्राह्मणा एव गृह्णीयुः” । बृहस्पतिः ।</p>
<blockquote>
<p>भार्यासुतविहीनस्य पुरुषस्य मृतस्य तु ।</p></blockquote>
<blockquote>
<p>माता रिक्थहरा ज्ञेया भ्राता वा तदनुज्ञया ॥</p></blockquote>
<p>अत्र वृद्धमनुः ।</p>
<blockquote>
<p>अपुत्रा शयनं भर्तुः पालयन्ती व्रते स्थिता ।</p></blockquote>
<blockquote>
<p>पत्न्यैव दद्यात् तत्पिण्डं कृत्स्नम् अंशं लभेत च ॥</p></blockquote>
<p>प्रजापतिः ।</p>
<blockquote>
<p>आम्नाये स्मृतितन्त्रे च लोकाचारे च सूरिभिः ।</p></blockquote>
<blockquote>
<p>शरीरार्धं स्मृता जाया पुण्यापुण्यफले समा ॥</p></blockquote>
<blockquote>
<p>यस्य नोपरता भार्या देहार्धं तस्य जीवति ।</p></blockquote>
<blockquote>
<p>जीवत्य् अर्धशरीरे ऽर्थं कथम् अन्यः समाप्नुयात् ॥</p></blockquote>
<p>बृहस्पतिः ।</p>
<blockquote>
<p>भर्तुर् धनहरी पत्नी तां विना दुहिता स्मृता ।</p></blockquote>
<blockquote>
<p>तदभावे भ्रातृसुता सकुल्या बान्धवास् तथा ॥</p></blockquote>
<p>कात्यायनः ।</p>
<blockquote>
<p>अपुत्रस्याथ कुलजा पत्नी दुहितरो ऽपि वा ।</p></blockquote>
<blockquote>
<p>तदभावे पिता माता भ्राता पुत्राश् च कीर्तिताः ॥</p></blockquote>
<p>पितामहः ।</p>
<blockquote>
<p>कुल्येषु विद्यमानेषु पितृभ्रातृसनाभिषु ।</p></blockquote>
<blockquote>
<p>असुतस्य प्रमीतस्य पत्नी तद्भागहारिणी ॥</p></blockquote>
<p>बृहस्पतिः ।</p>
<blockquote>
<p>पूर्वं मृता हरेद् अग्निम् अन्वारूढा हरेद् अघम् ।</p></blockquote>
<blockquote>
<p>तत्सपिण्डा बान्धवा वा ये तस्याः परिपन्थिनः ॥</p></blockquote>
<blockquote>
<p>हिंस्युर् धनानि तान् राजा चोरदण्डेन दण्डयेत् ।</p></blockquote>
<p>अत्र याज्ञवल्क्यः ।</p>
<blockquote>
<p>पत्नी दुहितरश् चैव पितरौ भ्रातरस् तथा ।</p></blockquote>
<blockquote>
<p>तत्सुता गोत्रजा बन्धुशिष्यसब्रह्मचारिणः ॥</p></blockquote>
<blockquote>
<p>एषाम् अभावे पूर्वस्य धनभाग् उत्तरोत्तरः ।</p></blockquote>
<blockquote>
<p>स्वर्यातस्य ह्य् अपुत्रस्य सर्ववर्णेष्व् अयं विधिः ॥</p></blockquote>
<p>अपुत्रस्य स्वर्यातस्य विभक्तस्य असंसृष्टिनो धनं परिणीता संयता यज्ञसंयुक्ता स्त्री सकलम् एव गृह्णाति । बह्व्यश् चेत् सजातीया विजातीयाश्च यथांशं विभज्य धनं गृह्णन्ति । तत्र विशेषम् आह व्यासः ।</p>
<blockquote>
<p>द्विसारस्रात् परो दायः स्त्रियै देयो मृतस्य तु ।</p></blockquote>
<blockquote>
<p>यच् च भर्त्रा धनं दत्तं सा यथाकामम् आप्नुयात् ॥</p></blockquote>
<p>द्विसाहस्रात् परम् अपि भर्त्रा दत्तं यथाकामम् आप्नुयात् । अदत्ते तु द्विसाहस्रम् एव धनं पत्न्या ग्राह्यम्, नाधिकम् । पत्न्यभावे दुहितानूढैव गृह्णाति । तथा च कत्यायनः ।</p>
<blockquote>
<p>पत्नी भर्तुर् धनहरी या स्याद् अव्यभिचारिणी ।</p></blockquote>
<blockquote>
<p>तदभावे तु दुहिता यद्य् अनूढा भवेत् तदा ॥</p></blockquote>
<p>तथा च देवलः ।</p>
<blockquote>
<p>कन्याभ्यश् च पितृद्रव्यं देयं वैवाहिकं वसु ।</p></blockquote>
<blockquote>
<p>अपुत्रकस्य स्वं कन्या धर्मजा पुत्रवद् धरेत् ॥</p></blockquote>
<p>अनूढाया एव सापिण्ड्यम्, “अनन्तरः सपिण्डो यः तस्य (तस्य) धनं हरेत्” इति मनुवचनात् । “पुत्राभावे यः प्रत्यासन्नः सपिण्डः” इत्य् आपस्तम्बवचनाच् च अनन्तरस्य सपिण्डस्यैव धनग्रहणं प्रतीयते । अनूढाया अभावे ऽपि असपिण्डयाप्य् ऊढया ग्राह्यम् । तस्या अप्य् एकशरीरान्वयलक्षणस्य सापिण्ड्यस्य सद्भावे प्रत्यासत्तेश् च । अत्र मनु-नारदौ ।</p>
<blockquote>
<p>यथैवात्मा तथा पुत्रः पुत्रेण दुहिता समा ।</p></blockquote>
<blockquote>
<p>तस्याम् आत्मनि तिष्ठन्त्यां कथम् अन्यो धनं हरेत् ॥</p></blockquote>
<p>नारदः ।</p>
<blockquote>
<p>पुत्राभावे तु दुहिता तुल्यसन्तानदर्शनात् ।</p></blockquote>
<blockquote>
<p>पुत्रश् च दुहिता चोभौ पितुः सन्तानकारकौ ॥</p></blockquote>
<p>बृहस्पतिः ।</p>
<blockquote>
<p>भर्तुर् धनहरी पत्नी तां विना दुहिता स्मृता ।</p></blockquote>
<blockquote>
<p>अङ्गाद् अङ्गात् सम्भवति पुत्रवद् दुहिता नृणाम् ॥</p></blockquote>
<blockquote>
<p>तस्याः पितृधनं त्व् अन्यः कथं गृह्णीत मानवः ॥</p></blockquote>
<p>दुहित्रभावे दौहित्रा गृह्णीयुः । तथा च विष्णुः ।</p>
<blockquote>
<p>अपुत्रपौत्रसन्तानो दौहित्रा धनम् आप्नुयुः ।</p></blockquote>
<blockquote>
<p>पूर्वेषां तु स्वधाकार्ये पौत्रा दौहित्रका मताः ॥</p></blockquote>
<p>पौत्राभावे पौत्रकार्यं दौहित्रैर् एव कर्तव्यम् । तथा च मनुः ।</p>
<blockquote>
<p>पौत्रदौहित्रयोः कार्ये न विशेषो ऽस्ति धर्मतः ।</p></blockquote>
<blockquote>
<p>तयोर् हि मातापितरौ सम्भूतौ तस्य देहतः ॥</p></blockquote>
<p>तथा ।</p>
<blockquote>
<p>पौत्रदौहित्रयोर् लोके विशेषो नोपपद्यते ।</p></blockquote>
<blockquote>
<p>दौहित्रे ऽपि ह्य् अमुत्रैनं सन्तारयति पौत्रवत् ॥</p></blockquote>
<p>स्मृतिः ।</p>
<blockquote>
<p>यथैवात्मा तथा पुत्रः पुत्रेण दुहिता समा ।</p></blockquote>
<blockquote>
<p>पौत्रदौहित्रयोर् लोके विशेषो नास्ति धर्मतः ॥</p></blockquote>
<p>मनुः ।</p>
<blockquote>
<p>अकृता वा कृता वापि यं विन्दत् सदृशं सुतम् ।</p></blockquote>
<blockquote>
<p>पौत्री मातामहस् तेन दद्यात् पिण्डं हरेद् धनम् ॥</p></blockquote>
<p>तथा ।</p>
<blockquote>
<p>दौहित्र एव च हरेद् अपुत्रस्याखिलं धनम् ।</p></blockquote>
<p>तदभावे मातापितरौ धनभाजौ । तथा च मनुः ।</p>
<blockquote>
<p>अनपत्यस्य पुत्रस्य माता दायम् अवाप्नुयात् ।</p></blockquote>
<p>तदभावे पिता, पित्रोर् अभावे भ्रातरो धनभाजः । भ्रातृष्व् अपि सोदराः प्रथमं गृह्णीयुः । देवलः ।</p>
<blockquote>
<p>ततो दायम् अपुत्रस्य विभजेरन् सहोदराः ।</p></blockquote>
<p>“माता दायम् अवाप्नुयात्,” “विभजेरन् सहोदराः” इति वचनद्वयं न क्रमपरम् । किं तु धनग्रहणे अधिकारमात्रपरम् इत्य् अविरोधः सोदराणाम् अभावे तत्पुत्रा धनभाजः । तयोर् अभावे भिन्नोदराः तत्पुत्राश् च । भ्रातृपुत्राणाम् अभावे तत्पुत्रा धनभाजः । ततः परं सापिण्ड्याभावात् समानोदकाः । तदभावे गोत्रजा धनभाजः । तथा च बोधायनः- “प्रपितामहः पितामहः पिता स्वयं सोदर्याः भ्रातरः सर्वर्णायाः पुत्रः पौत्रः प्रपौत्रः तान् अविभक्तदायादान् सपिण्डान् आचक्षते । विभक्तदायान् अपि सकुल्यान् आचक्षते । तद्वंशजेषु तद्गामीत्य् अर्थो भवति । सपिण्डाभावे सकुल्यः । पूर्वोक्तं सापिण्ड्यं पितृपितामहप्रपितामहेषु त्रिषु जीवत्सु पूर्वेषां त्रयाणाम् अपि सापिण्ड्यम् इति । सप्तपुरुषावधि सापिण्ड्यम्” । तथा च बृहस्पतिः ।</p>
<blockquote>
<p>सपिण्डता तु पुरुषे सप्तमे विनिवर्तते ।</p></blockquote>
<blockquote>
<p>समानोदकभावस् तु निवर्तेताचतुर्दशात् ॥</p></blockquote>
<p>तेनैव कल्पान्तरम् अप्य् उक्तम् ।</p>
<blockquote>
<p>जन्मनाम् अस्मृतेर् <u>एके</u> तत्परं गोत्रम् उच्यते । इति ।</p></blockquote>
<p>समानोदकानाम् अभावे सगोत्रा धनभाजः । सगोत्राणाम् अभावे बान्धवाः ।</p>
<p>बान्धवास् त्रिविधा इति बौधायनः ।</p>
<blockquote>
<p>आत्मपितृष्वसुः पुत्रा आत्ममातृष्वसुः सुताः ।</p></blockquote>
<blockquote>
<p>आत्ममातुलपुत्राश् च विज्ञेया आत्मबान्धवाः ॥</p></blockquote>
<blockquote>
<p>पितुः पितृष्वसुः पुत्राः पितुर् मातृष्वसुः सुताः ।</p></blockquote>
<blockquote>
<p>पितुर् मातुलपुत्राश् च विज्ञेयाः पितृबान्धवाः ॥</p></blockquote>
<blockquote>
<p>मातुः पितृष्वसुः पुत्रा मातुर् भ्रातृष्वसुः सुताः ।</p></blockquote>
<blockquote>
<p>मातुर् मातुलपुत्राश् च विज्ञेया मातृबान्धवाः ॥</p></blockquote>
<p>सर्वबन्धूनाम् अभावे शिष्यः, शिष्याभावे सब्रह्मचारी, तदभावे यः कश्चिच् छ्रोत्रियो गृह्णीयात् । क्षत्रियादिधनं सब्रह्मचारिपर्यन्तानाम् अभावे राजा गृह्णीयात् । सर्ववर्णेष्व् अयम् एव दायक्रमः ।</p>
<blockquote>
<p>उद्योतन-असहायास् त्व् एवं मन्यन्ते ।</p></blockquote>
<blockquote>
<p>न भ्रातरो न पितरः पुत्रा रिक्थहराः पितुः ।</p></blockquote>
<blockquote>
<p>पिता हरेद् अपुत्रस्य रिक्थं भ्रातर एव वा ॥</p></blockquote>
<p>इति मनुवचने “भ्रातर एव वा” इत्य् एवकारात् पुत्राभावे भ्रातॄणाम् एव प्रथमं धनग्रहणं प्रतीयते । तथा हि – अपुत्रस्य स्वर्यातस्य भ्रातृगामि द्रव्यम् । तदभावे मातापितरौ हरेयाताम् । तदभावे पत्नी वा ज्येष्ठेति शङ्खलिखितयोः वचनाच् च प्रथमं भ्रातृगामित्वं प्रतीयते, तथा –</p>
<blockquote>
<p>ततो दायम् अपुत्रस्य विभजेरन् सहोदराः ।</p></blockquote>
<blockquote>
<p>कुल्या दुहितरो वापि क्रियमाणः पितैव वा ॥</p></blockquote>
<blockquote>
<p>सवर्णा भ्राततो माता भार्या चेति यथाक्रमम् ।</p></blockquote>
<blockquote>
<p>तेषाम् अभावे गृह्णीयुः कुल्यानां सहवासिनः ॥</p></blockquote>
<p>इति देवलवचनाच् च । प्रथमम् अनपत्यस्य सोदरभ्राता धनं गृह्णीयाद् इति प्रतीयेत । सोदरभ्रातुर् अभावे मातापितरौ गृह्णीयाताम् इत्य् <u>एके</u> । संसृष्टीत्य् <u>अन्ये</u> । उक्तानाम् अभावे भारेत्य् <u>अपरे</u> । “पत्नी दुहितरश् च” इत्येवमादीनि यानि पत्न्याः प्रथमं धनाहरणपराणि वाक्यानि तानि सर्वाणि नियुक्तपत्नीविषयाणि । यानि पुनर् दुहितॄणां धनप्रतिपादकानि वाक्यानि तानि पित्रिकाविषणीति । <u>अन्ये</u> तु स्त्रीणां न दायसम्बन्धः, “तस्मात् स्त्रियो निरिन्द्रिया अदायादीः” इति श्रुतेः,</p>
<blockquote>
<p>धूमावसानिकं ग्राह्यं सभायां स्नानतः पुनः ।</p></blockquote>
<p>पुराणे,</p>
<blockquote>
<p>वसनाशनवासांसि निगणय्य धवे मृते ।</p></blockquote>
<p>इति व्यासवचनात्, तथा –</p>
<blockquote>
<p>अन्यत्र ब्राह्मणात् किं तु राजा धर्मपरायणः ।</p></blockquote>
<blockquote>
<p>तत् स्त्रीणां जीवनं दद्याद् एष दायविधिः स्मृतः ॥</p></blockquote>
<p>इति नारदवचनात्,</p>
<blockquote>
<p>विधवा यौवनस्था चेन् नारी भवति कर्कशा ।</p></blockquote>
<blockquote>
<p>आयुषः क्षपणार्थं तु दातव्यं जीवनं तदा ॥</p></blockquote>
<p>इति बृहस्पतिवचनात्, तथा –</p>
<blockquote>
<p>अपुत्रा योषितश् चैषां भर्तव्याः साधुवृत्तयः ।</p></blockquote>
<p>इति मनुवचनात्, तथा –</p>
<blockquote>
<p>आढकं भर्तृहीनाया दातव्यं विधवाशनम् ।</p></blockquote>
<p>इति प्रजापतिवचनात्, तथा –</p>
<blockquote>
<p>अन्नार्थं तण्डुलप्रथम् अपराह्णे तु सेन्धनम् ।</p></blockquote>
<p>इति वचनाच् चापुत्राया विधवायाः ज्ञातिभरणमात्रम् एव, न दायप्राप्तिः । दाय प्राप्तिस् तु ज्ञातीनाम् एवेति मन्यन्ते ।</p>
<blockquote>
<p>एतत् <u>सर्वम् अयुक्तम्</u> ।</p></blockquote>
<blockquote>
<p>पिता हरेद् अपुत्रस्य रिक्थं भ्रातर एव वा ।</p></blockquote>
<p>इति मनुवचने ऽपि क्रमप्रतिपादकशब्दाभावान् न प्रथमे पत्नीव्युदासः । एवकारात् पित्रपेक्षया भ्रातुः प्राथम्यम् । तथा –</p>
<blockquote>
<p>अनपत्यस्य पुत्रस्य माता दायम् अवाप्नुयात् ।</p></blockquote>
<p>इति मनुवचने ऽपि क्रमपरशब्दाभावात् न पत्न्या व्युदासः । शङ्खलिखित-देवलवचनयोः यद्य् अपि सोदरभ्रातॄणां प्रथमं धनग्रहणं प्रतीयते, तथापि</p>
<blockquote>
<p>“अनपत्यस्य प्रमीतस्य धनं पत्न्यद्भिगामी” इति वैष्णववचनात्,</p></blockquote>
<blockquote>
<p>“भार्यासुतविहीनस्य” इति बृहस्पतिवचनात्,</p></blockquote>
<blockquote>
<p>“अपुत्रा शयनं भर्तुः” इति वृद्धमनुवचनात्,</p></blockquote>
<blockquote>
<p>“आम्नाये स्मृतितन्त्रे च” इति प्राजापत्यवचनात्,</p></blockquote>
<blockquote>
<p>“भर्तुर् धनहरी पत्नी” इति बृहस्पतिवचनात्,</p></blockquote>
<blockquote>
<p>“अपुत्रस्याथ कुलजा” इति कात्यायनवचनात्,</p></blockquote>
<blockquote>
<p>“कुल्येषु विद्यमानेषु” इति पितामहवचनात्,</p></blockquote>
<blockquote>
<p>“असुतस्य प्रमीतस्य” इति बृहस्पतिवचनात्,</p></blockquote>
<blockquote>
<p>“पत्नी दुह्तरश् च” इति याज्ञवल्क्यवचनाच् च,</p></blockquote>
<p>साध्वाचारायाः पत्न्याः सकलधनग्रहणं प्रथमं बहुभिः वचनैः प्रतीयत इति, तेषाम् आनुगुण्येन तयोर् वचनयोः व्याख्यानं कर्तव्यम् । “स्वर्यातस्य ह्य् अपुत्रस्य भ्रातृगामि द्रव्यम्” इति संसृष्टभ्रातृगामीत्य् अर्थः ।</p>
<blockquote>
<p>यद् वा पाठक्रमवचनेनानेकक्रमवचनाविरोधाय पत्न्या दुहितुर् मातापित्रोश् च पूर्वानुप्रवेशः कर्तव्यः । पत्नीदायपराणि सकलवचनानि नियुक्तपत्नीविषयाणीति यद् उक्तं तद् <u>अयुक्तम्</u>, सर्वत्र नियोगप्रस्तावाभावात् । तथा सर्वाणि दुहितृदायपराणि वाक्यानि पुत्रिकाविषयाणीत्य् अप्य् <u>अयुक्तम्</u>, पुत्रीकरणस्यापि सर्वत्राप्रस्तुतत्वात् । यत् पुनर् अर्थवादः “तस्मात् स्त्रियो निरिन्द्रिया अदायादीःऽ इति तत् पात्नीवतग्रहे पत्न्याः स्त्रिया अंशो नास्तीत्य् एवम्परम्, “इन्द्रियं वै सोमपीथः” इति इन्द्रियशब्दस्य सोमे दर्शनात् । किं च नात्रेन्द्रियशब्दो वीर्यपरः –</p></blockquote>
<blockquote>
<p>पुमान् पुंसो ऽध्के शुक्ले स्त्री भवत्य् अधिके स्त्रियाः ।</p></blockquote>
<p>इति स्त्रीणाम् अपि वीर्यवत्वदर्शनात् । तस्मात् स्त्रियो निरिन्दिर्या इति वक्तुं न शक्यत इति इन्द्रियशब्दः सोमपर एव युक्तः । “धूमावसानिकं ग्राह्यम्” इत्य् अल्पधने भर्तरि मृते विभागे जीवनापर्याप्तौ जीवनपर्याप्तं धूमावसानिकं ग्राह्यम् इत्य् उच्यते । अविभक्तभर्तृविषयं वा धूमावसानिकवचनम् ।</p>
<blockquote>
<p>“यज्ञार्थं द्रव्यम् उत्पन्नम्” इत्य् अत्र यज्ञशब्दो धर्ममात्रोपलक्षणपरः, यज्ञस्यैव विवक्षितत्वे दानहोमार्थत्वविरोधात् । ततश् च स्त्रीणाम् अपि पूर्तादिसम्भवान् न विरोधः । “अन्यत्र ब्राह्मणात् किञ्चित्” इत्य् एतद् अवरुद्धस्त्रीविषयम् इति प्रकरणात् गम्यते । “विधवा यौनवस्था चेत्” इति शङ्कितव्यभिचारायाः सकलधनग्रहणनिषेधपरम् । “अपुत्रा योषितश् चैषां भर्तव्याः” इति क्लीबादिभार्याविषयम् इति प्रकरणाद् अवगम्यते, पतिद्वारेण तासाम् अर्थसम्बन्धाभावात् भरणमात्रम् उच्यत इत्य् अविरोधः । “आढकं भर्तृहीनाया दातव्यम्,” तथा “अन्नार्थं तण्डुलप्रस्थम्” इतीत्येवमादीन वचनान्य् अपि शङ्कितव्यभिचारस्त्रीविषयाणि । यद् अपीदं नारदीयवचनम्,</p></blockquote>
<blockquote>
<p>भरणं चास्य कुर्वीरन् स्त्रीणाम् आ जीवितक्षयात् ।</p></blockquote>
<p>इति एतत्,</p>
<blockquote>
<p>संसृष्टिनां तु यो भागः तेषाम् एव स इष्यते ।</p></blockquote>
<p>इति प्रस्तुतसंसृष्टिस्त्रीणाम् अनपत्यानां भरणमात्रपरम् । यद् अपीदं कात्यायनवचनम्,</p>
<blockquote>
<p>विभक्ते संस्थिते द्रव्यं पुत्राभावे पिता हरेत् ।</p></blockquote>
<blockquote>
<p>भ्राता वा जननी वाथ माता वा तत्पितुः क्रमात् ॥</p></blockquote>
<p>इति, तद् अपि भार्यादुहित्रोर् अभावे द्रष्टव्यम् । भर्तरि जीवति तेन सह सकलधनस्य स्वामिनि तस्मिन् मृते कथं निर्धना स्यात् । तस्मात् साधुवृत्तयुक्तायाः पत्न्याः सकलधनग्रहणं युक्तम् एव ।</p>
<blockquote>
<p><u>केचित्</u> तु अल्पधनविषयाणि पत्नीदायवचनानि, महति धने ज्ञातिदाय एवेति मन्यन्ते ।</p></blockquote>
<blockquote>
<p>पुनर्भूजातौ प्रत्य् आह भारद्वाजः ।</p></blockquote>
<blockquote>
<p>द्वौ तु यौ विवदेयातां द्वाभ्यां जातौ स्त्रिया धने ।</p></blockquote>
<blockquote>
<p>तयोर् यद्य् अस्य पित्र्यं स्यात् स तद् गृह्णीत नेतरः ॥</p></blockquote>
<p>स्वोत्पादकधनम् एव गृह्णीयाताम् इत्य् अर्थः ।</p>
<p><strong>स्त्रीधनविभागः</strong></p>
<p>अथ स्त्रीधनविभागः । तत्र मनुः ।</p>
<blockquote>
<p>जनन्या संस्थितायां तु समं सर्वे सहोदराः ।</p></blockquote>
<blockquote>
<p>भजेरन् मातृकं रिक्थं भगिन्यश् च सनाभयः ॥ इति ।</p></blockquote>
<p>पितृधनवन् नोद्धारः विषमविभागो वा कर्तव्यः । किं तु सोदराणां पुरुषाणां स्त्रीणां च मातृधने समो विभागो इतीदम् अपरं कर्तव्यम् इत्य् आह ¦</p>
<blockquote>
<p>यस् तासां स्युर् दुहितरः तासाम् अपि यथार्हतः ।</p></blockquote>
<blockquote>
<p>मातामह्या धनात् किञ्चित् प्रदेयं प्रीतिपूर्वकम् ॥</p></blockquote>
<p>अत्र विशेषम् आह बृहस्पतिः ।</p>
<blockquote>
<p>स्त्रीधनं तदपत्यानां दुहिता च तदंशिनी ।</p></blockquote>
<blockquote>
<p>अप्रत्ता चेत् समूढा तु लभते मानमात्रकम् ॥</p></blockquote>
<p>शङ्खलिखितौ : “समं सर्वे सहोदरा मातृकं रिक्थम् अर्हन्ति कुमार्यश् च” । गौतमः- “स्त्रीधनं दुहितॄणाम् अप्रत्तानाम् अप्रतिष्ठितानां च” । वसिष्ठः- “मातुः पारिणाह्यं स्त्रियो विभजेरन्” । विभजेरन्न् ऊर्ध्वम् इत्य् अनुवृत्तौ, याज्ञवल्क्यः ।</p>
<blockquote>
<p>मातुर् दिहितरः शेषम् ऋणात् ताभ्यां मतेन यः ।</p></blockquote>
<p>दुहितॄणाम् अभावे तदन्वयाः पुत्राः गृह्णीयुर् इत्य् अर्थः । नारदः ।</p>
<blockquote>
<p>मातुर् दुहितरो ऽभावे दुहितॄणां तदन्वयः ।</p></blockquote>
<p>पुत्राणां समृद्धत्वे दुहितॄणाम् अभावे तदन्वयः, मातृदौहित्रा गृह्णीयुर् इत्य् अर्थः । कात्यायनः ।</p>
<blockquote>
<p>दुहितॄणाम् अभावे तु रिक्थं पुत्रेषु तद् भवेत् ।</p></blockquote>
<p>मनुः ।</p>
<blockquote>
<p>मातुस् तु यौतकं यत् स्यात् कुमारीभाग एव सः ।</p></blockquote>
<p>यौतकं मातृकुललब्धं स्त्रीधनं तत् कुमार्या एव । भर्तृकुललब्धस्त्रीधने पुत्राः कन्याश् च सापिण्ड्यात् तुल्याः । कन्याभावे प्रत्ताप्य् प्रतिष्ठिताः पुत्रैः तुल्याः अप्रतिष्ठिताः अप्रजाः, “प्रजा वै प्रतिष्ठा” इति ब्राह्मणवादात् निर्धना वा । क्रमविभागस्त्रीधनविशेषम् आह मनुः ।</p>
<blockquote>
<p>स्त्रियास् तु यद् भवेद् वित्तं पित्रा दत्तं कथञ्चन ।</p></blockquote>
<blockquote>
<p>ब्राह्मणी तद् धरेत् कन्या तद् अपत्यस्य वा भवेत् ॥</p></blockquote>
<p>क्रमविवाहे ब्राह्मणीव्यतिरिक्तासु अप्रजासु मृतासु तासां धनं ब्राह्मणीप्रसूता कन्यका हरेत् । तत्पुत्रो वा न तु भर्त्रादयः । पित्रा दत्तम् इति स्त्रीधनमात्रोपलक्षणम् । अत्र पारस्करः ।</p>
<blockquote>
<p>अप्रत्तायास् तु दुहितुः स्त्रीधनं परिकीर्तितम् ।</p></blockquote>
<blockquote>
<p>पुत्रस् तु नैव लभते प्रत्तायां तु समांशभाक् ॥</p></blockquote>
<p>स्त्रीधनलक्षणम् आह मनुः ।</p>
<blockquote>
<p>अध्यग्न्यध्याहवनिकं दत्तं च प्रीतिकर्मणि ।</p></blockquote>
<blockquote>
<p>भ्रातृमातृपितृप्राप्तं षड्विधं स्त्रीधनं स्मृतम् ॥</p></blockquote>
<p>अत्र विशेषम् आह नारदः ।</p>
<blockquote>
<p>अध्यग्न्यध्याहवनिकं भर्तृदायं तथैव च ।</p></blockquote>
<blockquote>
<p>भ्रातृदत्तं पितृभ्यां च षड्विधं स्त्रीधनं स्मृतम् ॥</p></blockquote>
<p>अत्र याज्ञवल्क्यः ।</p>
<blockquote>
<p>पितृमातृपतिभ्रातृदत्तम् अध्यग्न्युपागतम् ।</p></blockquote>
<blockquote>
<p>आधिवेदनिकाद्यं च स्त्रीधनं परिकीर्तितम् ॥</p></blockquote>
<p>अत्र विष्णुः- “पितृमातृसुतभ्रातृदत्तम् अध्यग्न्युपागतम् आधिवेदनिकं बन्धुदत्तं शुल्कम् अग्न्याधेयिकम् इति स्त्रीधनम्” । देवलः ।</p>
<blockquote>
<p>वृत्तिर् आभरणं शुल्कं लाभं च स्त्रीधनं भवेत् ।</p></blockquote>
<p>कात्यायनः ।</p>
<blockquote>
<p>प्राप्तं शिल्पैस् तु यद् वित्तं प्रीत्या चैव यद् अन्वितम् ।</p></blockquote>
<blockquote>
<p>भर्तुः स्वाम्यं धने तत्र शेषं तु स्त्रीधनं स्मृतम् ॥</p></blockquote>
<p>भर्तुर् अन्यतो बन्धुभ्यः प्रीत्या यल् लब्धम् इत्य् अर्थः । स्वशिल्पैः प्राप्ते, भर्तृव्यतिरिक्तबन्धूनां सकाशात् प्रीत्या प्राप्ते च शेषे चाध्यग्न्यादिलक्षणे धने स्त्रीणां स्वाम्यं स्त्रीधनम् इत्य् अर्थः । अध्यग्न्यादिस्वरूपं स एवाह ।</p>
<blockquote>
<p>विवाहकाले यः स्त्रीभ्यो दीयते ह्य् अग्निसन्निधौ ।</p></blockquote>
<blockquote>
<p>तद् अध्यग्निकृतं सद्भिः स्त्रीधनं परिकीर्तितम् ॥</p></blockquote>
<blockquote>
<p>यत् पुनर् लभते नारी नीयमाना पितुर् गृहात् ।</p></blockquote>
<blockquote>
<p>अध्याहवनिकं नाम स्त्रीधनं समुदाहृतम् ॥</p></blockquote>
<blockquote>
<p>प्रीत्या प्रदत्तं यत् किञ्चित् श्वश्र्वा वा श्वशुरेण वा ।</p></blockquote>
<blockquote>
<p>पादवन्दनिकं यत् तत् लावण्यार्जितम् उच्यते ॥</p></blockquote>
<blockquote>
<p>विवाहात् परतो यत् तु लब्धं बन्धुकुलात् स्त्रिया ।</p></blockquote>
<blockquote>
<p>अन्वाधेयं तद् उक्तं तु लब्धं बन्धुकुलात् तथा ॥</p></blockquote>
<blockquote>
<p>गृहोपस्करवाह्यानां दोह्याभरणकर्मिणाम् ।</p></blockquote>
<blockquote>
<p>मूल्यं लब्धं तु यत् किञ्चित् तच् छुल्कं परिकीर्तितम् ॥</p></blockquote>
<p>अपुत्राया अपि विवाहभेदेन दायादान् आह मनुः ।</p>
<blockquote>
<p>अन्वाधेयं च यद् वित्तं पत्या प्रीतेन चैव यत् ।</p></blockquote>
<blockquote>
<p>पत्यौ जीवति वृत्तायाः प्रजायास् तद्धनं भवेत् ॥</p></blockquote>
<blockquote>
<p>ब्राह्मदैवार्षगान्धर्वप्राजापत्येषु यद् धनम् ।</p></blockquote>
<blockquote>
<p>अप्रजायाम् अतीतायां भर्तुर् एव तद् इष्यते ॥</p></blockquote>
<p>उक्तेषु पञ्चविधेषु विवाहेष्व् अप्रजायाम् अतीतायां भर्तुर् एव स्त्रीधनं भवतीत्य् अर्थः ।</p>
<blockquote>
<p>यस्यै तु स्याद् धनं दत्तं विवाहेष्व् आसुरादिषु ।</p></blockquote>
<blockquote>
<p>अतीतायाम् अप्रजायां मातापित्रोस् तद् इष्यते ॥</p></blockquote>
<p>आसुरपैश्शाचराक्षसेषु त्रिषु विवाहेषु अप्रयायाम् अतीतायां मातापितृभ्यां दत्तं मातापित्रोर् एव भवतीत्य् अर्थः । देवलः ।</p>
<blockquote>
<p>सामान्यं पुत्रकन्यानां मृतायां स्त्रीधनं स्त्रियाम् ।</p></blockquote>
<blockquote>
<p>अप्रजायां हरेद् भर्ता माता भ्राता पितापि वा ॥</p></blockquote>
<p>पूर्वार्धेन मातरि मृतायाम् अष्टविधेषु विवाहेषु स्त्रीधने पुत्रकन्यायां समग्रहणम् उच्यते । उत्तरार्धेनासुरादिषु विवाहेषु तद्धनं प्रदातृभिर् एवादेयम् उच्यते । भर्तृदत्तं भर्ता हरेत् । मात्रादिभिर् दत्तं तैर् एवादेयम् इति । कात्यायनः ।</p>
<blockquote>
<p>दुहितॄणाम् अभावे तु रिक्थं पुत्रेषु तद् भवेत् ।</p></blockquote>
<blockquote>
<p>बन्धुदत्तं तु बन्धूनाम् अभावे भर्तृगामि तत् ॥</p></blockquote>
<blockquote>
<p>भगिन्यो बान्धवैः सार्धं विभजेरन् सभर्तृकाः ।</p></blockquote>
<blockquote>
<p>स्त्रीधनस्येति धर्म्यो ऽयं विभागे तु प्रकल्पितः ॥</p></blockquote>
<p>दुहितॄणाम् अभावे इत्याद्यष्टविधविवाहविषयम् । बन्धुदत्तम् इत्यासुरादिविवाहविषयम् । पुत्राणाम् अभावे बन्धुभिर् मातुलादिभिर् दत्तं तेषाम् एव । बन्धूनाम् अभावे तैर् दत्तं भर्तृगामि ।</p>
<blockquote>
<p>पक्षान्तरम् आह “भगिन्यः” इति अर्धेन । बन्धुषु सत्सु बन्धुदत्तं “सभर्तृका भगिन्यो बान्धवैःसह विभजेरन्” इति । अत्र कात्यायनः ।</p></blockquote>
<blockquote>
<p>आसुरादिषु यल् लब्धं पैतृकं स्त्रीधनं स्त्रिया ।</p></blockquote>
<blockquote>
<p>अभावे तदपत्यानां मातापित्रोस् तद् इष्यते ॥</p></blockquote>
<p>यमः ।</p>
<blockquote>
<p>आसुरादिषु यद् द्रव्यं विवाहेषु प्रदीयते ।</p></blockquote>
<blockquote>
<p>अप्रजायाम् अतीतायां पितैव तु धनं हरेत् ॥</p></blockquote>
<p>गौतमः- “भगिनीशुल्कं सोदर्याणाम् ऊर्ध्वं मातुः । पूर्वं चैके” । याज्ञवल्क्यः ।</p>
<blockquote>
<p>बन्धुदत्तं तथा शुल्कम् अन्वाधेयिकम् एव च ।</p></blockquote>
<blockquote>
<p>अप्रजायाम् अतीतायां बान्धवास् तद् अवाप्नुयुः ॥</p></blockquote>
<p>तत्र शुल्कं द्विविधम् । कन्याविक्रयमूल्यत्वेन कन्यावद्भ्यो दत्तम् एकम् । तन् मातृगामि भ्रातृगामि वा । कन्याभूषणगृहोपकरणमूल्यत्वेन दत्तम् अपरं शूल्कम् । तद् दातृभिर् एवादेयम् । अत्र बोधायनः ।</p>
<blockquote>
<p>अप्रजायां मृतायां तु पुत्रिकायां कथञ्चन ।</p></blockquote>
<blockquote>
<p>धनं तत्पुत्रिकाभर्ता हरेतैवाविचारयन् ॥</p></blockquote>
<p>तथा देवल-बोधायनौ ।</p>
<blockquote>
<p>रिक्थं मृतायां कन्यायां गृह्णीयुः सोदराः समम् ।</p></blockquote>
<blockquote>
<p>तदभावे भवेन् मातुः पितुर् मातुश् च तत्क्रमात् ॥</p></blockquote>
<p>मनुः ।</p>
<blockquote>
<p>पत्यौ जीवति यः स्त्रीभिर् अलङ्कारो धृतो भवेत् ।</p></blockquote>
<blockquote>
<p>न तं भजेरन् दायादाः भजमानाः पतन्ति ते ॥</p></blockquote>
<p>अलङ्मारस्यादत्तत्वेनास्त्रीधनत्वात् भर्तृधनत्वेन मृते भर्तरि पुत्राणां विभागे प्राप्ते, तदपवादो ऽनेन क्रियते । कात्यायनः ।</p>
<blockquote>
<p>स्त्रीणां भर्तृकुलाल् लब्धं पितुः कुलत एव वा ।</p></blockquote>
<blockquote>
<p>भूषणं न विभाज्यं स्यात् जीवने च न योजयेत् ॥</p></blockquote>
<p>आपस्तम्बः- “अलङ्कारो भार्याया ज्ञातिधनं चेत्य् एके” । प्रीतिदत्तस्यालङ्कारस्य स्वत्वे प्राप्ते स्थावरे ऽपवादम् आह नारदः ।</p>
<blockquote>
<p>भर्त्रा प्रीतेन यद् दत्तं स्त्रियै तस्मिन् मृते ऽपि तत् ।</p></blockquote>
<blockquote>
<p>सा यथाकामम् अश्नीयात् दद्याद् वा स्थावराद् ऋते ॥</p></blockquote>
<p>“प्रीतिदत्तं स्थावरम्” दातरि मृते स्त्रियाः न स्वं भवतीत्य् अर्थः । <u>केचित्</u> तु प्रीतिदत्तं स्थावरम् अप् स्वम् एव । अनुमन्तुर् अभावे दानयोग्यं न भवतीत्य् उच्यत इति वदन्ति । अत्र विशेषम् आह याज्ञवल्क्यः ।</p>
<blockquote>
<p>दुर्भिक्षे धर्मकार्ये च व्याधौ सम्प्रतिरोधके ।</p></blockquote>
<blockquote>
<p>गृहीतं स्त्रीधनं भर्त्रा नाकामो दातुम् अर्हति ॥</p></blockquote>
<p>कात्यायनः ।</p>
<blockquote>
<p>नैव भर्ता नैव सुतो न पिता भ्रातरो न च ।</p></blockquote>
<blockquote>
<p>आदाने वा विसर्गे वा स्त्रीधने प्रभविष्णवः ॥</p></blockquote>
<blockquote>
<p>यदि ह्य् अन्यतरो ह्य् एषां स्त्रीधनं भक्षयेद् बलत् ।</p></blockquote>
<blockquote>
<p>सवृद्धिकं प्रकाप्यः स्यात् दण्डं चैव समाप्नुयात् ॥</p></blockquote>
<blockquote>
<p>तद् एव यद्य् अनुज्ञाप्य भक्षयेत् प्रीतिपूर्वकम् ।</p></blockquote>
<blockquote>
<p>मूल्यम् एव स दाप्यः स्याद् यदासौ धनवान् भवेत् ॥</p></blockquote>
<blockquote>
<p>व्याधितं व्यसनार्तं च धनिकैर् वोपपीडितम् ।</p></blockquote>
<blockquote>
<p>ज्ञात्वा निसृष्टं यत् प्रीत्या दद्याद् आत्मेच्छया तु सः ॥</p></blockquote>
<p>देवलः ।</p>
<blockquote>
<p>वृत्तिर् आभरणं शूल्कं लाभं च स्त्रीधनं भवेत् ।</p></blockquote>
<blockquote>
<p>भोक्त्री तत् स्वयम् एवेदं पतिर् नार्हत्य् अनापदि ॥</p></blockquote>
<blockquote>
<p>वृथा मोक्षे च भोगे च स्त्रियै दद्यात् सवृद्धिकम् ।</p></blockquote>
<blockquote>
<p>पुत्रार्तिहरणे चापि स्त्रीधनं भोक्तुम् अर्हति ॥</p></blockquote>
<p>कात्यायनः ।</p>
<blockquote>
<p>अपकारक्रियायुक्ता निर्लज्जा चार्थनाशिका ।</p></blockquote>
<blockquote>
<p>व्यभिचाररता या च स्त्रीधनं न च सार्हति ॥</p></blockquote>
<blockquote>
<p>भ्रत्रा प्रतिश्रुतं देयम् ऋणवत् स्त्रीधनं सुतैः ।</p></blockquote>
<blockquote>
<p>तिष्ठेत भर्तृकुले या वा सा वा पितृकुले वसेत् ॥</p></blockquote>
<p>वृद्धमनुः ।</p>
<blockquote>
<p>स्वभर्तृलब्धं रिक्थं यत् विना शुल्कं तदर्हणम् ।</p></blockquote>
<blockquote>
<p>शेषं विभागं कुर्वीत सा भवत्य् अंशिनी खलु ॥</p></blockquote>
<p>कवषः ।</p>
<blockquote>
<p>कन्याविक्रयमूल्यं यद् अर्हणं शुल्कम् एव वा ।</p></blockquote>
<blockquote>
<p>तद्विनाशं प्रकुर्वीत सा भवत्य् अंशिनी खलु ॥</p></blockquote>
<p>कात्यायनः ।</p>
<blockquote>
<p>ऊढया कन्यया वापि भर्तुः पितृगृहे ऽपि वा ।</p></blockquote>
<blockquote>
<p>भ्रातुः सकाशात् पित्रोर् वा लब्धं सौदायिकं स्मृतम् ॥</p></blockquote>
<blockquote>
<p>सौदायिकं धनं प्राप्य त्रीणां स्वातन्त्र्यम् इष्यते ।</p></blockquote>
<blockquote>
<p>यस्मात् तद् आनृशंस्यार्थं तैर् दत्तं तत् प्रजीवनम् ॥</p></blockquote>
<blockquote>
<p>सौदायिके सदा स्त्रीणां स्वातन्त्र्यं प्रैकीर्तितम् ।</p></blockquote>
<blockquote>
<p>विक्रये चैवे दाने च यथेष्टं स्थावरेष्व् अपि ॥</p></blockquote>
<p>आपदि भर्तृपुत्राद्यनुमत्यभावे ऽपि विक्रयादिषु न दोष इत्य् अभिप्रायः । अत्र याज्ञवल्क्यः ।</p>
<blockquote>
<p>अधिविन्नः स्त्रियै दद्याद् आधिवेदनिकं समम् ।</p></blockquote>
<blockquote>
<p>न दत्तं स्त्रीधनं यस्यै दत्ते त्व् अर्धं प्रकल्पयेत् ॥</p></blockquote>
<p>अत्र अर्धशब्दः परिपूरकांशपरः । कात्यायनः ।</p>
<blockquote>
<p>अथ चेत् स द्विभार्यः स्यात् न च तां भजते पुनः ।</p></blockquote>
<blockquote>
<p>प्रीत्या निसृष्टम् अपि चेत् प्रतिदाप्यः स तद्बलात् ॥</p></blockquote>
<blockquote>
<p>ग्रासाच्छादनवासानाम् आच्छेदो यत्र दृश्यते ।</p></blockquote>
<blockquote>
<p>तत्र स्वान्य् आददीत स्त्री विभागे रिक्थिनां तथा ॥</p></blockquote>
<blockquote>
<p>लिखितस्यैव धर्मो ऽयं प्राप्ते पितृकुले वसेत् ।</p></blockquote>
<blockquote>
<p>व्याधिता प्रेतकाले तु गच्छेद् भर्तृकुलं तथा ॥</p></blockquote>
<p>अत्र विशेषम् आह बृहस्पतिः ।</p>
<blockquote>
<p>मातृष्वसा मातुलानी पितृव्यस्त्री पितृष्वसा ।</p></blockquote>
<blockquote>
<p>श्वश्रूः पूर्वपत्नी च मातृतुल्याः प्रकीर्तिताः ॥</p></blockquote>
<blockquote>
<p>यद्य् आसाम् औरसो न स्यात् सुतो दौहित्र एव वा ।</p></blockquote>
<blockquote>
<p>तत्सुतो वा धनं तासां स्वस्रीयाद्याः समाप्नुयुः ॥</p></blockquote>
<p>चतुर्थपर्यन्तसपिण्डेषु सत्सु इदं वचनं न प्रवर्तते । पञ्चमप्रभृत्यसपिण्डेषु सत्सु इदं वचनं प्रवर्तत इति व्याख्यातृभिर् उक्तम् ।</p>
<blockquote>
<p><u>अन्यैर्</u> एवं व्यवस्था कृत । मातृष्वसृप्रभृतीनां षण्णां प्रति सम्बन्धिषु स्वस्रीयादिषु षट्सु प्राप्तेषु यत्राप्रजस्त्रीधनविषये भर्तुः प्राप्तिः तत्र तदभावे भर्तृद्वारेण सम्बन्धिषु त्रिषु प्रत्यासत्त्यतिशयवशेन प्रथमं भर्तुर् अनुजो ऽर्हति पूर्वजपत्नीधनम् । तदभावे तस्याः भ्रातुः पुत्रो ऽर्हति । तदभावे जामातार्हति । स्वस्रीयाद्या इत्य् अपत्यप्रत्ययेनापत्यमात्रप्रतीतेः स्त्रीणां पुरुषाणां च दायसम्बन्धो युत इति <u>केचित्</u> ।</p></blockquote>
<blockquote>
<p><u>अन्ये</u> तु स्त्रीपुंससाधारणातिदेशे ऽपि पुंस्य् एव प्रथमं प्रतीत्युदयात्, “तस्मात् स्त्रियो निरिन्द्रियाः” इत्य् अर्थवाददर्शनाच् च पुरुषाणाम् एव दायसम्बन्धो न स्त्रीणाम् इति मन्यन्ते ।</p></blockquote>
<p><strong>संसृष्टानां दायः</strong></p>
<p>अथ संसृष्टिनां दायः । तत्र मनुः ।</p>
<blockquote>
<p>विभक्ताः सह जीवन्तो विभजेरन् पुनर् यदि ।</p></blockquote>
<blockquote>
<p>समस् तत्र विभागः स्यात् ज्यैष्ट्यं तत्र न विद्यते ॥</p></blockquote>
<p>संसृष्टिनां विभागे ज्येष्ठांशोद्धारो न कर्तव्य इत्य् अर्थः ।</p>
<blockquote>
<p>येषां ज्येष्ठः कनिष्ठो वा हीयेतांशप्रदानतः ।</p></blockquote>
<blockquote>
<p>म्रियेतान्यतरो वापि तस्य भागो न लुप्यते ॥</p></blockquote>
<p>महापातकिनो नांशप्रदाहो इति वचनाद् येषां पुरुषाणां ज्येष्ठः कनिष्ठो वा ब्रह्महत्यदिना अंशप्रदानान् निवृत्तः हीयेत वा तस्य भागो न लुप्यते । न संसृष्टिनो गृह्णीयुः । कथं तर्हि कर्तव्यम् इत्य् अपेक्षायाम् आह स एव ।</p>
<blockquote>
<p>सोदर्या विभजेयुस् तं समेत्य सहिताः समम् ।</p></blockquote>
<blockquote>
<p>भ्रातरो ये च संसृष्टा भगिन्यश् च सनाभयः ॥</p></blockquote>
<p>पतितस्य मृतस्य प्रव्रजितस्य वा भागं सोदर्याः सम्भूय विभजेयुः । भ्रातरो ये च संसृष्टा असोदराः ते असंसृष्टैः समानोदरैः सह विभजेयुः । सोदर्या अस्यार्थसंसर्गाभावे ऽप्य् उदरसंसर्गाद् ग्रहणम् । भिन्नोदरस्योदरसंसर्गाभावेनाप्य् अर्थसंसर्गाद् ग्रहणम् इति । तथा मृतस्य सनाभयो ऽपि भगिन्यः पूर्वोक्तसोदरसंसर्गिभ्यां सह समं विभजेयुर् इति । भ्रातरो ये च संसृष्टा इति भ्रातृग्रहम् अन्येन पित्रा पितृव्येण वा संसर्गे तत्पत्न्यादिप्राप्त्यर्थम् इति आचार्यविश्वरूपैर् उक्तम् । अथ याज्ञवल्क्यः ।</p>
<blockquote>
<p>संसृष्टिनस् तु संसृष्टी सोदरस्य तु सोदरः ।</p></blockquote>
<blockquote>
<p>दद्याच् चापहरेच् चांशं जातस्य च मृतस्य च ॥</p></blockquote>
<p>विभक्तं धनं पुनर् मिश्रीकृतं संसृष्टम् । तद् अस्यास्तीति संसृष्टी । तत्र संसृष्टिषु नियमं बृहस्पतिर् आह ।</p>
<blockquote>
<p>विभक्तो यः पुनः पित्रा भ्रात्रा वैकत्र संस्थितः ।</p></blockquote>
<blockquote>
<p>पितृव्येणाथ वा प्रीत्या स तु संसृष्ट उच्यते ॥</p></blockquote>
<p>तस्य संसृष्टिनो मृतस्यांशं विभागकाले अविज्ञातगर्भायां भार्यायां पश्चाद् उत्पन्नस्य पुत्रस्य संसृष्टी दद्यात् । तथाविधपुत्राभावे मृतांशं संसृष्ट्येवाहरेत् न पत्न्यादि । सोदरस्य संसृष्टिनो मृतस्याशं सोदरः संसृष्टिजातस्य दद्यात् । पुत्राभावे स्वयम् एवापहरेद् इति । संसृष्टिन्य् अपुत्रे स्वर्याते संसृष्टिनो भिन्नोदरस्यासंसृष्टिनः समानोदरस्य च सद्भावे कथं धनस्य हरणम् इत्य् अपेक्षायाम् आह ।</p>
<blockquote>
<p>अन्योदर्यस् तु संसृष्टी नान्योदर्यधनं हरेत् ।</p></blockquote>
<blockquote>
<p>असंसृष्ट्य् अपि चादद्यात् संसृष्टो नान्यमातृजः ॥</p></blockquote>
<p>अन्योदर्यः सापत्नो भ्राता संसृष्टिधनं न कृत्स्नं हरेत्, अपि त्व् अर्धम् । असंसृष्ट्य् अर्धान्तरम् आददीत । को ऽसाव् असंसृष्टी इत्य् आशङ्कायाम् आह, संसृष्ट इति । एकोदरः संसृष्टः सोदर्य इति यावत् । नान्यमातृज इत्य् अत्रैव शब्दाध्याहारेण व्याख्यानं कर्तव्यम् । संसृष्ट्य् अन्यमातृज एव संसृष्टिनो धनं नाददीत । अपि तु असंसृष्ट्य् अपि सोदर आददीत । अत्रापि शब्दश्रवणात् नान्यमातृज एवेत्य् अवधारणम् निषेधेनावगम्यते । तेनाध्याहारः कर्तव्यः । संसृष्टिविषये पत्नीदायनिवृत्ते तासाम् आभरणात् भरणम् कर्तव्यम् ।</p>
<blockquote>
<p>तथा संसृष्टिनं प्रत्य् आह नारदः ।</p></blockquote>
<blockquote>
<p>भरणं चास्य कुर्वीरन् स्त्रीणाम् आ जीवितक्षयात् । इति ।</p></blockquote>
<p>यद् इदं संसृष्टिनो धनग्रहणम् उक्तं तत्पुत्रपत्नीदुहितॄणाम् अभावे इति <u>केचित्</u> । तथा बृहस्पतिः ।</p>
<blockquote>
<p>यदा कश्चित् प्रमीयेत प्रव्रजेद् वा कथञ्चन ।</p></blockquote>
<blockquote>
<p>न लुप्यते तस्य भागः सोदरस्य विधीयते ॥</p></blockquote>
<blockquote>
<p>या तस्य भगिनी सा तु ततो ऽंशं लब्धुम् अर्हति ।</p></blockquote>
<blockquote>
<p>अनपत्यस्य धर्मो ऽयम् अभार्यापितृकस्य च ॥</p></blockquote>
<p><u>ननु</u>,</p>
<blockquote>
<p>भरणं चास्य कुर्वीरन् स्त्रीणाम् आ जीवितक्षयात् ।</p></blockquote>
<blockquote>
<p>रक्षन्ति शय्यां भर्तुश् चेद् आच्छिन्द्युर् इतरासु च ॥</p></blockquote>
<p>इति नारदवचनात्, भार्यासद्भाव एव संसृष्टिनो धनग्रहणम् इति गम्यते । सत्यम्, पत्नी दायायोग्या स्त्रीषु नारदवचनम् इत्य् अविरोधः । यासु स्मृतिषु योषिद्विधवानारीस्त्रीभार्यादिशब्दप्रयोगः, तासु तासां भरणम् एव । यासु स्मृतिषु पत्नीशब्दप्रयोगः तासु दायग्रहणम् इति वृद्धाः । अत्र विशेषम् आह बृहस्पतिः ।</p>
<blockquote>
<p>संसृष्टिनां तु यः कश्चित् विद्याशौर्यादिना धनम् ।</p></blockquote>
<blockquote>
<p>प्राप्नोति तस्य दातव्यौ द्व्यंशौ शेषाः समांशिनः ॥</p></blockquote>
<p>कात्यायनः ।</p>
<blockquote>
<p>संसृष्टानां तु संसृष्टा पृथक्स्थानां पृथक्स्थिताः ।</p></blockquote>
<blockquote>
<p>अभावे ऽर्थहरा ज्ञेया निर्बीजान्योन्यभागिनः ॥</p></blockquote>
<p>संसृष्टानां कस्यचिद् अपुत्रस्य मरणे संसृष्टिन एव धनम् । तथा असंसृष्टानां कस्यचित् अपुत्रस्य मरणे असंसृष्टानाम् एव धनम् । तेषाम् अभावे इतरेषाम् अपि । संसृष्टेषु निबीजेषु निरन्वयमृतेषु असंसृष्टास् तद्धनहारिणः । तथा असंसृष्टेषु निर्बीजेषु संसृष्टास् तद्धनहारिणः । तत्र विशेषम् आह याज्ञवल्क्यः ।</p>
<blockquote>
<p>वानप्रस्थयतिब्रह्मचारिणां रिक्थभागिनः ।</p></blockquote>
<blockquote>
<p>क्रमेणाचार्यसच्छिष्यधर्मभ्रात्रैकतीर्थिनः ॥</p></blockquote>
<p>अत्र भगवान् विष्णुः- “वानप्रस्थधनम् आचार्यो गृह्णीयात् शिष्यो वा” ।</p>
<p><strong>इति श्रीवरदराजीये व्यवहारनिर्णये दायविभागकाण्डः समाप्तः</strong></p>

  </div>
</article>


        

        



    <aside class="card border noPrint" id="section-tree-item-dharmaH_nibandhaH_varada-rAjaH_vyavahAra-nirNayaH_11_dAya-vibhAgakANDam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/nibandhaH/varada-rAjaH_vyavahAra-nirNayaH/11_dAya-vibhAgakANDam/">११ दाय-विभागकाण्डम् </a>
            <a data-toggle="collapse" href="#section-tree-item-body-dharmaH_nibandhaH_varada-rAjaH_vyavahAra-nirNayaH_11_dAya-vibhAgakANDam_md" role="button" aria-expanded="false" aria-controls="section-tree-item-body-dharmaH_nibandhaH_varada-rAjaH_vyavahAra-nirNayaH_11_dAya-vibhAgakANDam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_nibandhaH_varada-rAjaH_vyavahAra-nirNayaH_11_dAya-vibhAgakANDam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ११ दाय-विभागकाण्डम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
