<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | मानव-धर्म-सारः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/dharmaH/bAla-bodhaH/mAnava-dharma-sAraH/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/dharmaH/bAla-bodhaH/mAnava-dharma-sAraH/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:url" content="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/">
  <meta property="og:site_name" content="कल्पान्तरे विश्वासटिप्पन्यः">
  <meta property="og:title" content="मानव-धर्म-सारः">
  <meta property="og:description" content="[[मानव-धर्म-सारः	Source: EB]]
[
TODO: परिष्कार्यम्
REVIEW NOT DONE
[TABLE]
उदुध्यध्वं ,समनसः, सखौषः,
सं अग्निंइन्ध्वं, बहवः, सनीडाः
दधिक्रां अग्निं उषसं च देवीं
इन्द्रावतो ऽवसे निह्वये वः
ॐ
मानव-धर्म-सारः
उदार-धीर-गम्भीर वाचां भगवतो मनोः
कैश्चिद् भगवतो दासैः अयं सारः प्रसार्यते ।
प्रकाशक-
&#34;
काशी विद्यापीठ&#34;,
बनारस ।
ई० सं० १९४३ पर्यन्तं एव अस्य प्रन्थस्य पुनर्मुद्रणाऽधिकारः रक्षितः ।
अन्यभाषया अनूदितुं प्रकाशयितुं च अद्यप्रभृत्यैव सर्वस्याधिकारः ।
मूल्यं—अष्टौ आणकाः । विंशति ( २० ) पुस्तकानां,
ततोऽधिकानां वा, एकदैव क्रेतृभ्यः—सप्त आणकाः ।
मुद्रक—
माधव विष्णु पराड़कर">
  <meta property="og:locale" content="en_us">
  <meta property="og:type" content="article">
    <meta property="article:section" content="dharmah">

  <meta itemprop="name" content="मानव-धर्म-सारः">
  <meta itemprop="description" content="[[मानव-धर्म-सारः	Source: EB]]
[
TODO: परिष्कार्यम्
REVIEW NOT DONE
[TABLE]
उदुध्यध्वं ,समनसः, सखौषः,
सं अग्निंइन्ध्वं, बहवः, सनीडाः
दधिक्रां अग्निं उषसं च देवीं
इन्द्रावतो ऽवसे निह्वये वः
ॐ
मानव-धर्म-सारः
उदार-धीर-गम्भीर वाचां भगवतो मनोः
कैश्चिद् भगवतो दासैः अयं सारः प्रसार्यते ।
प्रकाशक-
&#34;
काशी विद्यापीठ&#34;,
बनारस ।
ई० सं० १९४३ पर्यन्तं एव अस्य प्रन्थस्य पुनर्मुद्रणाऽधिकारः रक्षितः ।
अन्यभाषया अनूदितुं प्रकाशयितुं च अद्यप्रभृत्यैव सर्वस्याधिकारः ।
मूल्यं—अष्टौ आणकाः । विंशति ( २० ) पुस्तकानां,
ततोऽधिकानां वा, एकदैव क्रेतृभ्यः—सप्त आणकाः ।
मुद्रक—
माधव विष्णु पराड़कर">
  <meta itemprop="wordCount" content="39480">
  <meta name="twitter:card" content="summary">
  <meta name="twitter:title" content="मानव-धर्म-सारः">
  <meta name="twitter:description" content="[[मानव-धर्म-सारः	Source: EB]]
[
TODO: परिष्कार्यम्
REVIEW NOT DONE
[TABLE]
उदुध्यध्वं ,समनसः, सखौषः,
सं अग्निंइन्ध्वं, बहवः, सनीडाः
दधिक्रां अग्निं उषसं च देवीं
इन्द्रावतो ऽवसे निह्वये वः
ॐ
मानव-धर्म-सारः
उदार-धीर-गम्भीर वाचां भगवतो मनोः
कैश्चिद् भगवतो दासैः अयं सारः प्रसार्यते ।
प्रकाशक-
&#34;
काशी विद्यापीठ&#34;,
बनारस ।
ई० सं० १९४३ पर्यन्तं एव अस्य प्रन्थस्य पुनर्मुद्रणाऽधिकारः रक्षितः ।
अन्यभाषया अनूदितुं प्रकाशयितुं च अद्यप्रभृत्यैव सर्वस्याधिकारः ।
मूल्यं—अष्टौ आणकाः । विंशति ( २० ) पुस्तकानां,
ततोऽधिकानां वा, एकदैव क्रेतृभ्यः—सप्त आणकाः ।
मुद्रक—
माधव विष्णु पराड़कर">
<script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/dharmaH\/bAla-bodhaH\/mAnava-dharma-sAraH\/".replace(basePath, "/");
  pageVars.pageParams = {};
  pageVars.pageSource = "dharmaH\/bAla-bodhaH\/mAnava-dharma-sAraH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>







    <link rel="stylesheet" href="/kalpAntaram/webpack_dist/uiLib.css">
<link rel="stylesheet" href="/kalpAntaram/css/uiLibPrint.css" media="print" >
<link rel="stylesheet" href="/kalpAntaram/css/fonts.css" >
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/" />
<link rel="alternate" hreflang="sa-Deva" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> मानव-धर्म-सारः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="मानव-धर्म-सारः">मानव-धर्म-सारः</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/dharmaH/bAla-bodhaH/mAnava-dharma-sAraH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[मानव-धर्म-सारः	Source: <a href="https://www.ebharatisampat.in/readbook3.php?bookid=MDIyNDM1NDcxMTQ5MDg0&amp;pageno=MjI0MjQyNjk5NTk=">EB</a>]]</p>
<p>[</p>
<p>TODO: परिष्कार्यम्</p>
<p>REVIEW NOT DONE</p>
<p>[TABLE]</p>
<p>उदुध्यध्वं ,समनसः, सखौषः,</p>
<p>सं अग्निंइन्ध्वं, बहवः, सनीडाः</p>
<p>दधिक्रां अग्निं उषसं च देवीं</p>
<p>इन्द्रावतो ऽवसे निह्वये वः</p>
<p>ॐ</p>
<p><strong>मानव-धर्म-सारः</strong></p>
<p>उदार-धीर-गम्भीर वाचां भगवतो मनोः</p>
<p>कैश्चिद् भगवतो दासैः अयं सारः प्रसार्यते ।</p>
<p>प्रकाशक-<br>
&quot;</p>
<p>काशी विद्यापीठ&quot;,<br>
बनारस ।</p>
<p>ई० सं० १९४३ पर्यन्तं एव अस्य प्रन्थस्य पुनर्मुद्रणाऽधिकारः रक्षितः ।</p>
<p>अन्यभाषया अनूदितुं प्रकाशयितुं च अद्यप्रभृत्यैव सर्वस्याधिकारः ।</p>
<p>मूल्यं—अष्टौ आणकाः । विंशति ( २० ) पुस्तकानां,</p>
<p>ततोऽधिकानां वा, एकदैव क्रेतृभ्यः—सप्त आणकाः ।</p>
<p>मुद्रक—</p>
<p>माधव विष्णु पराड़कर</p>
<p>ज्ञानमंडल यन्त्रालय, काशी । ९७</p>
<p>अशुद्धि-शोधनं</p>
<table>
  <thead>
      <tr>
          <th></th>
          <th style="text-align: center"></th>
      </tr>
  </thead>
  <tbody>
      <tr>
          <td>अशुद्धं</td>
          <td style="text-align: center">शुद्धं</td>
      </tr>
      <tr>
          <td>अप्युपदिश्यते</td>
          <td style="text-align: center">आचक्ष्महे ननु</td>
      </tr>
      <tr>
          <td>हि उद्बोध्यते स्मृतौ</td>
          <td style="text-align: center">संस्मारयामहे</td>
      </tr>
      <tr>
          <td>करवावहै</td>
          <td style="text-align: center">करवामहै</td>
      </tr>
      <tr>
          <td>महाहाराः</td>
          <td style="text-align: center">महाऽऽहाराः</td>
      </tr>
      <tr>
          <td>आपत्सु - उपदेशकः परः</td>
          <td style="text-align: center">परमो बुद्धिदायकः</td>
      </tr>
      <tr>
          <td>पूर्बुः</td>
          <td style="text-align: center">पूः</td>
      </tr>
      <tr>
          <td>काये</td>
          <td style="text-align: center">कार्ये</td>
      </tr>
      <tr>
          <td>चाऽत्यपत्यानि</td>
          <td style="text-align: center">चाऽप्यपत्यानि</td>
      </tr>
      <tr>
          <td>द्वेषाश्च</td>
          <td style="text-align: center">द्वेपश्च</td>
      </tr>
      <tr>
          <td>चतुर्विधाः</td>
          <td style="text-align: center">चतुर्विधा</td>
      </tr>
      <tr>
          <td>मानानां</td>
          <td style="text-align: center">मानवानां</td>
      </tr>
      <tr>
          <td>वस्त्रदो प्राण</td>
          <td style="text-align: center">वस्त्रदः प्राण</td>
      </tr>
      <tr>
          <td>तमोऽन्धं;</td>
          <td style="text-align: center">तमोऽन्धं”; (भा० )</td>
      </tr>
      <tr>
          <td>हि परिवर्त्तितं</td>
          <td style="text-align: center">विपरिवर्त्तितं</td>
      </tr>
      <tr>
          <td>दयाहष्वपि</td>
          <td style="text-align: center">दयार्हेष्वपि</td>
      </tr>
      <tr>
          <td>स्रातकश्च</td>
          <td style="text-align: center">स्नातकश्च</td>
      </tr>
      <tr>
          <td>मै० उ०</td>
          <td style="text-align: center">बृ० उ०</td>
      </tr>
      <tr>
          <td>मै० उ०</td>
          <td style="text-align: center">सू० उ०</td>
      </tr>
  </tbody>
</table>
<p>ॐ</p>
<p>सर्वस्तरतु दुर्गाणि,</p>
<p>सर्वो भद्राणि पश्यतु,</p>
<p>सर्वः सद्बुद्धिमाप्नोतु,</p>
<p>सर्वः सर्वत्र नन्दतु ।</p>
<p>ॐ</p>
<p>ॐ</p>
<p><strong>मानवधर्मसारः</strong></p>
<p>प्रस्तावना</p>
<p>मानवानां अशेषाणां सर्वथा हितकाम्यया</p>
<p>महीतले प्रवृत्तानां, वात्सल्यात् प्रसवितृवत्;</p>
<p>अध्यात्मविद्यामूलानां सर्वज्ञानभृतां अपि,</p>
<p>वेदनिष्कर्षभूतानां, धात्रीणां सर्वसम्पदां ;</p>
<p>चतुर्णां पुरुषार्थानां साधिकानां समंततः;</p>
<p>देशकालनिमित्तानां गुणानां, अधिकारिणां,</p>
<p>सम्पदापदवस्थानां,विवेकेन विशेषतः</p>
<p>सर्वसम्वादयित्रीणां; विवादाऽपनुदां सदा;</p>
<p>उदारधीरगंभीरवाचां, भगवतो मनोः,</p>
<p>कैश्चिद् भगवतो दासैर, अयं सारः प्रसार्यते ।</p>
<p>प्रस्तूयतेऽत्र  किल  मानवधर्मसारः,</p>
<p>क्षीणाऽर्यवंशभरणोद्धरणप्रकारः,</p>
<p>भोगाऽपवर्गयुगलस्य च मार्गकारः;</p>
<p>संचार्यताम् अयं अशेषहितोऽत्युदारः;</p>
<p>सच्छास्त्रपूतधिषणाः ! जनशिक्षितारः !</p>
<p>विस्तार्यतां च बहुशः, शुचिधर्मधारः,</p>
<p>दृष्ट्वा स्थितिं तु जगतोऽभिनवां, यथा स्यात्</p>
<p>व्याख्यां नवां रचयितुं भवतां विचारः ।</p>
<p>सत्यं ब्रवीमि,-उभयलोकहितंब्रवीमि,</p>
<p>लोकौ-अतीत्य परमार्थयुजं च वच्मि,</p>
<p>प्राचीनशास्त्रहृदयं प्रणवीकरोमि;</p>
<p>स्वार्थे मतिं सहृदयां कुरुताऽर्थवर्याः ।</p>
<p>ॐ</p>
<p>नाऽत्रव्याकरणप्रौढिर्, न किंश्चित् काव्यकौशलं,</p>
<p>नाऽपि पंडितमानित्वं, न स्वप्रख्यापनैषणा,</p>
<p>न स्वार्थसाधनेच्छाऽन्या काचनाऽत्र हृदि स्थिता ;</p>
<p>सिषेविषैव लोकस्य प्रयत्नेऽस्मिन् प्रयोजिका ;</p>
<p>भारतस्य विशेषेण, संप्राप्तस्याऽतिदीनतां,</p>
<p>सर्वाऽर्यजातिमूलस्याऽपि -आयातस्याऽस्यनार्यतां ;</p>
<p>यतोऽस्मिन्उदिते, सर्वम् उदियान् मानवं कुलं ;</p>
<p>संपन्न भारते शांत्या, सर्वेऽन्ये शांतिं आप्नुयुः ।</p>
<p>आभ्यंतरैर् अभिद्रोहैः देशोऽयं दासतां गतः,</p>
<p>नितरां दुर्बलो जातः, पराधीनजनाऽवृतः ;</p>
<p>लोभाद्अस्य धनस्याऽपि, प्रेष्यभावं गतस्य च</p>
<p>जनस्य लोभात्, पाश्चात्याः विवदंते परस्परं,</p>
<p>आत्मानं, भारतं चापि, पीडयंतो दिवानिशं ।</p>
<p>अतो हि, भारते वर्षे सुतरां सुव्यवस्थिते,</p>
<p>ताडग्व्यवस्था सर्वत्र प्रप्रसरेत् जगतीतले ।</p>
<p>पाश्चात्यैः, साम्प्रते काले, समाजव्यूहनाय या :</p>
<p>निर्मीयंते व्यवस्थास्, ताः विपद्यंते पदे पदे ;</p>
<p>यतो नाऽध्यात्मसिद्धान्तान् अनुरुंधन्ति शाश्वतान् ।</p>
<p>प्रमाणं अस्मिन् अर्थे तु यद् आह भगवान् मनुः—</p>
<p>&ldquo;एतद्देशप्रसूतस्य सकाशाद् अग्रजन्मनः ,</p>
<p>स्वं स्वं चरित्रं शिक्षेरन्, पृथिव्यां सर्वमानवाः ।</p>
<p>न हि-अनध्यात्मवित् कश्चित् क्रियाफलं उपाश्नुते ।</p>
<p>या वेदबाह्याः स्मृतयः, याश्चकाश्चकुदृष्टयः,</p>
<p>उत्पद्यंते च्यवंते ताः निष्फलाः अनृतास्तथा ।</p>
<p>विद्वद्भिः सेवितः सद्भिर् नित्यं अद्वेषरागिभिः,</p>
<p>हृदयेनाऽभ्यनुज्ञातो, यो धर्मः तं निबोधत ।&rdquo; (म० )</p>
<p>( &lsquo;अग्रजन्मे&rsquo; तिशब्दार्थस्तु-अग्रे निर्वक्ष्यते स्फुटं ) ।</p>
<p>चित्ते सम्यनिधाय एतद्, अग्रस्थाऽर्थो विचार्यतां,</p>
<p>पूर्यन्तां त्रुटययश्चाऽपि सद्भावमृष्टमानसैः,</p>
<p>नीयतां च विशुद्धोऽर्थः भारतोद्धारकार्यंतां ।</p>
<p>आर्षाः येऽत्र प्रयोज्यंते शब्दास्, तेषां तु केचन,</p>
<p>नव्यध्याकरणस्याऽनुयायिनां स्युर् असंमताः ;</p>
<p>तत्र कारणम् एतद् हि, पुराणपरमर्षयः ,</p>
<p>न पाणिन्यादयोऽर्वाञ्चः, प्राञ्च एव तु सेविताः ;</p>
<p>महर्षीणां पुराणानां पुराणैतिह्यकारिणां</p>
<p>यथा कृताऽत्र शुश्रूषा, प्रायो नार्वाग्भुवां तथा ;</p>
<p>तेषां वाणी सुकल्याणी ब्रह्मचारेऽनुचर्यते</p>
<p>ततो भगवतो दासैर, भावश्चाऽनुविधीयते ।</p>
<p>&ldquo;पदज्ञैर्नाऽतिनिबंधः कर्तव्यो मुनिभाषिते ;</p>
<p>अर्थस्मरणतात्पर्यान् नाऽद्रियंते हि लक्षणं ।&rdquo;</p>
<p>सर्वप्रांतेषु यन् नैकं प्राकृतं प्रतिबुध्यते,</p>
<p>बुध्यते संस्कृतं त्वार्यैर, अतो व्याह्रियतेऽत्र तत् ।</p>
<p>नवं नैवात्र सिद्धान्तं किञ्चिद् अप्युपदिश्यते ;</p>
<p>प्राचीनं विस्मृतप्रायं एव हि-उद्बोध्यते स्मृतौ ।</p>
<p>सौर २३ आषाढ़, १९९७ वि०,}<br>
७ जुलाई, १९४० ई०</p>
<p>ॐ, सर्वात्मने परमात्मने नमः, ॐ</p>
<p>ॐ, भूः, भुवः स्वः, तत्सवितुर्वरेण्यं भर्गो देवस्य धीमहि,</p>
<p>धियो यो नः प्रचोदयात् । ॐ, योऽसावसौ पुरुषः सोऽहमस्मि, ॐ ।</p>
<p>&ldquo;ओमित्येकाक्षरं ब्रह्म व्याहरन्, मां अनुस्मरन्”, ( गी०)</p>
<p>यद्यदारभते कार्यं, तत् सत् सिद्धं भविष्यति ।</p>
<p>“ओंकारपूर्विकास्तिस्रो महाव्याहृतयोऽव्ययाः,</p>
<p>त्रिपदा चैव सावित्री, विज्ञेयं ब्रह्मणो मुखं ।</p>
<p>एकाऽक्षरं परं ब्रह्म, प्राणायामः परं तपः,</p>
<p>सावित्र्यास्तु परं नास्ति, मौनात् सत्यं विशिष्यते ।</p>
<p>अकारं चाऽप्युकारं च मकारं च प्रजापतिः,</p>
<p>वेदत्रयान् निरदुहृद्, भूर्भुवस्स्वरितीति च ;</p>
<p>त्रिभ्य एव तु वेदेभ्यः पादं पादं अदू दुहत्,</p>
<p>तदित्यृचोऽस्याः सावित्र्याः, परमेष्ठी प्रजाप्रतिः ।</p>
<p>आद्यं यत् त्र्यक्षरं ब्रह्म, त्रयी यस्मिन्प्रतिष्ठिता,</p>
<p>स गुह्योऽन्यस्त्रिवृद्वेदो; यस्तं वेद स वेदवित् ।</p>
<p>एतम् एके वदन्त्यग्निं, मनुं अन्ये प्रजापतिं,</p>
<p>इन्द्रम् एके, परे प्राणं, अपरे ब्रह्म शाश्वतं ;</p>
<p>प्रशासितारं सर्वेषां, अणीयांसं अणोरपि,</p>
<p>रुक्माभं, स्वप्नधीगम्यं तं विद्यात् पुरुषं परं ।</p>
<p>यः कश्चित् कस्यचिद् धर्मो मनुना परिकीर्त्तितः,</p>
<p>स सर्वोऽभिहितो वेदे सर्वज्ञानमयो हि सः&rdquo; । (म० )</p>
<p>मननात् त्रायते &lsquo;मंत्रो&rsquo; यस्याऽसौ भगवान् &lsquo;मनुः&rsquo;,</p>
<p>किंकरस्याऽस्य तस्यैव, तदीयाऽज्ञां चिकीर्षतः,</p>
<p>प्रसीदतु, सुबुद्धिं च कार्यशक्तिं च यच्छतु ;</p>
<p>आरंभमेतं सम्पूर्णं सफलं विदधातु च ।</p>
<p>&ldquo;श्रियः पतिर्यज्ञपतिर्धरापतिः ,</p>
<p>प्रजापतिर्लोकपतिः सतीपतिः ,</p>
<p>पतिर्गतिः संसृतिभर्जितात्मनां,</p>
<p>प्रसीदतां नो भगवान् सतां पतिः ।</p>
<p>प्रणोदिता येन पुरा सरस्वती ,</p>
<p>वितन्वताऽजस्य सतीं स्मृतिं हृदि ,</p>
<p>स्वलक्षणा प्रादुरभूद् किलाऽस्यतः ,</p>
<p>स मे ऋषीणां ऋषभः प्रसीदताम् ।&rdquo; (भा०)</p>
<p>“नमः सवित्रे, जगदेकचक्षुषे, जगत्प्रसूतिस्थितिनाशहेतवे,</p>
<p>त्रयीमयाय त्रिगुणात्मधारिणे विरिंचिनारायणशंकरात्मने । &ldquo;आ. स्तो.</p>
<p>“ॐ गणानां त्वा गणपतिं हवामहे ,</p>
<p>प्रियाणां त्वा प्रियपतिं भजामहे ,</p>
<p>निधीनां त्वा निधिपतिं यजामहे , ॐ ।”</p>
<p>“चितिरूपेणयाकृत्स्नमेतद्व्याप्यस्थिताजगत् ,</p>
<p>नमस्तस्यै नमस्तस्यै नमस्तस्यै नमो नमः ।” (दु०स० )</p>
<p>“ॐ यो देवानां प्रभवश्चोद्भवश्व, विश्वाधिपो, रुद्रो, महर्षिः ,</p>
<p>हिरण्यगर्भं पश्यति जायमानं , स नो बुद्ध्या शुभया संयुनक्तु ।</p>
<p>ॐ, सह नः अवतु, सह नः भुनक्तु, सह वीर्यं करवावहै ,</p>
<p>तेजस्वि नः अधीतमस्तु , मा विद्विषामहै।</p>
<p>ॐ भद्रं कर्णेभिः शृणुयाम देवाः, भद्रं पश्येमाऽक्षभिर्यजत्राः ,</p>
<p>स्थिरैरंगैस्तुष्टुवांसस्तनूभिः, व्यशेमहि देवहितं यद् आयुः ।</p>
<p>ॐ भवेम शरदः शतं, रोहेम शरदः शतं, पुष्येम शरदः शतं,</p>
<p>भूषेम शरदः शतं, पश्येम शरदः शतं, शृणुयाम शरदः शतं,</p>
<p>प्रब्रवाम शरदः शतं, (आत्मशज्ञाः) अदीनाः (स्वाधीनाः स्वराजः )</p>
<p>कृत्याऽधिकाररूपाश्चधर्माःएतन्निबंधनाः ;</p>
<p>एतेषाम् एव धर्मैस्तु संबध्यंते परस्परम्,</p>
<p>&lsquo;समाऽजतां&rsquo; च प्राप्यंते, धार्यंते चाऽखिला जनाः,</p>
<p>चतुर्भिः पुरुषार्थैश्च योज्यंते, स्खलनं विना ।</p>
<p>धर्मांस्तद् एषां एवाऽदौ पप्रच्छुर्मुनयो मनुं ;</p>
<p>समस्तान् प्रशशासाऽपि तान्धर्मान् भगवान्मनुः ।</p>
<p>हिन्दूनां क्षयरोगः ।</p>
<p>&lsquo;हिन्दू&rsquo; नामकलोकस्तु सीदत्येव हि साम्प्रतं ;</p>
<p>प्रत्यक्षमेव हिन्दूनां ह्रासः सर्वत्र दृश्यते ;</p>
<p>न स्वधर्मे निविष्टास्ते वर्णाः, नाऽप्याश्रमास्तथा ;</p>
<p>न वर्णान् आश्रमान् वाऽपि राजा कश्चन रक्षति ;</p>
<p>दृश्यंते &lsquo;हिन्दवो&rsquo; नित्यं परस्परं-उपद्रुताः,</p>
<p>तथाऽधुना प्रतिदिनं पीडिताः परधर्मिभिः ;</p>
<p>ग्लानिर्धर्मस्य चैतेषां, धर्मवैविध्यमेव च ;</p>
<p>तथैव परधर्माणां अभ्युत्थानं दिने दिने ;</p>
<p>पाषंडिशत&rsquo;पंथै&rsquo;श्व &lsquo;हिन्दवो&rsquo; जर्जरीकृताः;</p>
<p>कामजः क्रोधजश्चैषां दुराचारो गृहे गृहे ।</p>
<p>&ldquo;नारदो बहुतीर्थेषु भ्रममाण इतस्ततः,</p>
<p>नाऽपश्यत् कुत्रचित् शर्म मनःसंतोषकारकं ;</p>
<p>कलिनाऽधर्मभित्रेण धरा-इयं बाधतेऽधुना ;</p>
<p>सत्यं नास्ति, दया दानं तपः शौचं न विद्यते ;</p>
<p>उदरंभरिणो जीवाः, वराकाः, कूटभाषिणः,</p>
<p>मंदाः, सुमंदमतयः, मंदभाग्या, ह्युपद्रुताः;</p>
<p>तरुणीप्रभुता गेहे, श्यालको बुद्धिदायकः ,</p>
<p>कन्याविक्रयिणो लोभाद्, दंपतीनां च कल्कनं ;</p>
<p>आश्रमाः यवनैः रुद्धाः, तीर्थानि सरितस्तथा ;</p>
<p>देवतायतनानि-अत्र दुष्टैर्नष्टानिभूरिशः ;</p>
<p>पाषंडनिरताः &lsquo;सन्तः &lsquo;; &lsquo;विरक्ताः&rsquo; सपरिग्रहाः;</p>
<p>न योगी, नैव सिद्धो वा, न ज्ञानी सत्क्रियो नरः ।</p>
<p>कुकर्माचरणात् सारः सर्वतो निर्गतोऽधुना ;</p>
<p>कथ्यते कणलोभेन, कथासारस्ततो गतः ;</p>
<p>अत्युग्रभूरिकर्माणो नास्तिका रौरवा जनाः,</p>
<p>तेऽपि तिष्ठंति तीर्थेषु, तीर्थसारस्ततो गतः ;</p>
<p>काम-क्रोध-महालोभ-तृष्णा-व्याकुल- चेतसः,</p>
<p>तेऽपि तिष्ठंति तपसि, तपस्सारस्ततो गतः ;</p>
<p>मनसश्चाऽजयाल्, लोभाद्, दंभात्, पाखंडसंश्रयात्,</p>
<p>शास्त्राऽनभ्यसनाश्चैव, ध्यानयोगफलं गतं ।</p>
<p>अट्टशूला जनपदाः, शिवशूला द्विजातयः,</p>
<p>कामिन्यः केशशूलिन्यः, संभवंति कलौ-इह ।</p>
<p>( अट्टमन्नमिति प्रोक्तं, शूलो विक्रय उच्यते,</p>
<p>शिवस्तु वेदो विज्ञेयो, वरांगं केश उच्यते ) ।( भा०मा० )</p>
<p>या भागवतमाहात्म्ये दुर्दशेयं हि वर्णिता,</p>
<p>पंचषाणां शताब्दीनां पूर्वं, धोरतराऽद्य सा ।</p>
<p>“प्रभवंति यदा सत्त्वे, मनोबुद्धींद्रियाणि च,</p>
<p>तदा कृतयुगं विद्यात्, ज्ञाने तपसि यद्रुचिः ;</p>
<p>यदा धर्मार्थकामेषु भक्तिर्भवति देहिनां ,</p>
<p>तदा त्रेता रजोवृत्तिर् , इति जानीहि, बुद्धिमन् ;</p>
<p>यदा लोभस्तु-असंतोषो मानो दंभोऽथ मत्सरः,</p>
<p>कर्माणि चापि काम्यानि, द्वापरं तद्रजस्तमः ;</p>
<p>यदा मायाऽनृतं तंद्रा निद्रा हिंसा विषादनं</p>
<p>शोको मोहो भयं दैन्यं, स कलिस्तामसः स्मृतः ;</p>
<p>यस्मात् क्षुद्रदृशो मर्त्याः मंदभाग्याः महाऽशनाः</p>
<p>कामिनो वित्तहीनाश्च, स्वैरिण्यश्च स्त्रियोऽसतीः,</p>
<p>दस्युत्कृष्टाः जनपदाः, वेदाः पाखंडदूषिताः ,</p>
<p>राजानश्च प्रजाभक्षाः, शिश्नोदरपराः द्विजाः ,</p>
<p>अव्रताः बटवोऽशौचाः, भिक्षवश्च कुटुंबिनः,</p>
<p>तपस्विनो ग्रामवासाः, (सं) न्यासिनोऽत्यर्थलोलुपाः ,</p>
<p>ह्रस्वकायाः, महाहाराः, भूर्यपत्याः, गतह्रियः,</p>
<p>शश्वत्कटुकवक्तारो, जनाः मायोरुसाहसाः ;</p>
<p>पतिं त्यजंति निर्द्रव्यं भृत्या अप्यखिलोत्तमं ;</p>
<p>भृत्यं विपन्नं पतयः कौलं, गाश्चाऽपयस्विनीः ;</p>
<p>पितृभ्रातृसुहृज्ज्ञातीन् हित्वा, सौरतसौहृदाः ;</p>
<p>ननांदृस्यालसंवादाः, दीनाः स्त्रैणाः कलौ नराः ;</p>
<p>नित्यमुद्विग्नमनसः, कर-दुर्भिक्ष-कर्षिताः ,</p>
<p>निरन्ने भूतले प्रायो ह्यनावृष्टिभयातुराः ,</p>
<p>वासोऽन्नपानशयनदाम्पत्यस्नेहभूषणैः</p>
<p>हीनाः, पिशाचसंदर्शाः, भवंत्येव कलौ &rsquo; प्रजाः ।</p>
<p>कलौ काकिणिकेऽप्यर्थे विगृह्य, त्यक्तसौहृदाः ,</p>
<p>त्यजन्ति च प्रियान्प्राणान् , जिघांसंति स्वकानपि &quot; । ( भा० )</p>
<p>आढ्याः महाढ्याः अत्यल्पाः, दरिद्रा भूरिशो जनाः,</p>
<p>दासभूताः शक्तिमतां, बहुरोगैरुपद्रुताः ।</p>
<p>हासकारणान्वेषणम् ।</p>
<p>यदि नैतद् अभीष्टं स्यात्, प्रतीकारो विचिंत्यतां ;</p>
<p>निश्चित्य कारणं पूर्वं, चिकित्सा क्रियतां ततः ।</p>
<p>&ldquo;कारणं तु चिकित्स्यं स्यात्, न कार्यं”, इति देशना</p>
<p>आयुर्वेदे प्रसिद्धैव ; सा-एवाऽत्र परिपाल्यतां ।</p>
<p>ब्रुवंति बहवस्तत्र—&lsquo;शासकाःपरधर्मिणः ;</p>
<p>अतः समुचिता शिक्षा हिन्दूधर्मे न दीयते ;</p>
<p>हिन्दूधर्मस्तथाऽस्माकं शासकैर्नैवरक्ष्यते ;</p>
<p>परेषामेव दोषोस्ति, नाऽस्माकं तु कदाचन&rsquo; \।</p>
<p>दोषाऽरोपेण किंतु-एवं परेषु, नहि नो गतिः ।</p>
<p>हस्ते शासनशक्तिस्तु परेषां परधर्मिणां,</p>
<p>हिन्दूं स्तिरस्कृत्य गता कस्माद्, इति विमृश्यतां ।</p>
<p>कारणे कारणं किन्नु ?;“निदानं त्वादिकारणं ; &quot; (अ०को०)</p>
<p>हिन्दूधर्मं शासकस्तु यदि-इच्छेद् अपि रक्षितुं,</p>
<p>किंरूपं ननु तद्धर्मं स रक्षेद् ? इति कथ्यतां ।</p>
<p>शतशो ह्यस्य रूपाणि विवदन्ते परस्परं ;</p>
<p>धर्मोऽयं पूतिकूष्मांडीकृतः स्वार्थपरैर्जनैः ।</p>
<p>&ldquo;धर्म एव हतो हंति, धर्मो रक्षति रक्षितः,” (म० )</p>
<p>इति यन्मनुनाऽदिष्टं तत्र-एतत् तु विचार्यतां—</p>
<p>अस्ति किं रूपं अहतं अद्य धर्मस्य हिन्दुषु ?</p>
<p>मुंडे मुंडे मतिर्भिन्ना, भिन्नो &lsquo;धर्मो&rsquo; गृहे गृहे—</p>
<p>इत्येव दृश्यते &lsquo;हिन्दू&rsquo;-लोके, न तु-एकधर्मता ।</p>
<p>किं शासकः-तस्य रूपं निर्णेष्यति-अत्र तात्त्विकं</p>
<p>एकं; अन्यानि सर्वाणि बलाच्चाऽपाकरिष्यति ?</p>
<p>सर्वद्विजानां मान्यः किं भविष्यत्येष निर्णयः ?</p>
<p>संघेशक्तिः सदैवाऽसीत्, कलौ साऽस्ति विशेषतः;</p>
<p>अवताराश्च येऽभूवन् अतीतेषु युगेष्वपि,</p>
<p>नाऽसहायास्तु तेऽप्यासन्; नाऽस्ति हिंदुषुसंघता ।</p>
<p>&ldquo;अपि चेत् सुकरं कर्म, तदप्येकेन दुष्करम्&rdquo; । (म० )</p>
<p>सहाऽयनं विना किं स्यात् व्यवस्थितसमाऽजता ?</p>
<p>&lsquo;समं जनाः अजंत्यस्मिन्&rsquo;, समाजोऽतः स उच्यते ।</p>
<p>मुख-बाहू-रु-पद्-वद् ये सुसंबद्धाः परस्परं</p>
<p>स्वायंभुवेन, तेऽद्यत्वे त्रिसहस्रासु जातिषु ,</p>
<p>अस्पृश्यासु, विभिद्यंते, विद्विष्टासु, इतरेतरं ।</p>
<p>एवं विहतधर्माणां, ईर्ष्यालूनां परस्परं,</p>
<p>असंहतानां, भिन्नानां, ग्लार्निर्न स्यात् कथं भृशं ?</p>
<p>अनायासेन, शीघ्रं चापि,-एकैकं भज्यते तृणं;</p>
<p>तदेवाऽलं, गुणीभूतं, महागजनिबंधने ।</p>
<p>एतेन भिन्नत्वेनैव राजशक्तिः प्रहापिता ।</p>
<p>भारतीयास्तु राजानः, भिन्नाः द्विष्टाः परस्परं ;</p>
<p>न सम्यग् उपदिष्टाश्च भ्रष्टैर्मंत्रिपुरोहितैः,</p>
<p>ह्रस्वमेव प्रपश्यद्भिः, न पुनर्दीर्घदर्शिभिः ;</p>
<p>राष्ट्रीयतां अजानद्भिः, भृशं चाऽसमवेदिभिः,</p>
<p>न सद्विप्रैश्च सद्धर्मशीलतत्त्वेषु शिक्षितैः ,</p>
<p>शिक्षितैः प्रत्युताऽसद्भिः असद्भावान् विमोहकान् ,</p>
<p>अन्योऽन्यं असहायद्भिः, परस्परं असंहतैः ,</p>
<p>क्षुद्रस्वार्थेषु निर्मग्नैः, वर्णैर् अन्यैर् उपेक्षिताः ;</p>
<p>सुखेनैव व्यजीयंत बाह्यैर् आक्रमकारिभिः ।</p>
<p>&ldquo;इतिहासपुराणाभ्यां वेदं समुपबृंहयेत् ;</p>
<p>बिभेत्यल्पश्रुताद् वेदो मां अयं प्रतरिष्यति” \। ( म०भा० )</p>
<p>इतिहासविमशन, प्रश्नेऽस्मिन् समुपस्थिते,</p>
<p>&lsquo;हिन्दूनामेव दोषोऽस्ति नाऽन्येषाम्&rsquo; इति सिध्यति ।</p>
<p>ये &lsquo;नीचजातयोऽस्पृश्याः&rsquo; कथ्यन्ते स्वोश्चमानिभिः,</p>
<p>तिरस्क्रियंते वचसा, क्रियया चा,ऽल्पदर्शिभिः,</p>
<p>ते-एव प्रायशो यान्ति परधर्मांस्तु मानदान् ।</p>
<p>संख्या तु-एतादृशैर् एव परधर्मेषु वर्धिता,</p>
<p>प्रतिवर्षं च संकोचं आयाता सा च हिंदुषु ।</p>
<p>निर्विवादमिदंसर्वं भारतैतिह्यवेदिनाम् ;</p>
<p>स्वयं स्वीक्रियते चाऽपि मुस्लिमैः क्रिस्वनैस्तथा ।</p>
<p>शतं प्रतिशतं पूर्वं संख्या या हिन्दुनाम् अभूत्,</p>
<p>केवलं पंचषष्टिः सा शिष्टा-इदानीं तु भारते;</p>
<p>चत्वारिंशत् च पंचैव वंगदेशे तु साऽधुना ;</p>
<p>तथा पंचनदप्रांते किंचिद् एव ततोऽधिका ।</p>
<p>&ldquo;पराबभूविरे चाऽतिमानेनैव हि तेऽसुराः,</p>
<p>मुखं पराभवस्यैतद् योऽतिमानो ऽयमुच्यते&rdquo; । (श०व्रा० )</p>
<p>घोरार्णंअपराधानां हेतोः कारासु बंदिनः ,</p>
<p>अग्निदाः, गरदाः हत्याकृतः, प्रत्यक्षलुंठकाः,</p>
<p>बलात्स्त्रीघर्षकाश्चापि, मिथ्यालेखैः प्रतारिणः ;</p>
<p>प्रायशस्तु-&lsquo;उच्चजातीयाः&rsquo; एव संत्यपराधिनः ।</p>
<p>तथैव चोच्चंमन्येषु विट्-क्षत्र-ब्रह्मसु त्रिषु,</p>
<p>विनाऽपराधं, मिथ्याऽभियोगैः क्षुद्रतरैरपि,</p>
<p>उत्कोचग्रहणार्थाय, वैरनिर्यातनाय वा,</p>
<p>बहिष्क्रियंते जातिभ्यो, &lsquo;मुख्यैस्&rsquo; तु बहवो जनाः,</p>
<p>विवशाश्वाऽन्यधर्मेषु विशंत्येव दिने दिने,</p>
<p>हिन्दुभ्यश्च भृशं क्रुद्धाः पीडयंत्येव तांस्ततः ;</p>
<p>सर्वप्रांतेषु देशस्य कथां दुःखकरीं इमां ,</p>
<p>इतिहासः कथयति श्रूयते बधिरैर्न च ।</p>
<p>तथा च योषितो बहूव्यः, बाल्यकाले विवाहिताः,</p>
<p>बाल्ये च विधवाः जाताः, दीनाश्चाऽपत्यवर्जिताः,</p>
<p>स्वकीयैरेव दुष्यंते, निष्काश्यंते ततो गृहात् ;</p>
<p>अंधे तमसि मज्जंति, विह्वलं विलपंति च,</p>
<p>निराश्रयाः अनाथास् ताः, जीवन्त्यो नरकं गताः ;</p>
<p>ततोऽन्यधर्मिभिः प्रायः प्रलोभ्यंते, पतंति च,</p>
<p>वर्धयंति च तद्वंशान्, स्वांश्च पूर्वान् शपंत्यपि ।</p>
<p>“आश्रयंते समीपस्थं राजानो वनिताः लताः” । (हि०)</p>
<p>&ldquo;यत्र नार्यस्तु पूज्यंते रमंते तत्र देवताः ;</p>
<p>यत्र - एतास्तु न पूज्यंते सर्वास्तत्राऽफलाः क्रियाः ;</p>
<p>शोचंति जामयो यत्र विनश्यत्याशु तत् कुलं ;</p>
<p>न शोचंति तु यत्रैताः, वर्धते तद् हि सर्वदा ;</p>
<p>जामयो यानि गेहानि शपंति-अप्रतिपूजिताः ,</p>
<p>तानि कृत्याहतानीव विनश्यंति समंततः &quot; । (म० )</p>
<p>ईदृशाः दांभिकाः क्रूराः नशिप्यंति कथं नहि ?</p>
<p>सर्वं प्रत्यक्षमेव एतद् हिन्दूनां ह्रासकारणं ।</p>
<p>मतिः पवित्रम्मन्यानां अस्ति चैवाऽभिमानिकी ,<br>
&lsquo;यथेष्टं भ्रश्यतां भ्रष्टो ,ऽस्पृष्टाः शिष्टाः वयं सदा,</p>
<p>अपयातं मलं जातेस्, तेनाऽसंसृष्टा वयं ननु&rsquo; ;</p>
<p>किंतु-अत्र चिंत्यं एतद् हि, &lsquo;प्रदीप्ते प्रतिवेशिनः</p>
<p>गृहेऽग्निना, तत्शमने नाऽहं कुर्यां सहायतां</p>
<p>यदि, उपेक्षक एव स्यां, मद्गेहं चाऽगमिष्यति</p>
<p>स एवाऽग्निः क्रमान् नूनं ; न च कश्चन दास्यति</p>
<p>तदा मह्यं च साहाय्यं&rsquo; । स्वार्थान्धस्तु न पश्यति,</p>
<p>मोहेनाऽवृतबुद्धिश्च तर्कयत्यायति नहि ।</p>
<p>&ldquo;आत्मानं सततं रक्षेद् दारैरपि धनैरपि &quot;</p>
<p>इति कापुरुषी गाथा तादृशैः स्थापिता स्मृतौ ;</p>
<p>क्षुद्रस्वार्थाऽभिभूतेन केनचिन् मूढबुद्धिना,</p>
<p>दिदृक्षुणा स्ववच् चाऽन्यान्, क्लीबेन, क्रूरभीरुणा,</p>
<p>श्लोकार्धं एतत् प्रक्षिप्तं, इति मन्यामहे वयं ।</p>
<p>प्रजारक्षापरस्य- एतन् नानुरूपं मनोर्वचः ;</p>
<p>जीवन्मृतं ह्याह नृपं आश्रिताऽरक्षिणं मनुः;</p>
<p>वचो ह्येतन् महार्थं च, &ldquo;देहत्यागो ऽनुपस्कृतः</p>
<p>स्त्री बालाऽभ्यवपत्तौच, बाह्यानां(अपि)सिद्धिकारणं; &quot; (म०)</p>
<p>स कथं कथयेद् ईदृग् वचः कापुरुषोचितं ?</p>
<p>रामः खलु महाराजः, “प्रतिमानं महीभुजां&rdquo;,</p>
<p>अग्रणीः सर्वभूपानां, “मर्यादापुरुषः” स्वयं, ( वा०रा० )</p>
<p>लोकानां धर्मशिक्षायै स्वोदात्ताचरणेन यः,</p>
<p>देवो मनुकुलोत्तंसो, भूमौ-अवततार च</p>
<p>&ldquo;आदर्शमनुजः&rdquo; सोऽयं सीताऽर्थंरावणं ह्यहन् ,</p>
<p>समहद्राक्षसकुलं, कर्षन् भीषणवाहिनीं</p>
<p>&lsquo;वानराणां&rsquo; असंख्यानां, पृथिवीं अवलोड़यन्,</p>
<p>लंकां स्वर्णमयीं कुर्वन् समग्रां अधरोत्तराम् ।</p>
<p>प्रत्याख्याति च विस्पष्टं क्षिप्तं पद्यं , महामुनिः,</p>
<p>बकासुरबधाऽख्याने, पूर्वोक्तं, भारते; यथा—</p>
<p>&ldquo;न तु भार्यां त्यजेत् प्राज्ञः, पुत्रान् वाऽपि कदाचन,</p>
<p>विशेषतः स्त्रियं रक्षेत् पुरुषो बुद्धिमान् इह ;</p>
<p>त्यक्त्वा तु, पुरुषो, जीवन्, अहातव्यान् इमान्, सदा</p>
<p>न वेत्तिधर्मं कामं वाऽप्यर्थं मोक्षं च तत्त्वतः &quot; । (म० भा० )</p>
<p>धर्माणां भ्रंशनैः एवं, शब्दाऽर्थानां विवर्त्तनैः ,</p>
<p>मिथ्यागर्वैः, असत्स्वार्थैः, क्रौर्यैः, भीरुतया तथा,</p>
<p>पीडनैः अबलानां च, हिंदवो निरयं गताः ।</p>
<p>क्षत्रियाश्वाऽपि ये शूराः अभूवन् मध्यमे युगे,</p>
<p>सुन्दोपसुन्दन्यायेन ते सर्वे विलयं गताः,</p>
<p>बाह्यैश्चापि व्यजीयन्त, यथोक्तं पूर्वमेव हि ।</p>
<p>प्रबोधचंद्रोदयनाटके च, सुचित्रितं रूपमथो विचित्रं</p>
<p>पाषंडिनां उद्धतदांभिकानां&rsquo;मोह&rsquo; प्रजानां खलु कृष्णमिश्रैः।</p>
<p>“ज्वलन्निवाऽहंकारोऽयं प्रसन्निव जगत्त्रयीम्,</p>
<p>भर्त्सयन्निव वाग्जालैः, प्रज्ञयोपहसन्निव ।</p>
<p>( अहंकारः विकत्थते—)</p>
<p>&lsquo;नाऽस्माकं जननी तथोज्ज्वलकुलाः सच्छ्रोत्रियाणां पुनर्</p>
<p>व्यूढा काचन कन्यका खलु मया; तेनाऽस्मि ताताधिकः ;</p>
<p>अस्मच्छचालकभागिनेयदुहिता मिथ्याऽभिशप्ता यतः,</p>
<p>तत्संपर्कवशान् मया स्वगृहिणी प्रेयस्यपि प्रोज्झिता ।&rsquo;</p>
<p>मृद्विन्दुलांछितललाटभुजोदरोरः-</p>
<p>कंठोष्ठपृष्ठचुबुकोरुकपालजानुः,</p>
<p>चूडाग्रकर्णकटिपाणिविराजमान-</p>
<p>दर्भांकुरः, स्फुरति मूर्त्त इवैष दम्भः ।</p>
<p>( दंभः ततोऽप्यति विकत्थते—)</p>
<p>&lsquo;सदनम् उपगतोऽहं पूर्वम् अम्भोजयोनेः,</p>
<p>सपदि मुनिभिर् उच्चैर् आसनेषु-उज्झितेषु,</p>
<p>सशपथम् अनुनीय, ब्रह्मणा, गोमयाम्भः-</p>
<p>परिमृजितनिजोरौ-आशु संवेशितोऽस्मि ।&hellip;</p>
<p>विद्याप्रबोधोदयजन्मभूमिः वाराणसी ब्रह्मपुरी पुराऽऽसीत् ;</p>
<p>मोहस् तदुच्छेदविधिं चिकीर्षुर् निवस्तुमत्रेच्छति नित्यमेव ।</p>
<p>वशीकृता च भूयिष्ठा मया वाराणसी- ततः ।</p>
<p>वेश्यावेश्मसु सीधुगंधललनावक्त्रासवाऽमोदितैर्</p>
<p>नीत्वा निर्भरमन्मथोत्सवरसैर् उन्निद्रचंद्राः क्षपाः,</p>
<p>सर्वज्ञाइति, दीक्षिता इति, चिरात् प्राप्ताग्निहोत्रा इति,</p>
<p>ब्रह्मज्ञा इति, तापसा इति, दिवा धूर्तैर् जगद् वच्यते ।</p>
<p>गंगातीरतरंगशीतलशिलाविन्यस्तभास्वद्वृसी-</p>
<p>संविष्टाः, कुशमुष्टिमंडितमहादंडाः, करंडोज्ज्वलाः,</p>
<p>पर्यायग्रथिताक्षसूत्रवलयप्रत्येकबीजग्रह-</p>
<p>व्यग्राग्रांगुलयो हरंति धनिनां वित्तानि-अहो दांभिकाः ।” (प्र.चं.)</p>
<p>उत्तमं नाटकं ह्येतद् सद्विद्यैर् बहुमानितं,</p>
<p>अन्वेषिभिर् हासहेतोः हिन्दूनां, परिशील्यताम् ।</p>
<p>धर्मधान्यां यदा काश्यां एव मोहो विराजते,</p>
<p>प्रभुर्भूत्वा, दंभकामक्रोधलोभादिभिर् वृतः,</p>
<p>अन्यासु-अपि पुरीषु-एवं तदा धर्मो ऽहतः कथम् ?</p>
<p>&ldquo;धर्म एव हतो हंति, धर्मो रक्षति रक्षितः ; &quot; (म० )</p>
<p>अतो, हतोऽयं धर्मस्तु हिन्दूनां मर्म कृन्तति ।</p>
<p>अधुना येऽवशिष्यंते भूपाः &lsquo;क्षत्रिय&rsquo; मानिनः ,</p>
<p>स्वप्रजापीडने शूराः प्रायस् ते, न तु रक्षणे ।</p>
<p>&lsquo;ब्राह्मणाः&rsquo;किल येऽभूवन् ज्ञानसंग्राहिणोऽपि, ते</p>
<p>दुर्विद्याऽभ्यासिनो जाताः, सत्तपोरहितास् तथा,</p>
<p>असच्छास्त्रेषु मल्लाश्च, न प्रजाहितचिंतकाः ।</p>
<p>&ldquo;ब्राह्मणः समदृक् शांतो, दीनानां यद्युपेक्षकः,</p>
<p>स्रवते ब्रह्म तस्याऽपि, भिन्नभांडात् पयो यथा &quot; । ( भा० )</p>
<p>भलंदनाऽदयो वैश्याः वेदमंत्रकृतो ऽभवन् ;</p>
<p>संस्कारशून्याः तद्वंश्याः प्रायशः संति साम्प्रतं;</p>
<p>न च ते सात्त्विकं दानं ददते; ऽपि तु राजसं,</p>
<p>विवेकरहितं, प्रायो ह्यपात्रेभ्यो ऽत्यपार्थकं ;</p>
<p>तथैवोऽनृतभूयिष्ठं वाणिज्यं द्यूतवत् स्थितं ।</p>
<p>समाधेर् ननु वैश्यस्य चरितं, लक्षशो द्विजैः</p>
<p>पठ्यते, नवरात्रेषु दुर्गायाः, प्रतिवत्सरं,</p>
<p>&lsquo;वैश्यवर्य&rsquo; - इति यं देवी स्वयं हि समबोधयत्,</p>
<p>वव्रेशुद्धं च यस्तस्याः ज्ञानं एव हि केवलं—</p>
<p>प्रायशस् तादृशाः वैश्याः न भवंति - अद्य भारते ।</p>
<p>&ldquo;सर्वेषामेव भावानां सामान्यं वृद्धिकारणं ;</p>
<p>हासतुर विशेषश्च; प्रवृत्तिर् उभयस्य तु ;</p>
<p>सामान्यं एकत्त्वकरं, विशेषस्तु पृथक्त्वकृत्&rdquo; । ( च० )</p>
<p>विशेषो ऽति-एव जातीनां हिन्दूनां हासकारणं;</p>
<p>सामान्यं च तथा-एतेषां वृद्धिहेतुर्भविष्यति ।</p>
<p>अतो हि वेदैर् आज्ञप्तं, &ldquo;समानी वो प्रपा भवेत्” ।</p>
<p>एकस्मात् पूर्वपुरुषात् &lsquo;जातानां&rsquo; एक &lsquo;जाति&rsquo;ता ;</p>
<p>ईदृशाः सर्वदेशेषु शतशः संति जातयः ;</p>
<p>&lsquo;सामान्येन&rsquo; &lsquo;विशेषाणां&rsquo; तासां संग्रहणाय वै,</p>
<p>&ldquo;चातुर्वर्ण्यंमया सृष्टं गुण-कर्म-विभागशः,</p>
<p>कर्माणि प्रविभक्तानि स्वभावप्रभवैर् गुणैः” । ( गी०)</p>
<p>&lsquo;कर्मणां प्रविभागेन&rsquo; —प्रोक्तं ; न खलु &lsquo;जन्मना&rsquo; ।</p>
<p>&ldquo;निष्कारणस्तु नैवास्ति धर्मः सूक्ष्मोऽपि, जाजले!,</p>
<p>हेतुभिर् धर्मं अन्विच्छेत्, न लोकं विरसं चरेत्” ;</p>
<p>&ldquo;जीवो नित्यो हेतुरस्य त्वनित्यः &quot; ; ( म०भा० )</p>
<p>सुखदुःखे मुख्यहेतू प्रवर्त्तन-निवर्त्तनात् ;</p>
<p>&ldquo;परित्यजेद् अर्थकामौ यौ स्यातां धर्मवर्जितौ,</p>
<p>धर्मं चाऽप्यसुखोदर्कं लोकविद्विष्टम् एक च&rdquo; ; ( म ० )</p>
<p>अध्यात्मशास्त्रं एवाऽत्र स्वरूपं सुखदुःखयोः</p>
<p>धार्मिकं मार्मिकं चाऽपि तात्त्विकं खलु वेदयेत् ।</p>
<p>&lsquo;जन्मवर्णा&rsquo;त्मको &lsquo;धर्मो&rsquo;, ( &lsquo;धर्मो&rsquo;ऽयं चेत् पुराऽभवत्,</p>
<p>कस्मिंश्चिद् अपि काले ), ऽसौ-असुखोदर्क एव हि</p>
<p>साम्प्रतं बहुधा, तस्मात् परिवर्यो ऽधुना ऽस्ति-अयं ।</p>
<p>जन्मनैव हि वर्णत्वे हेतुर् आप्तो न लभ्यते ;</p>
<p>न प्रत्यक्षं, नाऽनुमानं, न शास्त्रं विविधाऽगमं ।</p>
<p>&ldquo;प्रत्यक्षं चाऽनुमानं च, शास्त्रं च विविधाऽगमं,</p>
<p>त्रयं सुविदितं कार्य, धर्मशुद्धिं अभीप्सता&rdquo; । (म० )</p>
<p>कर्मणैव तु वर्णत्व प्रमाणं लभ्यते त्रिधा ।</p>
<p>न मालिन्याद् ऋते हेतुर् अस्पृश्यत्वे ऽस्ति किंचन ;</p>
<p>अस्ति चेत्, स तु दम्भोऽस्ति, मिथ्याऽहंकार एव च ।</p>
<p>स्पृश्याऽस्पृश्यविवेके तु, जातिनाम न कारणं,</p>
<p>किंतु-अवस्था मनुष्याणां निर्मला समला ऽथवा ।</p>
<p>सत्यपूतं मनो येषां, देहः स्नानादिपावितः,</p>
<p>संचारिरोगाऽनाक्रान्तः, स्पृश्याः एव हि ते सदा ।</p>
<p>अवतारं तु दशमं मन्यंते ऋषयोऽपि यं,</p>
<p>बुधाः पुराणकर्त्तारः, सर्वे ऽद्याऽपि च हिन्दवः,</p>
<p>बुद्धो ऽपि भगवान् अर्थंइमं एवाऽदिशद् विभुः,</p>
<p>वर्णाश्रमव्यवस्थां तु भूषयन्, ( न तु दूषयन् ),</p>
<p>शोधयन् &lsquo;कर्मणा एव-इति&rsquo;, निराकुर्वंश्व &lsquo;जन्मना&rsquo; \।</p>
<p>पश्चात्, सहस्रवर्षेषु गतेषु तदनंतरं,</p>
<p>प्रायो जातेषु बौद्धेषु वामतंत्रानुसारिषु,</p>
<p>भ्रष्टेषु सत्पथाद् भूयो, व्यवस्था तु पुनः कृता,</p>
<p>कुमारिलाऽदिभिस् तत्र; तत्कालीनैश्च हेतुभिः,</p>
<p>&lsquo;जन्मना - एव - इति&rsquo; सिद्धान्तस् तदा तैः प्रबलीकृतः ।</p>
<p>&ldquo;कालचक्रे वहत्यस्मिन् घोरे सततयायिनि ”, (म० )</p>
<p>दुःखस्योत्पादको जातः सिद्धांतः स तु सांप्रतं,</p>
<p>अन्येषां कारणानां तु नवानां तत्र मिश्रणात् ।</p>
<p>&lsquo;वर्ण-संकर&rsquo; -रोधार्थं सिद्धान्तो योऽनुमोदितः,</p>
<p>एकैकवंशे एकैककर्मकौशल्य वृद्धये ;</p>
<p>एकैकवृत्त्या संतुष्टयै, संघर्षस्याऽपनुत्तये ;</p>
<p>तथा क्षणिककामैश्च मूढानां, अविवेकिनां,</p>
<p>प्रकृत्या ऽसमशीलानां, संबन्धस्य निवृत्तये ;</p>
<p>सदर्थहानाज् जातोऽसौ स्वयं संकरकारकः ।</p>
<p>“सर्वे . सर्वासु-अपत्यानि वर्णाः संजनयंति \।हि ;</p>
<p>कृतकृत्याः सर्ववर्णाः यदि वृत्तं न पश्यति&rdquo; । ( म०भा० )</p>
<p>&ldquo;व्यभिचारेण वर्णानां, अवेद्यावेदनेन च,</p>
<p>स्वकर्मणां च त्यागेन, जायंते वर्णसंकराः । &quot; (म० )</p>
<p>व्यभिचारो बहुविधः ; वृत्तिसंकर एव च ;</p>
<p>सर्वे चाप्यनुजीवन्ति-इदानीं सर्वास्तु जीविकाः ।</p>
<p>जात्यु-पो-पो- पजातीनां, अस्पृश्यानां परस्परं,</p>
<p>वर्णो-पो-पो- पवर्णानां मिथोऽभोजि-अविवाहिनां ,</p>
<p>अंत्ये मनुष्यगणने दशाब्दे, शासकैः कृते ,</p>
<p>प्रायशस् त्रिसहस्राणि संख्यया गणितानि तैः ,</p>
<p>हिन्दूनामकजीवानां , भिन्नानां सर्वथा मिथः ।</p>
<p>परस्परं अभिद्रोहैः, तिरस्कारैश्च, मत्सरैः ,</p>
<p>अतः क्षीणाः, परैर् नित्यं धर्षिताश्चापि, हिन्दवः ।</p>
<p>अतः पुनः &lsquo;कर्मवर्ण&rsquo; सिद्धान्तोद्बलनस्य वै</p>
<p>आवश्यकत्वं सम्प्राप्तं समाजस्य विशुद्धये ;</p>
<p>स्वकर्मणां तु त्यागेन”, “यदि वृत्तं न पश्यति&rdquo;—</p>
<p>इति पूर्वोक्तशब्दार्थान् आर्षान् सम्यग् विचार्य च ;</p>
<p>इहाऽमुत्रसुखस्यापि, पराऽनंदस्य चा ऽप्तये ।</p>
<p>&lsquo;वृत्तं&rsquo;,‘वृत्तिर्’,&lsquo;जीविका&rsquo; च, &lsquo;स्वधर्मः&rsquo;कर्म&rsquo; चैव हि,</p>
<p>पर्यायवत्तु शब्दानां अर्थः प्रायो ऽत्र वर्त्तते ।</p>
<p>रोगस्य मूलकारणम्</p>
<p>मूलं हि कारणं रोगे &lsquo;जन्मवर्ण&rsquo;दुराग्रहः,</p>
<p>जनितश्च- उच्चजातीनां स्वार्थैर् दर्पैः कुबुद्धिभिः ।</p>
<p>दुराग्रहेणाऽनेन-एव प्रजायन्ते नवाः नवाः</p>
<p>&lsquo;अन्तरालास्&rsquo;, तथा एतेषां संख्या नित्यं विवर्धते ;</p>
<p>( यथा प्रचलिते पाठे दृश्यते हि मनुस्मृतेः ;</p>
<p>नाऽयं पाठो मौलिकः स्याद् इत्यग्रे दर्शयिष्यते । )</p>
<p>यद् रीतिर् उच्चंमन्यानां अन्यैश्चाऽनुविधीयते,</p>
<p>परस्परविवाहादि-भोजनादि-विवर्जने,</p>
<p>हिन्दूनां जातयो जाताः त्रिसहस्रं अतो ऽधुना,</p>
<p>अन्योऽन्यं प्रति चाऽस्पृश्याः, विद्विषंत्यः परस्परं ।</p>
<p>हेतुविषये भ्रान्तयः</p>
<p>एतच्च चिंत्यं—किं सर्वे शासकाः संति-अहिन्दवः ?</p>
<p>भारतेऽद्यापि संत्येव बहवो &lsquo;हिंदु&rsquo; नामकाः</p>
<p>राजानः; तत्प्रजाश्चापि म्लानाः, सत्योऽपि &lsquo;हिन्दवः&rsquo; ।</p>
<p>नाऽस्त्येव तादृशं पापं, अपि घोरतमं किल,</p>
<p>यद् एभिः क्रियते नैव बहुभी &lsquo;राज&rsquo; नामकैः ;</p>
<p>तस्मिंश्चाऽपि समर्थ्यंते स्वकीयैस् ते पुरोहितैः,</p>
<p>अनुक्रियंतेऽपि तथा; &ldquo;यथा राजा तथा प्रजा ।&rdquo;</p>
<p>यद्यपि स्पष्टं आदिष्टं मनुना, भार्गवेण च—</p>
<p>&ldquo;क्षत्रस्याऽतिप्रवृद्धस्य, ब्राह्मणान् प्रति, सर्वशः</p>
<p>ब्रह्मैव संनियंतृ स्यात् ; क्षत्रं हि ब्रह्मसंभवम् । &quot; (म० )</p>
<p>&ldquo;जितेन्द्रियो, जितक्रोधो, लोभमोहविवर्जितः,</p>
<p>षडंगवित्, साङ्गधनुर्वेदवित्, चाऽर्थधर्मवित्,</p>
<p>यत्कोपभीत्या राजाऽपि धर्मनीतिरतो भवेत्,</p>
<p>नीति-शस्त्रा-ऽस्त्र-व्यूहा-ऽदिकुशलः स्यात् पुरोहितः ;</p>
<p>स-एवाऽचार्यः पुरोधाः यः शापाऽनुग्रहयोः क्षमः ।</p>
<p>ब्राह्मणं तु स्वधर्मस्थं दृष्ट्वा, बिम्यति चेतरे,</p>
<p>नाऽन्यथा, क्षत्रियाद्यास्तुः तस्माद् विप्रस्तपश्चरेत् ।</p>
<p>षड्भागभृत्या दास्यत्वे प्रजाभिस्तु नृपः कृतः ।” (शु०नी० )</p>
<p>व्यासो भारतकारश्च ब्रवीति-एवं महामुनिः—</p>
<p>&ldquo;प्रजानां तु नृपः स्वामी, राज्ञः स्वामी पुरोहितः” । ( म०भा० )</p>
<p>विरलाः &lsquo;ब्राह्मणाः&rsquo; किंतुः बहवो &lsquo;ब्राह्मणबुवाः&rsquo; ।</p>
<p>&ldquo;तपो विद्या च विप्रस्य निःश्रेयसकरं परं ;</p>
<p>तपसा किल्बिषं हंति, विद्ययाऽमृतं अश्नुते&rdquo; । (म० )</p>
<p>तपोविद्याविहीनो यो, नाऽसौ विप्रः कदाचन ;</p>
<p>तपश्च, सात्त्विकं यत्स्यात्; विद्या, सात्विकबुद्धिजा ;</p>
<p>कृष्णेन लक्षणं प्रोक्तं गीतायां चैतयोर् द्वयोः ।</p>
<p>वर्धनैर् नखकेशानां, भस्मपुंड्रादिधारणैः,</p>
<p>मालाभिर्विविधाभिश्च, वेशैश्चाऽपि विलक्षणैः ,</p>
<p>नग्नत्वैर्, ऊर्ध्वबाहुत्वैर्, अधःशीर्षैश्च लम्बनैः ,</p>
<p>विक्षिप्तवच्चाऽचरणैः, सत्तपो नहि सिध्यति ।</p>
<p>नैवाऽपि केवलन्याय-व्याकृति - आदौ परिश्रमैः,</p>
<p>तत्क्लिष्टशब्दोच्चारैश्च सद्विद्या वाऽपि सिध्यति ।</p>
<p>सद्विद्यायाः अभावाच्च, तथा सत्तपसोऽपि च,</p>
<p>निरोधे दुष्टराजानां स्वयं भ्रष्टाः, कथं क्षमाः ?</p>
<p>केचिद्-एवाऽवशिष्यंते ये हि &lsquo;राजर्षि&rsquo; वन् नृपाः;</p>
<p>ब्राह्मणाः &lsquo;ऋषिकल्पा&rsquo; श्वाऽप्यति स्वल्पतरास्तथा ।</p>
<p>नाऽनृषी राज-यन्ता स्यात्; कवयो, राजपंडिताः,</p>
<p>राज्ञां प्रशस्तिकाराः हि, प्रायशो दुष्कृतां अपि</p>
<p>स्वेषां राज्ञां लम्पटत्व-हिंसकत्व-प्रशंसकाः ;</p>
<p>लुंठनं परराष्ट्राणां, पुरीणां ध्वंसनं तथा,</p>
<p>रोदनं परनारीणां सुरते च पराक्रमं ,</p>
<p>पशूनामिव हिंस्राणां, स्तुवंति खलु ते मुदा ;</p>
<p>केवलं चाटुकारास्ते, न यन्तारः प्रजाहिताः ,</p>
<p>&lsquo;स्व-हिताय पुरो ऽग्रे ये जनैः प्रतिनिधीकृताः,</p>
<p>अग्र्याःसद्धर्मकार्येषु&rsquo;, त एव हि &lsquo;पुरोहिताः&rsquo; ।</p>
<p>&ldquo;कृतं, त्रेतायुगं चैव, द्वापरं, कलिरेव च,</p>
<p>राज्ञो वृत्तानि सर्वाणि; राजा हि युगं उच्यते ;</p>
<p>कलिः प्रसुप्तो भवति, स जाग्रद् द्वापरं युगं,</p>
<p>कर्मसु-अभ्युद्यतस् त्रेता, विचरंस्तु कृतं युगं ।</p>
<p>अष्टापाद्यं तु शूद्रस्य स्तेये भवति किल्विषं ;</p>
<p>षोडशैव तु वैश्यस्य; द्वात्रिंशत् क्षत्रियस्य च ;</p>
<p>ब्राह्मणस्य चतुःषष्टिः, पूर्णं वापि शतं भवेत्,</p>
<p>द्विगुणा वा चतुःषष्टिः, तद्दोषगुणविद् हि सः ;</p>
<p>कार्षापणं भवेद् दंड्यो यत्राऽन्यः प्राकृतो जनः,</p>
<p>तत्र राजा भवेद् दंड्यः सहस्रं इति धारणा । &quot; (म० )</p>
<p>राजानश्च, &lsquo;नवावा&rsquo;श्च, &lsquo;पुलिसा&rsquo; द्यधिकारिणः ,</p>
<p>दंडशक्तिधराः सर्वे पापिनः प्रायशोऽधुना ;</p>
<p>केचनैवाऽवशिष्यंते ये प्रजाहितचिंतकाः ।</p>
<p>“राज्ञो हि रक्षाऽधिकृताः, परस्वाऽऽदायिनः शठाः</p>
<p>भृत्याः भवंति प्रायेण, तेभ्यो रक्षेद् इमाः प्रजाः ; &quot; (म० )</p>
<p>तेषां सहायकाश्चाऽपि पापकार्येषु, सर्वदा,</p>
<p>धर्मध्वजाश्च दृश्यंते, प्रजासु-अंतर्गताः अपि ।</p>
<p>शिक्षके रक्षके चापि दुर्भावानां वशं गते</p>
<p>व्याप्ताः प्रजाश्च दुर्भावैर्, “यथा राजा तथा प्रजा&rdquo; ।</p>
<p>“यद् यद् आचरति श्रेष्ठः तत् तद् एव-इतरो जनः ;</p>
<p>स यत्प्रमाणं कुरुते लोकस्तद् अनुवर्त्तते । &quot; ( गी०)</p>
<p>अन्योऽन्या&rsquo;ऽनुग्रह&rsquo; न्यायात् सर्वेऽपि निरयं गताः ;</p>
<p>शिक्षकाः वञ्चकाः जाताः, रक्षकाः भक्षकाः तथा,</p>
<p>पोषकाः मोषकाः भूताः, सेवकाः अपि घर्षकाः ।</p>
<p>अतो न केवलं शास्तृशक्त्यभावो हि कारणं ।</p>
<p>मिथ्याधर्मरतैर् यत्र धर्मस्यैवाऽधिकारिभिः</p>
<p>सद्धर्मो हन्यते, तत्र धर्मशिक्षा कथं भवेत् ?</p>
<p>उत्तमांगे तु विभ्रष्टे, उत्तरांगं ततः क्रमात्</p>
<p>बाहुदरं च, पादश्च, भ्रंशं आप्नोति-असंशयं ।</p>
<p>ज्ञाने त्वशुद्धे संजाते, इच्छा दुष्टा भवेद् ध्रुवं,</p>
<p>ततः सर्वा क्रिया दुष्टा च, - इत्यनर्थपरंपरा ।</p>
<p>&ldquo;काममयोऽयं पुरुषः,</p>
<p>स यथाकामो भवति तत्क्रतुश्चापि ;</p>
<p>यत् क्रतुरयं च भवति</p>
<p>तत्कर्म करोति, तदभिसंपद्यते चैव&rdquo; । ( वृ०ड० )</p>
<p>संघे शक्तिः, तदभावे क्षयः; तदभावकारणं</p>
<p>&ldquo;समानी प्रपा, सह वो अन्नभागः, समाने योक्त्रेसह वो युनज्मि ;</p>
<p>समानो मंत्रः, समितिः समानी, समानेन वो हविषा जुहोमि ;</p>
<p>संगच्छध्वं, संवदध्वं सं वो मनांसि जानताम् ;</p>
<p>समानी व आकृतिः समाना हृदयानि वः,</p>
<p>समानं अस्तु वो मनः &quot; —इत्याऽज्ञापयति श्रुतिः । (वे० )</p>
<p>समानी वै प्रपा येषां, अन्नभागः सहैव च,</p>
<p>मंत्रः समानः, आकूतिः समानी, समितिस्तथा,</p>
<p>हृदयानि समानानि, समानं च तथा हविः ,</p>
<p>योक्त्रेसमाने ये युक्ताः ,तेषामेव हितं भवेत् ,</p>
<p>तेषामेव हि वृद्धिः स्यात् , तेषामेव जयः सदा ।</p>
<p>न तु शीर्णविकीर्णानां त्रिसहस्रासु जातिषु ,</p>
<p>अन्योऽन्यं भिद्यमानानां , तिरश्चापि चिकीर्षतां ,</p>
<p>इतस्ततोऽस्तव्यस्तानां, छिन्नानां बहुभिर्मतैः ।</p>
<p>किंतु नैवाऽद्य जायंते &lsquo;हिन्दूनां&rsquo; सं मनसि वै,</p>
<p>सं वदंति न वा ते तु, न सं गच्छन्ति वा मिथः,</p>
<p>मनाग् अप्येकता-बुद्धिर् लक्ष्यते न-एषु सांप्रतं ;</p>
<p>पाषंडिनां इन्द्रजालैः, नटैरिव, विमोहिताः</p>
<p>प्रत्यक्षं छलिभिर् बालाः, श्रद्धान्धाः तादृशेष्वपि,</p>
<p>मूढग्राहैर्भृशं ग्रस्ताः, भ्रष्टाः वेदस्य सत्पथात्,</p>
<p>नष्टमार्गाः महारण्ये यथा, तद्वद् भ्रमंति ते ।</p>
<p>हिन्दू-समाजः सर्वोऽयं नितरां व्रात्यतां गतः,</p>
<p>आपादतलम् आचूडं पुनः संस्कारम् अर्हति ।</p>
<p>&lsquo;कर्मणा वर्ण&rsquo; इत्येतन्मंत्रेणैव तु संभवः</p>
<p>पुनरुज्जीवनस्याऽस्य पुनः संस्करणस्यच ।</p>
<p>कथं चिकित्सा; किमत्र शास्त्रं</p>
<p>&ldquo;धर्म एव हतो हंति, धर्मो रक्षति रक्षितः,</p>
<p>तस्माद् धर्मो न हंतव्यः,” शास्त्येवं भगवान्मनुः । (म० )</p>
<p>&ldquo;धर्माद् अर्थश्च कामश्च स किमर्थं न सेव्यते ; ( म०भा० )</p>
<p>ऊर्ध्वबाहुविरौति&rdquo; -एवं महाभारतकृन्मुनिः ।</p>
<p>“धर्माद् अर्थः, ततः कामः कामाद्धर्म्य सुखोदयः,</p>
<p>इत्येवं निर्णयं शास्त्रे प्रवदंति मनीषिणः ।” (पद्मपु० )</p>
<p>सज्ज्ञानात्तु सदिच्छा स्यात्, ततः स्यात्सत्क्रिया, ह्यतः;</p>
<p>सद्धर्मरूपम् एवादौ निश्चेतत्र्यं प्रयत्नतः ।</p>
<p>न तादृङ् निर्णयं कर्त्तुं शक्ता बुद्धिस्तुतामसी ;</p>
<p>&ldquo;अधर्मं धर्मं इति या मन्यते तमसाऽऽवृता,</p>
<p>सर्वार्थान् विपरीतांश्च, बुद्धिः सा पार्थ तामसी । &quot; ( गी०)</p>
<p>न वाऽपि राजसी बुद्धिर्धर्मरूपं विनिर्णयेत् ;</p>
<p>&ldquo;यया धर्मं अधर्मं च कार्यं चाऽकार्यमेव च,</p>
<p>अयथावत् प्रजानाति, बुद्धिः सा पार्थ राजसी । &quot; ( गी०)</p>
<p>ज्ञातुं वक्तु ं च सद्धर्मं बुद्धिः शक्ता तु सात्विकी ;</p>
<p>&ldquo;प्रवृत्तिं च निवृत्तिं च, कार्याऽकार्ये, भयाऽभये,</p>
<p>बन्धं मोक्षं च या वेत्ति, बुद्धिः सा पार्थ सात्त्विकी&rdquo;, ( गी०)</p>
<p>वेदिनी-अध्यात्म-शास्त्रस्य,-इत्येवा ऽर्थाद् अवगम्यते ।</p>
<p>“अध्यात्मविद्या विद्यानां&rdquo; बंधं मोक्षं च वेदयेत्,</p>
<p>भयस्थानानि पापानि, निर्भयं चाऽमृतं पदं,</p>
<p>कृत्याऽकृत्येऽपि हेतू ये ऽभयस्य हि भयस्य च ।</p>
<p>&lsquo;शास्त्रमेव प्रमाणं स्यात् धर्माऽधर्मविनिर्णये&rsquo; ;</p>
<p>&lsquo;किंतच् छास्त्रं&rsquo; - इदं चिंत्यं तत्त्वाधिगमकांक्षिभिः ;</p>
<p>“तस्माच्छास्त्रं प्रमाणं ते कार्याऽकार्य व्यवस्थितौ”, ( गी०)</p>
<p>यद् एतद् उक्तंकृष्णेन, तद् व्याख्याति स्वयं प्रभुः,</p>
<p>&quot; इति गुह्यतमं शास्त्रं&rdquo; अध्यात्मं शास्त्रं उच्यते,</p>
<p>&ldquo;राजविद्या राजगुहां&rdquo; &ldquo;गुह्याद् गुह्यतरं” तथा,</p>
<p>&ldquo;सर्वभूतेषु येनैकं भावम् अव्ययम् ईक्षते,</p>
<p>अविभक्तं विभक्तेषु, तञ्ज्ञानं विद्धि सात्त्विकं&rdquo; । ( गी० )</p>
<p>शास्ति यत् साधनोपायं चतुर्वर्गस्य निश्चितं,</p>
<p>तथा तद्वाधनाऽपायं, एषा शास्त्रस्य शास्त्रता;</p>
<p>सच्छास्त्रं तु तदेवा; ऽन्यद् “वाचो विग्लापनं&rdquo; परं ।</p>
<p>ईदृक्शास्त्रेण यो धर्मः, आत्मज्ञानाऽश्रितेन हि,</p>
<p>आदिश्यते, स एवाऽस्ति जगत्कल्याणकारकः ।</p>
<p>सर्वसंग्राहकः सोऽयं, चतुर्वर्णाश्रमात्मकः,</p>
<p>राजविद्याऽनुसारेण कृष्णेनैवाऽस्ति शंसितः—</p>
<p>&ldquo;चातुर्वर्ण्यं मया सृष्टं गुण-कर्म-विभागशः,</p>
<p>कर्माणि प्रविभक्तानि स्वभावप्रभवैर् गुणैः” । ( गी० )</p>
<p>उच्यते &lsquo;कर्म-शः&rsquo; स्पष्टं; न पुन&rsquo;र्जन्मने&rsquo; ति हि ।</p>
<p>सांख्येषु विस्तरश्वोक्तः स्वभाव-गुण-कर्मणां ।</p>
<p>&lsquo;परात्मनः स्वभावात्&rsquo; तु, प्रकृर्ति यं वदंति हि,</p>
<p>त्रयोगुणाः प्रजायंते; त्रीणि कर्माणि चैव हि ,</p>
<p>एकैकगुणवैशेष्यात्; &lsquo;द्विज- वर्ण त्रयं&rsquo; ततः ।</p>
<p>&lsquo;आन्वीक्षिकी&rsquo; - आत्मशास्त्रस्य-एवाऽपरं नाम उच्यते ;</p>
<p>राजाऽध्येयासु विद्यासु मूर्धन्या ख्यायते हि सा ;</p>
<p>&ldquo;आन्वीक्षिकीं आत्मविद्यां&rdquo; अभ्यसेद् यत्नतो नृपः ,</p>
<p>अध्याये राजधर्माणां आदेशोऽयं स्वयं मनोः । (म० )</p>
<p>&ldquo;आन्वीक्षिकी-आत्मविद्यास्याद्, ईक्षणात् सुखदुःखयोः ;</p>
<p>ईक्षमाणः तया तत्त्वं हर्षशोकौ व्युदस्यति&rdquo; । ( शु०नी० )</p>
<p>&ldquo;प्रदीपः सर्वविद्यानां, उपायः सर्वकर्मणां ,</p>
<p>आश्रयः सर्वधर्माणां , शश्वद् आन्वीक्षिकी मता” ।</p>
<p>( वात्स्या० न्या० भा०; कौटि० अर्थशा० )</p>
<p>वर्त्तमाना शास्त्रदुर्दशा</p>
<p>न शास्त्रं वाग्विलासार्थं, मल्लयुद्धार्थमेव वा ।</p>
<p>संस्काराय मनुष्याणां व्यवहारस्य शुद्धये,</p>
<p>कल्याणार्थंसमाजस्य, सौमनस्यार्थम् एव च,</p>
<p>शांत्यै, तुष्ट्यैच पुष्ट्यैच, &lsquo;शास्त्रं&rsquo; पूर्वैः प्रवर्त्तितं ;</p>
<p>आदौ, मध्ये, तथाऽन्ते तैः &lsquo;शान्तिः&rsquo; शान्तिः&rsquo; च पठ्यते ;</p>
<p>आरभ्यते चोपनिषत् &lsquo;सौम्य तात&rsquo; -प्रबोधनैः</p>
<p>एतया चोपनिषदा-ऽध्यात्मविद्या- उपदिश्यते ।</p>
<p>“विद्यया-औपनिषद्या यद् यदेव, श्रद्धया तथा,</p>
<p>क्रियते, तत्तदेव स्यात् कर्म वै वीर्यवत्तरं ; &quot; ( छा० उ० )</p>
<p>“नह्यनध्यात्मवित् कश्चित् क्रियाफलं उपाश्नुते&rdquo;; (म० )</p>
<p>“अध्यात्मविद्या विद्यानां&rdquo; प्रदीपो हि समन्ततः,</p>
<p>आश्रयः सर्वधर्माणां, उपायः सर्वकर्मणां ,</p>
<p>चतुर्णामपि वर्णानां, इति मत्वा सुनिश्चितं,</p>
<p>कृत्ये योजयितुं पार्थ, विमुखं धर्मकर्मतः,</p>
<p>स्वबंधुबधभीतं च, गीता गीता रणाजिरे</p>
<p>सम्पूर्णा वासुदेवेना-ऽध्यात्मविद्योपदेशिका ।</p>
<p>न सौमनस्यं, नो शांतिः, पुष्टिस्तुष्टिर्न चैव हि,</p>
<p>नाऽत्मविद्याप्रयोगो वा व्यवहारस्य शोधने,</p>
<p>हिन्दुषु-इदानीं कुत्रापि लभ्यो भारतभूतले ।</p>
<p>आचारभ्रंशनायैव बहु &lsquo;वेदान्त&rsquo; -जल्पनं,</p>
<p>&lsquo;नैष्कर्म्य&rsquo; - वादो बहुशः, दंभनं मोहनं तथा</p>
<p>मुग्धानां अल्पबुद्धीनां, क्रूरं वंचनं- एव च,</p>
<p>मूढग्राहश्च विविधः प्राप्यः प्रत्युत भारते ।</p>
<p>&lsquo;मीमांसादिग्गजानां&rsquo; च, &lsquo;मल्लानां व्याकृतौ&rsquo; तथा,</p>
<p>तथा &lsquo;वेदांतसिंहानां&rsquo;, &lsquo;तर्ककेसरिणां&rsquo; अपि,</p>
<p>दृश्यंते विदुषां मध्ये नियुद्धान्येव सर्वतः ;</p>
<p>वाग्देव्याः &lsquo;रसनाग्रेषु विविधं चित्रनर्त्तनं&rsquo; ,</p>
<p>समस्यापूर्त्तयो बह्वयः, चमत्कृत्स्फूर्त्तयस्तथा ,</p>
<p>शृंगारबहुलान्येव कविसम्मेलनानि च,</p>
<p>विब्बोकाः विभ्रमाश्चापि भूरि, साहित्यसेविनां ;</p>
<p>न जातु संहतो यत्नः समाजोद्धारकारकः ।</p>
<p>सम्पत्कालस्य सर्वं तच् छोभार्थं उचितं भवेत्,</p>
<p>तथा मनोविनोदाऽर्थं; ना-ऽपत्कालाय सम्मतं ।</p>
<p>वागाऽडम्बरमात्रेण शास्त्रेण-एतादृशेन किं ?</p>
<p>साहित्येनाऽपि किं तेन प्रजासाह्यं अकुर्वता ?</p>
<p>द्विजत्वेनापि किं तेन सत्तपोरहितं तु यत् ?</p>
<p>&ldquo;ब्राह्मणस्य तपो ज्ञानं, तपः क्षत्रस्य रक्षणं ,</p>
<p>वैश्यस्य तु तपो वार्त्ता, तपः शूद्रस्य सेवनं ;</p>
<p>आ ह-एव स नखाग्रेभ्यः परमं तप्यते तपः</p>
<p>यः स्रग्वी-अपि द्विजोऽधीतेस्वाऽध्यायं शक्तितोऽन्वहं &ldquo;;(म.)</p>
<p>&ldquo;अध्यात्मज्ञाननित्यत्वं, तत्त्वज्ञानार्थदर्शनं x</p>
<p>पतज्ज्ञानं इति प्रोक्तं; अज्ञानं यद् अतोऽन्यथा ;</p>
<p>स्वाध्यायाऽभ्यसनं चैव वाङ्मयं तप उच्यते ;</p>
<p>स्वाध्याय-ज्ञान-प्रज्ञाश्च यतयः संशितव्रताः”; ( गी०)</p>
<p>स्वः आत्मा; तस्य चाऽध्यायः, श्रवणं, मननं तथा,</p>
<p>निदिध्यासनम् एवापि, प्रत्यक्षीकरणं स्थिरं,</p>
<p>वेदो-पवेद-वेदान्त-वाक्यार्थानां विशेषतः ,</p>
<p>तथा ऽनुषंगि- शास्त्राणां आत्मज्ञानो-पयोगिनां,</p>
<p>जीवात्मनो जगद्यात्रा-साधकानां तथैव च ।</p>
<p>“यदा चर्मवद् आकाशं वेष्टयिष्यंति मानवाः,</p>
<p>तदा देवम् अविज्ञाय दुःखस्यांतो भविष्यति” ; ( उ० )</p>
<p>ज्ञात्वा देवं इहाऽत्मानं, तस्य प्रकृति एव च,</p>
<p>समाजस्य व्यवस्थां च कृत्वा तदनुसारतः,</p>
<p>आश्रमैश्चापि वर्णैश्च गुण-कर्म-विभागशः ,</p>
<p>अंतः तु-अखिलदुःखानां कथंचित् संभविष्यति ।</p>
<p>&ldquo;सर्वेषामपि चैतेषां आत्मज्ञानं परं स्मृतं ;</p>
<p>योऽनधीत्य द्विजो वेदं, अन्यत्र कुरुते श्रमं ,</p>
<p>स जीवन्नेव शूद्रत्वं आशु गच्छति साऽन्वयः । &quot; (म० )</p>
<p>सद्धर्मस्थानुसारेण चतुर्वर्गप्रदानि वै,</p>
<p>सच्छास्त्राणि तु सर्वाणि, &ldquo;वेद एव हि सर्वशः &quot; ( म०भा० )</p>
<p>&ldquo;एकोऽपि वेदविद् धर्मं यं व्यवस्येद् द्विजोत्तमः,</p>
<p>स विज्ञेयः परो धर्मो, नाऽज्ञानां उदितोऽयुतैः” ; (म० )</p>
<p>&ldquo;ब्रवीति यं स धर्मः स्याद् एको वाऽध्यात्मवित्तमः ।&ldquo;या०स्मृ० )</p>
<p>&ldquo;आर्षं धर्मोपदेशं तु,वेदशास्त्राऽविरोधिना,</p>
<p>यस्तर्केणाऽनुसंधन्ते स धर्म वेद नेतरः &quot; ; (म० )</p>
<p>वेदस्य शास्त्रं वेदान्तः, आत्मशास्त्रं हि केवलं ।</p>
<p>निकषेपणेदृशेनाऽद्यकष्यते चेत्, &lsquo;द्विजाः&rsquo; कति</p>
<p>सिध्येयुर्भारते वर्षें? कोटिशो व्राह्मणब्रुवाः,</p>
<p>तथा वैश्यब्रुवाश्चापि, तथैव क्षत्रियब्रुवाः ।</p>
<p>&ldquo;बहवः पुरुषाः, राजन्, सततं प्रियवादिनः ;</p>
<p>अप्रियस्य च पथ्यस्य वक्ता श्रोता च दुर्लभः&rdquo; ; ( वा०रा०)</p>
<p>“कटुं तु वक्तु ं व्यवसाययंति नः निरस्तसंपत्समयाः दुराधयः” ;</p>
<p>&ldquo;हितं मनोहारि च दुर्लभं वचो यथौषधं स्वादु च रोगहारिच ।”</p>
<p>&ldquo;स किंसखा साधु न शास्ति योऽधिपं,</p>
<p>हितान् न यः संशृणुते स किंप्रभुः,” (किरा० अर्जु० )</p>
<p>मुखावलोकि प्रियमेव केवलं, न वापि सत्यं, न हितं च, किंवचः ।</p>
<p>इदृश्यां दुरवस्थायां साधु कार्यं विचार्यतां ,</p>
<p>उद्घार्यतां च मोहाब्धौ निमग्नं भारतं कुलं ;</p>
<p>एतदेव परं कृत्यं तत्कालीनं द्विजन्मनां ।</p>
<p>अग्रजन्माऽनुजन्मानः; चतुर्वर्णानां अंगांगित्वं,</p>
<p>&ldquo;एतद्देशप्रसूतस्य सकाशाद् अग्रजन्मनः</p>
<p>स्वं स्वं चरित्रं शिक्षेरन् पृथिव्यां सर्वमानवाः”, (म० )</p>
<p>इति यन् मनुनाऽऽदिष्टं तस्याऽर्थः सुविमृश्यतां ।</p>
<p>&lsquo;अग्रजन्मा&rsquo; विप्रनाम, तर्हि–अन्ये किं नु नाऽनुजाः ?</p>
<p>चत्वारो भ्रातरः सर्वे &lsquo;ब्रह्म&rsquo; जाताः सहोदराः ;</p>
<p>एको ब्रह्मा पिता तेषां सर्वेषां तु प्रजापतिः ।</p>
<p>अथवा — भ्रातरश्चापि देहैः स्वैः स्वैः पृथक कृताः ;</p>
<p>वेदेन-इमे तु चत्वारोऽपि-अंगांगित्वेन संस्कृताः ;</p>
<p>नहि जन्म भवेत् तेषां अस्पृश्यत्वे तु कारणं ।</p>
<p>शिरो-बाहू-रु-पद्-वद् ये संसृष्टाः नित्यमेव हि,</p>
<p>अन्योऽन्याऽस्पृश्यता तेषां संभवेज् जन्मना कथं ?</p>
<p>सम्पर्क-वर्जने हेतुः पापाऽचारो हि केवलं ;</p>
<p>शील-व्यसन-वैषम्यं तीव्रंचाऽप्यत्र कारणं ।</p>
<p>&lsquo;अग्रजन्मे &lsquo;तिशब्दस्याऽप्यर्थः सम्यङ् निरुच्यतां ;</p>
<p>कीदृशो हि- &lsquo;अग्रजन्मा&rsquo; सः, पृथिव्यां सर्वमानवान्</p>
<p>यः, सर्वलोकमान्यः सन्, भवेच् छिक्षयितुं क्षमः ?</p>
<p>मानवो जायमानो हि शिरसाऽग्रे प्रजायते ;</p>
<p>ज्ञानेन्द्रियधरत्वाच् चापि-उत्तमांगं शिरः स्मृतं ;</p>
<p>&quot; नहि ज्ञानेन सदृशं पवित्रं-इहविद्यते &quot; ; ( गी०)</p>
<p>सर्वेषां पुरुषार्थानां ज्ञानं साधनंउत्तमं ;</p>
<p>निधीनां उत्तमश्चापि योऽयं ज्ञानमयो निधिः ;</p>
<p>&quot; नृपाणां अक्षयो ह्येष निधिर्ब्राह्मो ऽभिधीयते ;</p>
<p>शनकैस्तु क्रियालोपाद् ( बह्वयः ) क्षत्रियजातयः ,</p>
<p>वृषलत्वं गताः लोके ब्राह्मणाऽदर्शनेन च &ldquo;; (म० )</p>
<p>सज्ज्ञानदानैः, शिष्टानां आचारस्योपदेशनैः,</p>
<p>संस्कर्तॄणां शिक्षकाणां &lsquo;अनुपासनं&rsquo;, आशयः</p>
<p>&lsquo;अदर्शन&rsquo;स्य; न पुनः केवलं मुखदर्शनं</p>
<p>येषां केषां चिद्, आत्मानं&rsquo;ब्राह्मणं&rsquo; ब्रुवतां, इति ;</p>
<p>ईदृशो ज्ञानमहिमा योद्विजत्वस्य कारकः ।</p>
<p>&lsquo;ब्रह्म&rsquo; वेदश्व, शुक्रं च, परमात्मा तथैव च ;</p>
<p>&ldquo;बृहत्वाद् बृंहणत्वाच् चाऽत्मैव ब्रह्मेति गीयते&rdquo; ;</p>
<p>वेदाः अनन्ताः ;शुक्रे चाऽनन्तसंतानशक्तता ;</p>
<p>परमात्माऽऽनाद्यनन्तः;&lsquo;ब्रह्म&rsquo; तस्मात्तु तत् त्रयं ।</p>
<p>अक्षयोऽत्र &lsquo;निधिः ब्राह्मः सर्वज्ञानस्य संचयः ;</p>
<p>सर्वाणि सत्यज्ञानानि &ldquo;वेद एव तु सर्वशः&rdquo; ;</p>
<p>वेद-ब्रह्म-ईदृशं यस्मिन् स &lsquo;ब्राह्मण&rsquo; इति स्मृतः ।</p>
<p>अतो यस्तु-आत्मविज्, ज्ञानी, विश्वमैत्रः, तपोयुतः,</p>
<p>&lsquo;अग्रजन्मा&rsquo; स वाच्यः स्यान्; नाऽन्यस्तं शब्दं-अर्हति ।</p>
<p>प्रथमं पृथिवीलोके, आत्मलोके ततः पुनः,</p>
<p>द्विवारं जायते यस्मात्, तस्माद् &lsquo;द्विज&rsquo; इति स्मृतः ;</p>
<p>&ldquo;मातुः-अग्रेऽधिजननं, द्वितीयं मौञ्जिबंधने &quot; ; (म० )</p>
<p>अंतर्दृष्टिविकासेन येनात्मा सुसमीक्षितः,</p>
<p>स्वचित्तगुणदोषाणां परीक्षाकरणे क्षमः</p>
<p>जातः, स्वदुष्टवृत्तीनां विनिग्रहणतत्परः</p>
<p>यश्च जातो, &lsquo;द्विजः&rsquo;सोऽस्ति; नाऽन्यस्तं शब्दं-अर्हति ।</p>
<p>वेदेषु-अपि-अयमेवाऽर्थो रूपकेणाऽस्ति वर्णितः ।</p>
<p>&quot; यत्पुरुषं व्यदधुः, कतिधा व्यकल्पयन्,</p>
<p>मुखं किम् अस्याऽसीत्, किं वाहू, किं ऊरू, पादा उच्येते ?</p>
<p>ब्राह्मणोऽस्य मुखं आसीत्, बाहू राजन्यः कृतः,</p>
<p>ऊरू तद् अस्य यद् वैश्यः, पद्भ्यां शूद्रो अजायत ।</p>
<p>सहस्रशीर्षा पुरुषः, सहस्राक्षः, सहस्रपात्,</p>
<p>स भूमिं सर्वतः स्पृत्त्वा, अत्यतिष्ठद् दशांगुलं । &quot; ( वे०)</p>
<p>&ldquo;ब्रह्म वक्रं, भुजौ क्षत्रं, कृत्स्नं ऊरूदरं विशः,</p>
<p>पादौ यस्याऽश्रिताः शूद्राः, तस्मै वर्णात्मने नमः ।” ( म०भा० )</p>
<p>रूपकस्याऽस्य विस्पष्टः प्रत्यक्षोऽर्थो, न संशयः ;</p>
<p>समाजो मानवानां वै सहस्राक्षः सहस्रपात्,</p>
<p>सहस्रबाहुजंघोरुः, सर्वतोऽक्षिशिरोमुखः ;</p>
<p>समाजस्य शरीरेऽस्मिन्, &lsquo;ज्ञानी&rsquo; स्थानी मुखस्य वै ;</p>
<p>भुजस्थानी तथा &lsquo;वीरो&rsquo; धीरो रक्षणकर्मसु ;</p>
<p>ऊरूदरं तु प्रत्यक्षं अन्नदः प्राणदो वणिक् ;</p>
<p>पादौ सर्वधरौ चाऽ&rsquo;शु-द्र&rsquo; वितारौ सहाऽयने ।</p>
<p>ईदृशः &lsquo;पुरुषो&rsquo; ऽसंख्यपाणिपादशिरोमयः,</p>
<p>इन्द्रियैः ‘अंग&rsquo; शब्दोक्तैः&rsquo;दश&rsquo;भिः चाऽपि संयुतः,</p>
<p>&lsquo;स्पृत्त्वा&rsquo;, व्याप्य, महीं सर्वां, सर्वदेशेषु-अधिष्ठितः ।</p>
<p>सर्वेषां &lsquo;अग्रजन्मा&rsquo; च, जनकश्च-आदिमो नृणां,</p>
<p>शास्ताच, शासिता चापि, स्वस्यैवाऽनन्तसन्ततेः ,</p>
<p>स्वयं मनुः शिक्षयति &ldquo;पृथिव्यां सर्व मानवान्&rdquo; ;</p>
<p>आद्यास्तन्मंत्रिणः सप्त, पुत्राश्चापि, महर्षयः ,</p>
<p>येऽवे&rsquo;शिष्टाः&rsquo; पूर्वकल्पात्, &lsquo;शिष्टा&rsquo;श्च बहु शिक्षिताः,</p>
<p>कल्पेऽस्मिन्, मानवान् शास्तुं धर्मं, जाग्रति अहर्निशं,</p>
<p>युगाऽवर्त्तानुसारेण, ते चैवाऽनुवदंति तं ।</p>
<p>समाजः; तद्व्यवस्थायाः रूपं; दर्शनं; सिद्धान्ताः;</p>
<p>वर्णाः; आश्रमा; धर्मः; पुरुषार्थाः</p>
<p>&lsquo;समं जनाः अजन्त्यस्मिन्&rsquo; समाजो ऽतः स उच्यते ;</p>
<p>समं जनानां अजनं, सुखं चैवापि कस्यचित्,</p>
<p>व्यक्तीनां जीवनस्यापि, समूहस्यापि वै तथा,</p>
<p>सुव्यवस्थां विना, नैव सिध्यतीह कदाचन ।</p>
<p>चतुर्भिरेव वर्णैश्च, चतुर्भिश्चाश्रमैस्तथा ,</p>
<p>सुव्यवस्था-ईदृशी साध्या-इत्याज्ञा सर्वविदो मनोः ।</p>
<p>मनोः सकाशात् स्वपितुः, अत एव , महर्षयः</p>
<p>वर्णानामाश्रमाणां च धर्मान् आदौ शिशिक्षिरे ।</p>
<p>सा सुव्यवस्था, -आधारेण सिद्धान्तानां, सुसिध्यति,</p>
<p>अध्यात्मशास्त्रमूलानां; ते धार्याः हृदये सदा ।</p>
<p>सर्वात्मनो यतो नित्यं प्रकृतिस्त्रिगुणात्मिका,</p>
<p>चतस्रोऽतः प्रकृतयः नृणां, गुणविभेदतः—</p>
<p>सत्त्वाऽधिका, रजःप्राया, तथैव च तमोऽधिका,</p>
<p>(नत्वेव-एकान्ततः काऽपि ), गुणसाम्याच् चतुर्थिका ।</p>
<p>गुणानां मिथुनत्वाश्चापि,-अपृथक्काश्च सर्वथा ,</p>
<p>सर्वासां प्रकृतीनां हि बीजं सर्वत्र सर्वदा ;</p>
<p>हेतुना च विशिष्टेन विकासस्याऽस्ति संभवः</p>
<p>कस्यापि-एकस्य, कुत्राऽपि, कस्मिंश्चिद्वा, गुणस्य वै;</p>
<p>एषो ह्यध्यात्मशास्त्रस्य सांख्ययोगस्य निर्णयः ।</p>
<p>“जात्यन्तरपरीणामः आपूरात् प्रकृतेर् भवेत्” ; (यो०सू०)</p>
<p>“अन्योन्याऽभिभवा-श्रय-मिथुन-जननवृत्तयश्चगुणाः” । (सां०का०)</p>
<p>&ldquo;न तदस्ति पृथिव्यां वा दिवि देवेषु वा पुनः,</p>
<p>सत्त्वं प्रकृतिजैर् मुक्तं यत् स्याद् एभिस् त्रिभिर्गुणैः” । ( गी०)</p>
<p>&ldquo;चातुर्वर्ण्यं मया सृष्टं गुण-कर्म-विभागशः ,</p>
<p>कर्माणि प्रविभक्तानि स्वभावप्रभवैर्गुणैः”;</p>
<p>&ldquo;इज्या-ऽऽचार-दमा-ऽहिंसा-यज्ञ-स्वाध्याय-कर्मणां,</p>
<p>अयं तु परमो धर्मो, यद् योगेना ऽत्मदर्शनं &quot; ; ( या०स्मृ०)</p>
<p>“सर्वेषामपि चैतेषां आत्मज्ञानं परं स्मृतं ,</p>
<p>तद्धि-अग्रयंसर्वविद्यानां प्राप्यते ह्यमृतं ततः ;</p>
<p>सम्यग्दर्शनसंपन्नः कर्मभिर् न निबध्यते ;</p>
<p>दर्शनेन विहीनस्तु संसारं प्रतिपद्यते । &quot; (म० )</p>
<p>&lsquo;सम्यग्दर्शन&rsquo; -शब्देन प्रोक्तम् अत्राऽत्मदर्शनं ;</p>
<p>आत्मनः प्रकृतेश्चापि दर्शनं खलु &lsquo;दर्शनं&rsquo; ।</p>
<p>&ldquo;सुखाऽभ्युदयिकं चापि नैःश्रेयसिकमेव च,</p>
<p>प्रवृत्तं च निवृत्तं च, द्विविधं कर्म वैदिकं । &quot; (म० )</p>
<p>यद् आभ्युदयिकं चैव, नैःश्रेयसिकमेव च,</p>
<p>सुखं साधयितुं मार्गं दर्शयेत् तद्धि &lsquo;दर्शनं&rsquo; ।</p>
<p>“यतस्त्वभ्युदयस्याऽपि, तथा निःश्रेयसस्य च,</p>
<p>सिद्धिर्भवेत् स धर्मः स्यात् &quot; -सूत्रं वैशेषिकं त्विदं । (वै०सू०)</p>
<p>आत्मदर्शनजो ह्योव धर्मस्तु-उभयसाधकः ।</p>
<p>त्रिवर्गो&rsquo;ऽभ्युदयः&rsquo; प्रोक्तः, मोक्षो &lsquo;निःश्रेयसं&rsquo; स्मृतं ;</p>
<p>“धर्मश्चाऽर्थश्च कामश्च त्रिवर्ग इति तु स्थितिः ; &quot; (म० )</p>
<p>चतुर्थः पुरुषार्थानां वर्गो मोक्षस्तुकथ्यते ।</p>
<p>&ldquo;सर्वविद्याप्रतिष्ठा हि ब्रह्मविद्यैव&rdquo; घोषिता ; ( उ० )</p>
<p>&ldquo;अध्यात्मविद्या विद्यानां, वादः प्रवदतां अहं ; &quot; ( गी०)</p>
<p>ब्रह्मविद्याऽत्मविद्या स्याद्, अध्यात्मं शास्त्रमेव च,</p>
<p>तस्यां अंतर्गतं सर्वं जीवात्मविषयं यतः ;</p>
<p>जीवस्याऽनुभवानां हि, तथा चित्तशरीरयोः</p>
<p>अंतर्बहिःकरणयोः वर्णनं तत्र विद्यते ।</p>
<p>तत्प्रणीतेन धर्मेण, तत्सिद्धांतानुसारिणा,</p>
<p>संग्रथ्यते समाजश्चेज्, जीर्णोद्धारो भवेत् तदा ।</p>
<p>&lsquo;वर्णस्तु कर्मणै&rsquo; वेति सिद्धान्तः प्रथमः स्मृतः,</p>
<p>प्रसंगेऽस्मिन्; विना-एतेन, दुर्दशैव विवर्धिनी ।</p>
<p>&ldquo;कृतयज्ञं तु राजन्यं, वैश्यं वा, ब्राह्मणं वदेत्&rdquo;—</p>
<p>इत्याज्ञापयति स्पष्टं सत्या शातपथी श्रुतिः ; ( श०वा० )</p>
<p>&ldquo;एतां काष्ठां अवष्टभ्य सर्वो ब्राह्मण उच्यते&rdquo;—</p>
<p>&lsquo;ब्रह्मविद्&rsquo;-विषये त्वेवं वक्ति&rsquo; वार्त्तिक&rsquo; कारकः । (बृ०ड०वा.)</p>
<p>ऐलूषकवषाऽख्यानं, वेदेषु प्रतिपादितं,</p>
<p>विस्पष्टं एतं एवाऽर्थं ब्रवीति सुविनिश्चितं ;</p>
<p>शूद्रस्य पुत्रः कवषः, तपसा वर्चसा युतः,</p>
<p>ऋषिभिर्ब्राह्मणत्वेन स्वीकृतः सिद्धः, आनतैः । (वे०)</p>
<p>कर्मणा वर्णः; पुराणोदाहरणानि</p>
<p>इतिहासपुराणेषुवर्णानां परिवर्तनं,</p>
<p>स्वस्वकर्मानुसारेण, जीविकावृत्तिभिस्तथा</p>
<p>उपाख्यानैस्तु विविधैः</p>
<p>शतशश्चास्ति उदाहृतं ;</p>
<p>न-एकेन विश्वामित्रस्य वृत्तांतेन-एव केवलं ।</p>
<p>&ldquo;इतिहासपुराणाभ्यां वेदं समुपबृंहयेद्,</p>
<p>बिभेत्यल्पश्रुताद् वेदो मां अयं प्रतरिष्यति” ; (म०भा० )</p>
<p>&ldquo;धर्मेणाधिगतो यैस्तु वेदः सपरिबृंहणः,</p>
<p>ते शिष्टाः ब्राह्मणाः ज्ञेयाः श्रुतिप्रत्यक्षहेतवः &quot; ; (म० )</p>
<p>कर्णैरव श्रुतं यत् तन् नेत्रेभ्यो दर्शयति ये,</p>
<p>श्रुतीनां तात्त्विकं चार्थंमार्मिकं ख्यापयंति ये ,</p>
<p>बहुश्रुतास्ते विज्ञेयाः &lsquo;श्रुतिप्रत्यक्षहेतवः&rsquo; ।</p>
<p>विना-उदाहरणैः स्पष्ठैः सम्यग् अर्थो न बुध्यते,</p>
<p>शास्त्रेषु- अंतर्धृतानां हि सिद्धांतानां कथंचन ;</p>
<p>&ldquo;अत्राप्युदाहरति- इमं इतिहासं पुरातनं”—</p>
<p>इत्युक्त्या,बहुधाऽख्यानैर् अर्थो व्यासैः स्फुटीकृतः ।</p>
<p>महाभारतगाथा-इयं सुप्रसिद्धा एव वर्त्तते—</p>
<p>&ldquo;न विशेषोस्ति वर्णानां सर्व ब्राह्मं इदं जगत्,</p>
<p>ब्रह्मणा पूर्वसृष्टं हि, कर्मभिर्वर्णतां गतं” । (म०भा० )</p>
<p>सर्वेष्वपि पुराणेषु तथा रामायणेऽपि च,</p>
<p>बहुशो भारते चापि, कीर्त्तिता कर्मवर्णता ।</p>
<p>“अप्रवृत्तिः कृतयुगे कर्मणोः पुण्यपापयोः ;</p>
<p>वर्णाश्रमव्यवस्थाश्च न तदा-आसन् न संकरः ;</p>
<p>त्रेतायुगे तु-अविकलः कर्माऽरंभः प्रसिध्यति,</p>
<p>वर्णानां प्रविभागाश्च त्रेतायां तु प्रकीर्त्तिताः ।</p>
<p>( वायुपुराणं, अध्यायाः ८, ४३, ३९, ५७ आदि )</p>
<p>चत्वारोऽपि प्रजायन्ते वर्णाः एककुलाद् इति—</p>
<p>बहु-उदाहरणानि-अस्य पुराणेषु भवंति वै ।</p>
<p>&ldquo;एते तु-अंगिरसः पुत्राः जाताः वंशेऽथ. भार्गवे,</p>
<p>ब्राह्मणाः क्षत्रियाः वैश्याः शूद्राश्च, भरतर्षभ ;</p>
<p>सम्बन्धो ह्यस्य वंशेऽस्मिन् ब्रह्मक्षत्रस्य विश्रुतः ; x</p>
<p>दिवोदासश्च राजर्षिः अहल्या च यशस्विनी ; x</p>
<p>दिवोदासस्य दायादो ब्रह्मर्षिर्मित्रयुर्नृपः ; x</p>
<p>नाभागादिष्टपुत्रौ च वैश्यौ ब्राह्मणतां गतौ ।”</p>
<p>( हरिवंश० अ० ३२; अ० ११ )</p>
<p>&ldquo;प्रियव्रतो नाम सुतो मनोः स्वायंभुवस्य यः,</p>
<p>तस्याग्नीध्रस्, ततो नाभिः, ऋषभस्तत्सुतः स्मृतः ;</p>
<p>तं आहुः वासुदेवांशं, मोक्षधर्मविवक्षया</p>
<p>अवतीर्णं; सुतशतं तस्याऽसीद् ब्रह्मपारगम् ;</p>
<p>तेषां वै भरतो ज्येष्ठो नारायण-परायणः,</p>
<p>विख्यातं वर्षम् एतद् यन्नाम्ना भारतम् अद्भुतम् ।</p>
<p>तेषां नव नवद्वीपपतयो ऽस्य समन्ततः ;</p>
<p>नवाऽभवन् महाभागाः, परमार्थस्य शंसिनः ,</p>
<p>श्रमणाः, वातरशनाः, आत्मविद्याविशारदाः ;</p>
<p>कर्मतन्त्रप्रणेतारः एकाशीतिर्द्विजातयः ;</p>
<p>यवीयांस एकाशीतिः महाश्रोत्रियाः</p>
<p>कर्मविशुद्धाः ब्राह्मणाः बभूवुः ।&rdquo;</p>
<p>( भा० स्कं० ११, अ० २, स्कं० ५, अ० ४)</p>
<p>&ldquo;धृष्टाद् धार्ष्टम् अभूत् क्षत्रं ब्रह्मभूयं गतं क्षितौ;</p>
<p>ततो ब्रह्मकुलं जातं आग्निवेश्यायनं, नृप ।</p>
<p>नाभागो दिष्टपुत्रोऽन्यो कर्मणा वैश्यतां गतः ।&rdquo;</p>
<p>&ldquo;शर्यातिर्मानवो राजा ब्रह्मिष्ठः स बभूव ह ,</p>
<p>यो वा अंगिरसां सत्रे द्वितीयमह ऊचिवान् ।”</p>
<p>“गर्गात् शिनिः, ततो गार्ग्यः, क्षत्राद् ब्रह्म ह्यवर्त्तत ;</p>
<p>दुरितक्षयो महावीर्यात्, तस्य त्रय्यारुणिः, कविः ,</p>
<p>पुष्करारुणिरित्यत्र, ये ब्राह्मणगतिं गताः ; x</p>
<p>भर्म्याश्वस्, तनयाः तस्य पंचासन् मुङ्गलादयः ;</p>
<p>मुद्गलाद् ब्रह्म निर्वृत्तं गोत्रं मौद्गल्यसंशितम् ;</p>
<p>मिथुनं मुद्गलाद् भार्य्याद्, दिवोदासः पुमानभूत्,</p>
<p>अहल्या कन्यका, यस्यां शतानन्दस्तु गौतमात्&rdquo; ।</p>
<p>( भा० स्कं० ९, अ० २, ३, २१ )</p>
<p>ययातिः क्षत्रियः सम्राट्, शुक्राचार्यस्य पुत्रिकां</p>
<p>उपयेमे देवयानीं, यदु-कृष्णौ यदन्वये ;</p>
<p>इतिहासपुराणेषु कथा-इयं बहु वर्णिता ;</p>
<p>ब्रह्मर्षेः कर्दमस्याऽपि कन्यां काम्यां उदावहत्</p>
<p>प्रियव्रतस्तु राजर्षिः, स्वायंभुवमनोः सुतः;</p>
<p>&ldquo;काम्या प्रियव्रताल्लेभे स्वायंभुवसमान् सुतान्</p>
<p>दश, कन्याद्वयं चैव, यैः क्षत्रं सम्प्रवर्त्तितं । x</p>
<p>रजसो (ब्रह्मर्षेः) चाप्यजनयन् मार्कंडेयी यशस्विनी,</p>
<p>प्रतीच्यां दिशि राजन्यं केतुमंतं प्रजापतिम् ।”</p>
<p>( वा० पु० अ० २८ )</p>
<p>“वैश्ययोन्यां समुत्पन्नाः, शूद्रयोन्यां तथैव च ,</p>
<p>ब्रह्मर्षय इति प्रोक्ताः पुराणाः द्विजसत्तमाः ; x</p>
<p>लोकोऽनुमन्यते चैतान्, प्रमाणं ह्यत्र वै तपः । x</p>
<p>कपिंजलादो ब्रह्मर्षिः चांडाल्यामुदपद्यत ; x</p>
<p>अदृश्यन्त्याः पिता वैश्यो, नाम्ना चित्रमुखः, पुरा</p>
<p>ब्राह्मणत्वमनुप्राप्तो, ब्रह्मर्षित्वं च, कौरव ;</p>
<p>कन्यां, चित्रमुखः, शक्तेर् वसिष्ठ-तनयस्य वै,</p>
<p>शुभां प्रादाद्, यतो जातो ब्रह्मर्षिस्तु पराशरः ;</p>
<p>तथैव दाशकन्यायां सत्यवत्यां, महानृषिः</p>
<p>पराशरात् प्रसूतश्च व्यासो योगमयो मुनिः ;</p>
<p>वीतहव्यश्च नृपतिः श्रुतो मे विप्रतां गतः ;</p>
<p>भृगोर्वचनमात्रेण स च ब्रह्मर्षितां गतः,</p>
<p>वीतहव्यो महाराजो, ब्रह्मवादित्वमेव च । &quot;</p>
<p>( मं० भा० अनु०, अ० ५३-८ )</p>
<p>वेदेषु-अन्यानि-अपीदृंशि वृत्तानि-उक्तानि संति वै ।</p>
<p>&ldquo;शूद्रयोनौ हि जातस्य सद्गुणान् उपतिष्ठतः</p>
<p>वैश्यत्वं भवति, ब्रह्मन्, क्षत्रियत्वं तथैव च,</p>
<p>आर्जवे वर्त्तमानस्य ब्राह्मण्यमभिजायते । x x</p>
<p>ब्राह्मणः, पतनीयेषु वर्त्तमानो विकर्मसु,</p>
<p>दाम्भिको, दुष्कृतप्रायः, शूद्रेण सदृशो भवेत् ।</p>
<p>यस्तु शूदो, दमे सत्ये धर्मे च सततोत्थितः,</p>
<p>तं ब्राह्मणं अहं मन्ये; वृत्तेन हि भवेद् द्विजः ॥</p>
<p>(म० भा० वन०, अ० २१६-२१९, धर्मव्याधकथा )</p>
<p>&ldquo;जन्मना जायतेशूद्रः, संस्काराद् द्विज उच्यते,</p>
<p>वेदपाठी भवेद् विप्रः, ब्रह्मज्ञो ब्राह्मणो भवेत् । (अत्रिस्मृ०)</p>
<p>&ldquo;शूद्रेण हि समस्तावद् यावद् वेदे न जायते ।</p>
<p>शूद्रो ब्राह्मणताम् एति, ब्राह्मणश्चैति शूद्रताम्,</p>
<p>क्षत्रियाज्जातमेवं तु विद्याद्, वैश्यात् तथैव च ।</p>
<p>यादृग्गुणेन भर्त्रा स्त्री संयुज्येत, यथाविधि .</p>
<p>तादृग्गुणा सा भवति, समुद्रेणेव निम्नगा ।</p>
<p>अक्षमाला वसिष्ठेन संयुक्ताऽधमयोनिजा,</p>
<p>शारंगी मन्दपालेन, जगामाभ्यर्हणीयतां&rdquo; । (मनु० )</p>
<p>&ldquo;ब्राह्मण्यां क्षत्रियाज्जातः स सूत इति कथ्यते ;</p>
<p>प्रतिलोमजवर्णानां स हि-एवैको द्विजः स्मृतः ;</p>
<p>सूतैश्च सह सम्बन्धः पूर्व नृपतिभिः कृतः” ।</p>
<p>( म० भा० विराट०, कीचकाख्यान० )</p>
<p>“अरिष्टषेणः, कौरव्य, ब्राह्मण्यं संशितव्रतः</p>
<p>तपसा महता, राजन्,प्राप्तवान् ऋषिसत्तमः ;</p>
<p>सिंधुद्वीपश्च राजर्षिः, देवापिश्च महातपाः,</p>
<p>ब्राह्मण्यं लब्धवान् अत्र, विश्वामित्रो यथा मुनिः” । (,,शल्य ० )</p>
<p>&ldquo;पुत्रो गृत्समदस्याऽथ सुनको, यस्य सौनकः ;</p>
<p>ब्राह्मणाः, क्षत्रियाः चैव, वैश्याः शूद्राः तथैव च,</p>
<p>एतस्य वंशे संभूताः, विचित्राः कर्मभिः कृताः&rdquo; । ( वा०पु० )</p>
<p>&ldquo;बृहत्क्षत्रस्य सुहोत्रः; सुहोत्राद् हस्ती, यः इदं</p>
<p>हस्तिनापुरं आरोपयामास; अजमील-द्विमील-</p>
<p>पुरमीलाः त्रयोहस्तिनः तनयाः; अजमीलात् कण्वः,</p>
<p>कण्वान् मेघातिथिः, यतः काण्वायनाः द्विजाः” । (वि०पु० )</p>
<p>&ldquo;एते क्षत्रप्रसूता वै पुनश्चांगिरसः स्मृताः,</p>
<p>रथीतराणां प्रवराः, क्षत्रोपेता द्विजातयः &quot; । (,, )</p>
<p>अन्यानि प्रमाणवाक्यानि</p>
<p>&ldquo;एक एव पुरा वेदः प्रणवः सर्ववाङ्ग्मयः,</p>
<p>देवो नारायणो नाऽन्यः, एकोऽग्निर्, वर्ण एव च &quot; ।</p>
<p>&ldquo;यस्य यल्लक्षणं प्रोक्तं पुंसो वर्णाऽभिव्यंजकं,</p>
<p>यद्यन्यत्रापि दृश्येत, तत् तेनैव विनिर्दिशेत्&rdquo; । (भा० स्कं० ९, ७)</p>
<p>&ldquo;एक वर्णं इदं पूर्वं विश्वं आसीद्, युधिष्ठिर,</p>
<p>क्रिया-कर्म-विभेदेन चातुर्वर्ण्यं प्रतिष्ठितं&rsquo;&rsquo; । (म० भा० वन० अ० १८०)</p>
<p>&ldquo;जातिः अत्र मनुष्यत्वे, महासर्प महामते,</p>
<p>संकरात् सर्ववर्णानां दुष्परीक्ष्या-इति मे मतिः ;</p>
<p>इदं आर्षं प्रमाणं च &lsquo;ये यजामह&rsquo; इत्यपि ;</p>
<p>तस्मात् शीलं प्रधानेष्टं विदुः ये तत्त्वदर्शिनः &quot; । (,,१८२)</p>
<p>&ldquo;न योनिर्, नापि संस्कारो, न श्रुतं, न च संततिः,</p>
<p>कारणानि द्विजत्वस्य, वृत्तं एव तु कारणं&rdquo; । (, ३१३).</p>
<p>&quot; जात्या न क्षत्रियः प्रोक्तः, क्षतात् त्राणं करोति यः,</p>
<p>चातुर्वर्ण्य-बहिष्ठोऽपि, स एवक्षत्रियः स्मृतः” ।(,,शांति०७३)</p>
<p>&ldquo;शूद्रे चैतद् भवेल्लक्ष्म, द्विजे तश्च न विद्यते,</p>
<p>न वै शूद्रो भवेचिछूद्रो, ब्राह्मणो न च ब्राह्मणः” । (,,१८७)</p>
<p>न कुलेन, न जात्या वा, द्वाभ्यां वा ब्राह्मणो नहि ;</p>
<p>चांडालोऽपि व्रतस्थश्चेत्, ब्राह्मणः स युधिष्ठिर ;</p>
<p>एकवर्णमिदं सर्वं पूर्वं आसीद्, युधिष्ठिर,</p>
<p>क्रिया-कर्म-विभागेन चातुर्वर्ण्यं व्यवस्थितं ;</p>
<p>सर्वे वै योनिजाः मर्त्याः, समांसाः, सपुरीषकाः ;</p>
<p>शूद्रोऽपि शीलसंपन्नो गुणवान् ब्राह्मणो भवेत्,</p>
<p>ब्राह्मणोऽपि क्रियाहीनो शूद्रात् प्रत्यंतरं भवेत् ;</p>
<p>न जातिर्दृश्यते तावद्, गुणाः कल्याणकारकाः ;</p>
<p>जीवितं यस्य नाऽत्मार्थ, धर्मार्थं यस्य जीवितं,</p>
<p>अहोरात्रिंचरेत् क्षांतिं, तं नरं ब्राह्मणं विदुः ।&rdquo; (,,अनु० )</p>
<p>&quot; x नष्टेषु मधुना सार्धं कल्पवृक्षेषु वै प्रजाः</p>
<p>स्वयंभुवं प्रभुं जग्मुः क्षुधाऽविष्टाः प्रजापतिं ,</p>
<p>ब्रह्मा स्वयम्भूर्भगवान् x x दुदोह पृथिवीं इमां ;</p>
<p>(ओषध्यो जज्ञिरे तस्याः ) ग्राम्यारण्यास्तु ताः पुनः ; x</p>
<p>व्रीहयश्च यवाश्चैव गोधूमाश्च ( तिलादयः ) x</p>
<p>उत्पन्नाः प्रथमाः ह्येताः आदौ त्रेतायुगस्य तु ; x</p>
<p>ततः स तासां वृत्यर्थं वार्त्तोपायान् चकार ह,</p>
<p>ब्रह्मा स्वयंभूः भगवान् दृष्ट्वा सिद्धिं तु कर्मजाम् ;</p>
<p>संसिद्धायां तु वार्त्तायां, ततस्तासां स्वयंभुवः</p>
<p>मर्यादाः स्थापयामास यथाऽऽरब्धाः परस्परं ;</p>
<p>ये वै परिग्रहीतारः तासां आसन् (विधायकाः),</p>
<p>इतरेषां कृतत्राणाः, स्थापयामास क्षत्रियान् ;</p>
<p>उपतिष्ठंति ये तान् वै ( बोधयन्तश्च ) निर्भयाः,</p>
<p>सत्यं ब्रह्म यथाभूतं ब्रुवंतो, ब्राह्मणाश्च ते ;</p>
<p>ये चान्येऽपि-अबलाः तेषां वैश्यकर्मसु संस्थिताः ,</p>
<p>( कीटादीन् ) नाशयंति स्म पृथिव्यां प्राग् अतंद्रिताः,</p>
<p>वैश्यान् एव तु तान् आहुः कीनाशान् वृत्तिसाधकान् ;</p>
<p>शोचन्तश्च द्रवन्तश्च, परिचर्यासु ये रताः,</p>
<p>निस्तेजसो ऽप्लवीर्याश्च शूद्रांस्तान् अब्रवीत्तु सः ।</p>
<p>शान्ताश्च, शुष्मिणश्चैव, कर्मिणो,, दुःखिनस्तथा ;</p>
<p>तेषां कर्माणि धर्मांश्च ब्रह्मा तु व्यदधात् प्रभुः,</p>
<p>संस्थितौ प्राकृतायां तु चातुर्वर्ण्यस्य सर्वशः ।</p>
<p>पुनः प्रजास्तु ताः मोहात् तान् धर्मान् नाऽन्वपालयन् ;</p>
<p>वर्णधर्मैर् अजीवंत्यो व्यरुध्यंत परस्परं ।</p>
<p>ब्रह्मा तमर्थं बुद्धा तु याथातथ्येन वै प्रभुः,</p>
<p>क्षत्रियाणां बलं दंडं युद्धं आजीवं आदिशत् ;</p>
<p>याजनाध्यापने चैव, तृतीयं च प्रतिग्रहं,</p>
<p>विप्राणां कृषि-गोरक्ष वाणिज्यं च विशां ददौ ;</p>
<p>शिल्पाऽजी भृरतिंचैव शूद्राणां व्यदघात् प्रभुः ;</p>
<p>सामान्यानि तु कर्माणि ,ब्रह्मक्षत्रविशां पुनः,</p>
<p>यजनाऽध्यापनं दानं, समानानि तु तेषु च। (वायुपुराणे, पूर्वभागे, अ०८)</p>
<p>पुराणे तु भविष्येऽपि, ब्राह्मपर्वणि, विस्तरात्</p>
<p>अध्यायैः बहुभिश्चायं विषयः सुविचारितः,</p>
<p>निर्णीता चाऽपि विस्पष्टं कर्मणैव हि वर्णता ;</p>
<p>कण्वाऽख्यानेन चैवापि पुराणेऽस्मिन् प्रदर्शितं,</p>
<p>चातुर्वर्ण्यव्यवस्था हि नूतना विहिता • यथा</p>
<p>&lsquo;मिस्र&rsquo; देशे च ऋषिणा, यत्र नाऽसीत् पुरा तु सा ।</p>
<p>भार्गवोऽपि-इमं एवाऽर्थेस्व-नीतौ वक्ति-असंशयं-<br>
&ldquo;न जात्या ब्राह्मणश्चात्र, क्षत्रियो, वैश्य एव वा,<br>
न शूद्रो, न च वै म्लेच्छो; भेदिताः गुणकर्मभिः;<br>
ब्रह्मणस्तु समुत्पन्नाः सर्वे ते किं न ब्राह्मणाः?<br>
न वर्णतो, न जनकाद्, ब्राह्मं तेजः प्रपद्यते;<br>
ज्ञान-कर्मो-पासनाभिः देवताऽऽराधने रतः,<br>
शांतो दांतो दयालुश्च ब्राह्मणस्तु गुणैः कृतः;<br>
लोकसंरक्षणे दक्षः शूरो दान्तः पराक्रमी,<br>
दुष्टनिग्रहशीलो यः स वै क्षत्रिय उच्यते;<br>
क्रयविक्रयकुशलाः ये नित्यं पण्यजीविनः<br>
पशुरक्षाः, कृषिकराः, ते वैश्याः कीर्त्तिताः भुवि;<br>
द्विजसेवाऽर्चनरताः शूराः शांताः जितेन्द्रियाः,<br>
सीरकाष्ठतृणवहाः ते नम्राः शूद्रसं</p>
<p>ज्ञकाः;<br>
त्यक्तस्वधर्माऽचरणाः निर्घृणाः परपीडकाः<br>
चंडाश्च हिंसकाः नित्यं म्लेच्छास्ते ह्यविवेकिनः (शु० नी० अ० १)<br>
&lsquo;ब्रह्म(ा)&rsquo;- शब्दस्तु बह्वर्थः स्मर्त्तव्योऽयं, यथा &lsquo;मनुः&rsquo;;<br>
(१) &lsquo;महत्तत्त्वं, बुद्धितत्वं&rsquo;, यज् जगद्व्यापकं सदा,<br>
धाता विधाता सर्वेषां नियमानां जगद्गतेः;<br>
महतो यो रजोंऽशोऽस्ति, स &lsquo;ब्रह्मा&rsquo; च विशेषतः;<br>
महत्तत्त्वस्य सत्त्वांशो विष्णुरित्यभिधीयते;<br>
तमोंऽशश्च महेशोऽस्ति, पुराणपरिभाषया;<br>
तत्तद्गुणाभिमानेन देवजीवास्तथैव च;<br>
(२) गुरुः, वृद्धतमो, मान्यो, &lsquo;मनो&rsquo;रपि च यः &lsquo;पिता&rsquo;,<br>
&lsquo;पितामह&rsquo;श्च सर्वेष, आपत्सु-उपदेशकः परः;<br>
(३) सर्वेषु &lsquo;यज्ञ&rsquo; कृत्येषु &lsquo;ऋत्विङ्-मुख्यो, निरीक्षकः;<br>
&lsquo;यश&rsquo;श्च सर्वे कार्ये तद् यल् लोकस्योपकारकं;</p>
<p>एते त्रयः प्रधानाऽर्थाः, &lsquo;ब्रह्म (ा)&rsquo; -शब्दस्य हि स्मृताः।<br>
&ldquo;मनो, महान्, मतिः, ब्रह्मा, पूर्बुः, बुद्धिः, ख्यातिः,ईश्वरः,<br>
प्रज्ञा, चितिः, स्मृतिः, संविद्, विपुरं(लं), चोच्यते बुधैः। x<br>
तत्त्वानां अग्रजो यस्मान् महांश्च परिमाणतः<br>
शेषेभ्योऽपि गुणेभ्योऽसौ महान् इति ततः स्मृतः; x<br>
बृहत्त्वाद्, बृंहणत्वा</p>
<p>च्च भावानां सलिलाश्रयात्,<br>
यस्माद् बृंहयते भावान्, &lsquo;ब्रह्मा&rsquo; तेन निरुच्यते; x<br>
बुध्यते पुरुषश्चात्र सर्वभावान् हिताऽहितान्,<br>
यस्माद् बोधयते चैव तेन बुद्धिर्निरुच्यते; x<br>
वर्त्तमानानि अतीतानि तथाऽनागतानि च,<br>
स्मरते सर्वकार्याणि तेनाऽसौ स्मृतिरुच्यते; x<br>
यस्मात् पुरि-अनुशेते च तस्मात् पुरुष उच्यते; x<br>
पर्यायवाचकैः शब्दैः तत्त्वं आद्यं, तु गीयते। &quot; ( वायु०पु०अ०४)<br>
&ldquo;कूटस्थो योऽक्षरोऽव्यक्तो हि, -अंतरात्मा, सनातनः,<br>
स सिसृक्षुः सहस्रांशाद् असृजत् पुरुषं प्रभुं,<br>
&lsquo;मानसो&rsquo; नाम यः पूर्वो विश्रुतो वै महर्षिभिः; x<br>
मानसस्य- इह या मूर्त्तिः &lsquo;ब्रह्म (ा)&rsquo; त्वं समुपागता,<br>
तस्यासनविधानाऽर्थ पृथिवी पद्मं उच्यते ; x<br>
तस्मात् पद्मात् समभवद् &lsquo;ब्रह्मा&rsquo; वेदमयो निधिः,<br>
‘अहंकार&rsquo; इति ख्यातः सर्वभूताऽत्मभूतकृत्”; x (म० भा० शां०१८०)<br>
“महानात्मा, मतिः, विष्णुः, जिष्णुः शंभुश्च वीर्यवान्,<br>
बुद्धिः, प्रज्ञा, -उपलब्धिश्च, तथा ख्यातिः, धृतिः, स्मृतिः,<br>
पर्यायवाचकैः शब्दैः महानात्मा विभाव्यते।” (अनुगी० )<br>
&ldquo;वर्णातरगमनमुत्कर्षापकर्षाभ्यां सप्तमे पंचमे वा।&rdquo; (गौतमस्मृ०)<br>
अधर्मचर्यया पूर्वो वर्णो जघन्यं जघन्यं वर्ण आपद्यते<br>
जातिपरिवृत्तौ; धर्मचर्यया जघन्यो वर्णः पूर्वे पूर्वे।” (आपस्तंबसू०)</p>
<p>&lsquo;जन्मवर्णाग्रहस्य दारुणः परिणामः<br>
यत् त्रयोऽपि द्विजाः भ्रष्टाः स्वधर्मात् प्रायशोऽधुना,<br>
शक्षकाः वंचकाः जाताः, रक्षकाश्चापि भक्षकाः,<br>
पोषकाः मोषकाश्चैव, सेवकाश्चापि धर्षकाः<br>
&lsquo;जन्मनैव हि वर्णस्य&rsquo; सर्वे विलसितं त्विदं।<br>
&lsquo;जन्मनैव हि वर्णश्&rsquo; चेद्, अलं कृत्यैर् अपार्थकैः;<br>
&ldquo;कृतकृत्याः सर्ववर्णाः यदि वृत्तं न पश्यति&rdquo;। (म०भा०)<br>
जन्मनैव हि सिद्धः सन्, &lsquo;क्षत्रियो,&rsquo; &lsquo;ब्राह्मणो&rsquo; ऽथवा,<br>
रक्षा-शौर्येस्वकं कृत्यं, तपोविद्याऽत्मकं नु वा,<br>
&lsquo;स्वधर्मा&rsquo;ऽख्यं अकृत्वाऽपि &lsquo;स्वोश्चवर्णात्&rsquo; न हास्यते,<br>
पूजां कृत्योचितां चापि कृत्याऽभावेऽपि लप्स्यते;<br>
एवं विगतभीर् दृप्तः कर्त्तव्यं स्वंप्रहास्यति;<br>
जिघृक्षिज्यति सर्वेषां अधिकारांश्व मत्तधीः।<br>
सर्वो दंडभिया लोकःस्वं स्वं कृत्यं करोति हि;<br>
&ldquo;सर्वो दंडजितो लोको; दुर्लभो हि शुचिर्नरः<br>
दंडस्य हि भयात् सर्वे जगत्” कृत्येऽधितिष्ठते। (म० )<br>
&ldquo;भयाद् एवाऽग्निस्तपति, भयात् तपति सूर्यः।<br>
भयाद् इन्द्रश्च वायुश्च मृत्युर्धावति पंचमः&rdquo; (उ०)<br>
&ldquo;ब्राह्मणो नाऽवमंतव्यः सद्-असद् वा समाचरन्,&rdquo;<br>
&ldquo;न जातु ब्राह्मणं हन्यात् सर्वपापेषु-अवस्थितं&rdquo;;<br>
&ldquo;अविद्यो वा सविद्यो वा ब्राह्मणो मामकी तनुः&rdquo;;<br>
&ldquo;बालोऽपि नाऽवमंतव्यो मनुष्य इति भूमिपः;<br>
महती देवता ह्येषा नररूपेणतिष्ठति&rdquo; ;<br>
&lsquo;सर्वेषां देवमुख्यानां अंशैरंशैर्विनिर्मितः ;<br>
सद्-असद् वा नृपः कुर्यात्, सर्वे सह्यं जनैस्तु तत्&rsquo;-<br>
उद्धरंतीदृशान् श्लोकान् यत् केचन जना ननु,</p>
<p>तद् दंडस्याऽपराधानां वञ्चनायैव केवलं।<br>
प्रक्षिप्ताश्चेदृशाः श्लोकाः स्वार्थसाधनतत्परैः,<br>
असत् समाचरद्भिश्च नूनंं इत्यनुमीयते।<br>
नहि सब्राह्मणः कश्चित्, सर्वलोकहिते रतः,<br>
पुण्यकारी, सदाचारी, ब्रह्म-धर्म-चरः सदा,<br>
सत्यं ब्राह्मणशब्दार्हः, वक्तुं एवं इहाऽर्हति।<br>
न प्रजावत्सलो वाऽपि राजा, प्रकृतिरञ्जकः,<br>
धर्मदंडधरो, न्यायकरो, निष्पक्षमानसः,<br>
एवं क्रूरं अधर्मे च वक्तुमर्हति कर्हिचित्,<br>
येन वृद्धिस्तु पापानां भवेद् भूयोऽपि पापिनां।<br>
मिथ्याश्लकास्तथैव-इमे विरुध्यंते मनूक्तिभिः।<br>
नैवाऽसौ &lsquo;ब्राह्मणो&rsquo; यः स्यात् “सर्वपापेष्वपि स्थितः&rdquo;;<br>
असत् समाचरेद् यस्तु स कथं &lsquo;ब्राह्मणो&rsquo; भवेत्?<br>
&ldquo;योऽनधीत्य द्विजो वेदं अन्यत्र कुरुते श्रमं,<br>
स जीवन्नेव शूद्रत्वं आशु गच्छति साऽ</p>
<p>न्वयः।<br>
न तिष्ठति तु यः पूर्वो(संध्यां), नोपास्ते यश्च पश्चिमां,<br>
स शूद्रवद् बहिष्कार्यः सर्वस्माद् द्विजकर्मणः&rdquo;; (म०)<br>
नैतद् घोरतमं पापं, वेदाऽनध्ययनं तु यत्,<br>
सर्वपापसमं नाऽपि संध्योपासनवर्जनं,<br>
शूदत्वाऽप्तिस् तु तत्रापि दंडो हि मनुना धृतः;<br>
ब्राह्मण्यं अस्त्रशिष्येत सर्व</p>
<p>प्रापस्थितौ कथं?<br>
&ldquo;ये बकव्रतिनो विप्राः, ये च मार्जारलिंगिनः<br>
न वारि-अपि प्रयच्छेत् तान्, वाङ्मात्रेणाऽपि नाऽर्चयेत्।<br>
गुरुं वा बालवृद्धौ वा, ब्राह्मणं वा बहुश्रुतं,<br>
आततायिनं आया</p>
<p>न्तं हन्याद् एवाऽविचारयन्;<br>
(अग्निदो, गरदश्चापि, शस्त्रोन्मत्तो, धनापहः,</p>
<p>क्षेत्रदारहरश्चापि, षड्भवंति-आततायिनः; ( शु०नी०)<br>
दंडो हि सुमहत्तेजो, दुर्धरश्चाऽकृतात्मभिः,<br>
धर्माद् विचलितं हंति नृपमेव सबांधवं;<br>
दुष्येयुः सर्ववर्णाश्च भिद्येरन् सर्वसेतवः,<br>
सर्वलोकप्रकोपश्च भवेद्, दंडस्य विभ्रमात्;<br>
तं राजा प्रणयन् सम्यक्, त्रिवर्गेणाऽभिवर्धते;<br>
कामात्मा विषमः क्षुद्रो दंडेनैव निहन्यते;<br>
अदंड्यान् दंडयन् राजा, दंड्यांश्चैवाऽप्यदंडयन्,<br>
अयशो महद् आप्नोति, नरकं चाऽधिगच्छति”। (म०)<br>
आशयाश्च तथाऽऽशाश्च, पुण्याः एवंविधाः मनोः;<br>
क्षिप्तश्लोकाऽशयान् नाऽयं भगवान् वक्तुमर्हति।<br>
स्वयं भीष्ममुखाद् व्यासः प्रशास्त्येवं युधिष्ठिरं-<br>
&ldquo;पुत्रवच्चप्रजाः स्वाश्च भृत्यांश्च परिपालय,<br>
योगः क्षेमश्च ते नित्यं ब्राह्मणेषु-अस्तु भारत;<br>
अनर्थो ब्राह्मणस्य- एष यद् वित्तनिचयो महान्;<br>
श्रिया हि अभीक्ष्णं संवासो दर्पयेत् संप्रमोहयेत्;<br>
ब्राह्मणेषु प्रमूढेषु धर्मो विप्रणशेद् ध्रुवं;<br>
धर्मप्रणाशे भूतानां अभावः स्यान् न संशयः।<br>
धिक् तस्य जीवितं राशो, राष्ट्रे यस्याऽवसीदति<br>
द्विजो वा, ऽन्यो मनुष्यो वा, शिबिर् आह वचो यथा;<br>
यस्य स्म विषये राज्ञः स्नातकः सीदति क्षुधा,<br>
अवृद्धिं एति तद्राष्ट्रं, विंदते &lsquo;सहराजकं&rsquo;<br>
(समूहीभूय राजानः तद् अन्ये ऽभिद्रवंति वै,<br>
प्रजाकोपाद् विप्लवं च विन्दते &lsquo;तद्-हि- अराजकं)।<br>
क्रोशंत्यो यस्य वै राष्ट्राद् हियंते तरसा स्त्रियः,<br>
क्रोशतां पतिपुत्राणां, मृतोऽसौ, न स जीवति;</p>
<p>अरक्षितारं हर्त्तारं विलोप्तारं अनायकं<br>
तं वै राजकलिं हन्युः प्रजाः सन्नह्य निर्धृणं;<br>
अहं वो रक्षिता- इत्युक्त्वा, यो न रक्षति भूमिपः,<br>
स संहत्य निहंतव्यः श्वा-इव सोन्मादः आतुरः।<br>
पापं कुर्वेति यत् किंचित् प्रजाः राज्ञा हि-अरक्षिताः,<br>
चतुर्थे तस्य पापस्य राजा विन्दति भारत।”<br>
(म० भा० अनु० अ० ९६)<br>
,<br>
बहवश्चापि राजानः उद्दंडाः दंडिताः भृशं,<br>
प्रजा पीडाकरा ये हि, पूर्वकाले महर्षिभिः।<br>
&ldquo;वेनो विनष्टोऽविनयान्, नहुषश्च नराधिपः।&rdquo; (म०)<br>
अर्वाचीनेतिहासेऽपि दुष्टाः शिष्टैर्हताः नृपाः<br>
बहवो, बहुदेशेषु नाऽधर्मो निष्फलो भवेत्।<br>
तृतीयस्य द्विजस्यापि वैश्यस्य विषये स्मृतं<br>
धनाऽतिगृधुः, कृपणः, पात्रेभ्यो न ददाति यः,<br>
जनताहितकार्यार्थे, धनं तस्य हरेन् नृपः;<br>
“यो वैश्यः स्याद् बहुपशुर, हीनक्रतुर् असोमपः,<br>
कुटुम्बात् तस्य तद्द्रव्यं आहरेद् यज्ञसिद्धये<br>
आदाननित्याच् च-अदातुर् आहरेद् अप्रयच्छतः;<br>
योऽनाहिताग्निः शतगुः, अयज्वा च सहस्रगुः<br>
तयोरपि कुटुम्बाभ्यां आहरेद् अविचारयन्।” (म०)<br>
अथवा, यदि न क्षिप्ताः श्लोकास्ते, तर्हि तेऽन्यथा<br>
व्याख्येयाः स्युः, प्रसंगानां अवस्थानां विवेकतः;<br>
&ldquo;देशकालनिमित्तानां भेदैर्धर्मो विभिद्यते;<br>
अन्यो धर्मः समस्थस्य, विषमस्थस्य चाऽपरः;<br>
न हि सर्वहितः कश्चिद् आचारः सम्प्रवर्त्तते</p>
<p>तस्माद् अन्यः प्रभवति; सोऽपरं बाधते पुनः;<br>
आचाराणां अनैकाग्र्यं तस्मात् सर्वत्र दृश्यते; x<br>
नहि -एव-एकांतिको धर्मो; धर्मस्तु-आवस्थिकः स्मृतः।”<br>
(म० भा० शां०)<br>
कस्मिंश्चिद् अपि पूर्वस्मिन् काले, ऽन्याऽन्यपरिस्थितौ,<br>
भवेयुर् उचितास्तादृक्श्लोकाः, नैवाऽद्य ते तथा।<br>
समये समयेऽतो हि स्मृतयोऽपि नवाः नवाः,<br>
आदिस्मृतेर्मनोर् एव कृताः संकोचविस्तरैः<br>
अंशानां; न तु मूलोऽयं सिद्धान्तः परिवर्त्तितः,<br>
वर्णाश्रमात्मको यस्तु, “गुण-कर्म-विभागशः;&rdquo;<br>
स्वभावात् तु गुणः, तस्मात् कर्म, वर्णः ततः स्मृतः।</p>
<p><strong>गुण-कर्म-वर्ण-सिद्धान्त- सत्फलं; गुणभेदकारणं</strong><br>
,<br>
कर्मणा यदि वर्णः स्याद्, वृत्तं दृष्ट्वा विवेकतः,<br>
कर्माणि प्रविभंक्ष्यंते &ldquo;स्वभावप्रभवैर्गुणैः;<br>
स्वे स्वे कर्मण्यभिरतः संसिद्धिं लप्स्यते जनः;<br>
स्वधर्मे निधनं श्रेयः, पर-धर्मो भयावहः”। (गी०)<br>
स्वधर्मो हि स्व-कर्माऽस्ति स्वभावज-गुणो-त्थितं;<br>
स्व-भावः प्रकृतिस्; तज्जाः गुणाः सत्त्वं-रजस्-तमः;<br>
अवस्थाभेदतोऽन्योन्यं जनयंत्यपि ते गुणाः,<br>
परस्परं चाऽश्रयंति, तथैवाऽभिभवत्यपि;<br>
संयोगश्च सदा तेषां न पार्थक्यं कदाचन। (सां०का०; गी०)<br>
एकयोरेव दम्पत्योर् अतस्तु विविधाः प्रजाः<br>
प्रत्यक्षमेव दृश्यते; शास्त्ररोधोऽत्र नाऽर्थवान्।<br>
&ldquo;न नामाऽनुपपन्नं हि प्रत्यक्षे&rdquo; किंचिद् इष्यते;<br>
&ldquo;प्रमाणानि च प्रत्यक्षपराणि&rdquo;- अत्र न संशयः;</p>
<p>&ldquo;प्रमितिः प्रत्यक्षपरा&rdquo; -इत्यादि वै सर्वसंमतं; (न्या०)<br>
&ldquo;न श्रुतीनां शतमपि घटं पटयितुं क्षमं&rdquo;। (भामती)<br>
एकपित्रोर्भिन्नगुणाः प्रजायन्ते सुतास्तु यत्,<br>
तत्र हेतुं समाख्याति ज्योतिषं, वैद्यकं, तथा,<br>
सर्वज्ञानमयश्चापि स्वयं हि भगवान्मनुः;<br>
गर्भाधानमुहूर्त्तस्य प्रभावस्तत्र कारणं,<br>
शारीरमानसावस्थाभेदाः पित्रोस्ततो यतः;<br>
&ldquo;शुक्रशोणितसंयोगे, यो भवेद् दोषः उत्कटः,<br>
प्रकृतिर्जायते तेन&rdquo;, चेति सुश्रुतशासनं। (सु०)<br>
सुश्रुते चरके चैव</p>
<p>बह्रयः प्रकृतयः स्मृताः,<br>
पित्तवातकफानां याः मात्राणां भेदतः कृताः;<br>
सात्त्विकाः सप्त, षट् तत्र राजसास्, तिस्र एव तु<br>
तामसाः वर्णिताः; किंतु &ldquo;प्रोक्ता लक्षणतो;&rdquo; नहि<br>
सर्वाः शक्याः प्रसंख्यातुं; प्राधान्येनैव लक्षणं;<br>
&ldquo;महाप्रकृतयस्त्वेताः रजस्सत्त्वतमःकृताः&rdquo;; (सु०)<br>
&ldquo;ब्राह्मादिषु विवाहेषु&rdquo; सात्त्विकेषु-&ldquo;अनुपूर्वेशः,<br>
ब्रह्मवर्चखिनः पुत्राः जायंते शिष्टसम्मताः”;<br>
रजस्तमःप्रधानेषु &ldquo;नृशंसाऽनृतवादिनः<br>
जायंते दुर्विवाहेषु ब्रह्म-धर्म- द्विषः सुताः;<br>
अनिन्दितैः विवाहैः तैः अनिंद्या भवति प्रजा,<br>
निन्दितैर्निन्दिता नृणां; तस्मान् निंद्यान् विवर्जयेत्&rdquo;। (म०)<br>
संगमे सात्त्विके नूनं सात्त्विकी भवति प्रजा;<br>
रजस्तमोऽधिके तद्वद् राजसी तामसी तथा;<br>
स्त्रीपुंसयोः यथा भावो मिश्रणे स्यात् शरीरयोः,<br>
उत्पद्यते नवो देहः तादृग्भावेन भावितः।<br>
दृश्यते जन्मपत्रेषु बालकानां अनेकशः</p>
<p>कुलख्यातेः विभिन्नस्य वर्णस्य खलु निश्चितिः।<br>
&ldquo;सत्त्वाधिको ब्राह्मणः स्यात्, क्षत्रियस्तु रजोऽधिकः,<br>
तमोऽधिको भवेद् वैश्यः, गुणसाम्यात्तु शूद्रता”; (म०भा०)<br>
&ldquo;सद्गुणो ब्राह्मणो वर्णः, क्षत्रियस्तु रजोगुणः,<br>
तमोगुणस्तथा वैश्यः, गुणसाम्यात्तु शूद्रता”। (भविष्य पु० ३,४, २३)<br>
सत्वविद्धं रजश्चापि सत्त्वविद्धं तमस्तथा,<br>
द्विजत्वमुत्पादयति क्षत्रिये, विशि चैव, हि;<br>
रजसः तमसो विद्धं एवं चैवाऽल्पमात्रया,<br>
द्विजत्वमुत्पादयति गुणः सत्त्वं हि ब्राह्मणे।<br>
विस्मर्त्तव्यं कदाचित्तु न एतत् — त्रिषु गुणेष्वपि,<br>
नैकः कश्चित् स्वरूपेणाऽस्ति उत्तमोऽधम एव वा;<br>
अवस्थाभेदतश्चापि, प्रयोगस्य च भेदतः,<br>
यः कोऽपि दूषणं कुर्यात्, यः कोऽपि ननु भूषणं;<br>
रजोऽधिकः स्मृतो ब्रह्मा, विष्णुः सत्त्वाधिकः स्मृतः,<br>
तमोऽधिकः शिवश्चापि; त्रयश्चापि महेश्वराः ;<br>
“सत्त्वं ज्ञानं, रजः कर्म, तमः” इच्छा तु- “इहोच्यते”। (म०)<br>
एकयोरेव पित्रोस्तु जायंते विविधाः प्रजाः,<br>
चत्वारोऽपि यथा वर्णाः गिराद्रुहिणयोर्ननु;<br>
रजोऽधिकाः, तमःप्रायाः, चाऽपि सत्त्ववतोः प्रजाः;<br>
एवं सत्त्वाधिकाश्च-एवाऽन्ययोरपि, क्वचित् क्वचित्।<br>
&ldquo;अमैथुनाः प्रजाः पूर्वे; न ताः ववृधिरे; तदा<br>
मैथुन्यं असृजद् ब्रह्माः प्रजाः ववृधिरे ततः”<br>
वैचित्र्यं चाभवत् तासां&rdquo; -पुराणेष्विति पठ्यते।<br>
यत्र न व्यभिचारस्य शंका काचिन् मनाग् अपि,<br>
पतिः पत्नीव्रतो यत्र, पत्नी चापि पतिव्रता,<br>
परस्परं भृशं रक्तौ परस्परं - अनुव्रतौ</p>
<p>तत्राऽपि भावभेदेन, संगे संगे, ऋतौ ऋतौ,<br>
जायंते- एव प्रत्यक्षं भिन्नप्रकृतयः सुताः;<br>
केचित्तु सदृशाः मातुः केचित्तु सदृशाः पितुः,<br>
(यतो गाथा प्रवृत्ता-इयं, “पुत्रो मातृमुखः शुभः,<br>
तथा पितृमुखी कन्या”; प्रेमाऽधिक्यस्य सूचनात्;)<br>
उभयोर्विदृशाः केचित्, विदृशाश्च परस्परं।</p>
<p><strong>कामशास्त्रस्य भ्रंशः</strong></p>
<p>अन्यच्च वर्त्तते हेतुर् वैदृश्ये पित्रपत्ययोः।<br>
बहु-अन्यशास्त्रवद् भ्रष्ट कामशास्त्रं; ततोऽधिकं<br>
अपि; यत् पाशवं जातं कोकशास्त्रायतेऽधुना।<br>
गार्हस्थ्यस्य हि तच्छास्त्रं, दाम्पत्यस्योत्तमस्य च,<br>
चतुःषष्टिकलानां च, गृहोपकरणस्य च,<br>
उद्यानानां कृषीणां च, सख्यस्याऽर्यस्य चैव हि<br>
सौन्दर्यस्याऽगदत्वस्य स्त्रियाः पुंसः तथैव च,<br>
उत्कृष्टसन्ततेश्चापि, रति-प्रीति विवर्धकं;<br>
तत् शिष्यतेऽधुना नूनं मैथुनायैव केवलं,<br>
पशूनां अनुकारेण शास्ति चित्ररतानि च,<br>
चत्वारि चाऽपि अशीतिश्च, योगासनविवर्त्ततः।<br>
ईदृशाद् अनुकारात् तु पशूनां, खलु, संगमे,<br>
भावोऽपि तादृशो भावी, तादृशी च प्रजा ध्रुवं।<br>
अत एव हि दृश्यंते बहवः पशुवज् जनाः,<br>
कुबुद्धयः कुरूपाश्चाऽपि, -अथ किं, पशुवन्मुखाः,<br>
कामक्रोधभयाऽमर्षतर्पमोहमदैर्भृताः,<br>
राजसास्तामसाश्चापि;सात्त्विकास्तु क्वचित् क्वचित्।<br>
काम-शास्त्रीय कामस्तु केवलं नहि मैथुनं ;</p>
<p>ज्ञानेन्द्रियाणां पंचानां विषयाः ये परिष्कृताः,<br>
ललिताऽस्वादनं तेषां कामः सर्वोऽपि सात्त्विकः;<br>
सूर्योदयाऽस्तौ सरितः, “आपो ज्योती रसोऽमृतं”, (वे०)<br>
महीधराणां माहात्म्यं आश्चर्ये गौरवं गुरु,<br>
शोभा समुद्रवेलायाः, ताराऽच्छन्नं नभो महत्,<br>
पुष्पोद्गमो वसन्ते च वृक्षाः बहुफलाऽनताः,<br>
साम-गानं विहंगानां उषःकाले मधुस्वनं,<br>
शीत- मन्द- सुगन्धस्य समीरस्य निषेवणं,<br>
पानं &lsquo;अमृतवर्षस्य&rsquo; मूहर्त्तैकं तदैव हि —<br>
एतेषां रसनं सर्वे उत्कृष्टः काम एव हि।<br>
प्रकृतेः सुषमा संध्याकाले पुण्ये विलोक्यते,<br>
या ऊर्जस्वलं विराड्रूपं ऐशं परमभास्वरं-<br>
तारकाः चिति&rsquo;भस्मा&rsquo;ऽस्मिन् व्योम श्यामं &lsquo;गजाजिनं&rsquo;;<br>
आकाशगंगा &lsquo;गंगै&rsquo;व;&lsquo;भाले&rsquo; प्रत्यक्षचंद्रमाः;<br>
&lsquo;भुजगाः&rsquo; वेष्टितास्तत्र ग्रहनक्षत्रतारकाः<br>
खेऽटाः, येषां भ्रमिश्चापि नित्यं कुंडलिनीगतिः;<br>
चंद्रतारामयी ज्योत्स्ना रात्र्यां, भास्करभाः दिने,<br>
सर्वप्राणमयी &lsquo;देवी&rsquo; शक्तिरर्धोगिनी सदा,<br>
सर्वेषां &lsquo;ब्रह्मणो-अंडानां&rsquo; सवित्री &lsquo;भ्रामयित्री&rsquo;-अपि,<br>
माया चाऽप्यात्मनोंऽशानां जीवानां &lsquo;भ्रम&rsquo;कारिणी।<br>
&ldquo;उत त्वः पश्यन् न ददर्श वाचं,<br>
उत त्वः शृण्वन् न शृणोषि एनां,<br>
उतो त्वस्मै तन्वं विसस्त्रे<br>
जायेव पत्य उशती सुवासाः।<br>
चित्रं देवानां उदगाद् अनीकं<br>
चक्षुर्मित्रस्य वरुणस्याऽग्नेः</p>
<p>आ प्रा द्यावापृथिवी अंतरिक्षं,<br>
सूर्य आत्मा जगतस्तस्थुषश्च।<br>
विश्वाहा त्वा सुमनसः सुचक्षसः,<br>
प्रजावंतो अनमीवा अनागसः,<br>
उद्यंतं त्वां मित्रमहो दिवेदिवे<br>
ज्योग्जीवाः प्रतिपश्येम सूर्य&rdquo;। (वे०)<br>
&ldquo;विशेषस्तस्य देहोऽयं स्थविष्ठश्च स्थवीयसां,<br>
यत्नेदं दृश्यते विश्वं भूतं भव्यं भवश्च सत्;<br>
द्यौर् अक्षिणी, चक्षुर् अभूत् पतंगः, पक्ष्माणि विष्णोर् अहनी उभे च, x<br>
हासो जनोन्मादकरी च माया, दुरंतसर्गो यद्अपांगमोक्षः,<br>
व्रीड़ा-उत्तरोष्ठो,ऽधर एव लोभो, धर्मः स्तनो, ऽधर्मपथोऽस्य पृष्ठं,x<br>
घ्राणोऽस्य गंधो, मुखं अग्निरिद्धो, x कुक्षिः समुद्रो, गिरयोऽस्थिसंघाः,<br>
नद्यो ऽस्य नाड्यो, ऽथ तनूरुहाणि महीरुहाः विश्वतनोर्, नृपेन्द्र,<br>
अनंतवीर्यः श्वसनं मातरिश्वा, गतिर्वयः कर्मगुणप्रवाहः,<br>
ईशस्य केशान् विदुर् अंबुवाहान्, वासस्तु संध्यां, कु</p>
<p>रुवर्य, भूम्नः”। ×<br>
(भा०)<br>
सर्वे एतत्तु कामस्य &lsquo;सामान्यो&rsquo; विषयः स्मृतः<br>
मनः षष्ठेन्द्रियाणां हि; &lsquo;विशेषो&rsquo;, मैथुनं तथा;<br>
वेदाः वदन्ति पुरुषं सर्वे काममयं किल;<br>
&lsquo;मायायाः&rsquo; एव नाम-एतद् अपरं &lsquo;काम&rsquo; इत्यपि;<br>
&ldquo;पंचेन्द्रियाणां मनसा ऽधिष्ठितानां, स्वके स्वके<br>
विषये हि-अनुकूला या प्रवृत्तिः, काम एव सा;<br>
आभिमानिकरूपेण याऽनुविद्धा सुखेन तु<br>
विशेषे स्पर्शविषये प्रतीतिः, फलवत्यपि,<br>
प्राधान्याद् अथ वैशेष्यात् सा &lsquo;काम&rsquo; इति कथ्यते&rdquo;। (वा०कामसू०)<br>
&ldquo;कामात्मता न प्रशस्ता, न चैवेहास्ति-अकामता,</p>
<p>यद्यद् हि कुरुते किंचित् तत्तत् कामस्य चेष्टितं;<br>
काम्यो हि वेदाऽधिगमः, कर्मयोगश्च वैदिकः;<br>
अकामस्य क्रिया काचिद् दृश्यते नेह कर्हिचित्&rdquo;; (म०)<br>
धर्मकामाः, अर्थकामाः, कामकामास्तथैव च,<br>
अथ किं, मोक्षकामाश्चा,ऽप्यार्षग्रन्थेषु वर्णिताः;<br>
“धर्माऽनपेतः कामोऽस्मि भूतानां भरतर्षभ&rdquo;। (गी०)<br>
सायं प्रातर् द्विजातीनां संध्योपासनमस्ति यत्,<br>
जलाशयसमीपे च, तत् कामोत्तमसाधनं;<br>
(ज्योतिषोऽपां च संसर्गे “आपोज्योती रसो ऽमृतं&rdquo;;)<br>
कियद्भिः क्रियते संप्रति, -एतदुद्देश्यतश्च तत्?<br>
ईदृशी कामशास्त्रस्य दुर्दशा दृश्यते ऽधुना;<br>
धर्मार्थ- मोक्षशास्त्राणां विकृतिश्चापि तादृशी।</p>
<p><strong>धर्मशास्त्रदुर्दशा</strong></p>
<p>बाह्याऽडंबरमात्रो हि &lsquo;धर्मो&rsquo; ऽद्यत्वे ऽवशिष्यते,<br>
वर्णितं हि यथा पूर्वे, &lsquo;दंभा-ऽहंकार&rsquo;-चित्रणे।<br>
&lsquo;मुच्यते सर्वपापेभ्यो गंगास्नानेन केवलं&rsquo;;<br>
&lsquo;जपमात्रं हरेर्नाम्नः सर्वपापनिकृंतनं&rsquo;;<br>
&lsquo;अपि ब्राह्मणनामभ्यो दानं, एकं, कलौ युगे,<br>
सर्वपापापनोदाय सर्वथैवाऽलं इष्यते&rsquo;;<br>
&lsquo;ऊर्ध्वपुंड्र-त्रिपुंड्रादि-तीर्थमृद्-भस्मधारणैः,<br>
रुद्राक्ष-तुलसीकाष्ठ मालानां परिवर्त्तनैः,<br>
प्रणामैर्वाऽपि साष्टांगैः मूर्त्त्यग्रे, तीर्थमज्जनैः,<br>
नितान्तमलयुक्तानां च तथाऽऽचमनैरपि,<br>
&lsquo;तीर्थ&rsquo; नामककुंडादिजलानां उग्रगन्धिनां,<br>
(आचामंति स्वयं नैव यानितीर्थपुरोहिताः),</p>
<p>केवलं श्रद्धया भक्त्या—सर्वपापैः प्रमुच्यते;<br>
&lsquo;पिपीलिकाबिलान्तश्च शर्कराक्षेपणैस्तथा,<br>
सर्पाणां पूजनैः, तेभ्यो दुग्धदानैस्तथैव च,<br>
पालनैर्वानरादीनां भोजनैः पूजनैरपि,<br>
वृक्षाणां अश्मकूटानां परिक्रमणवन्दनैः,<br>
भूतप्रेतनिविष्टानां वस्तूनां अपि चाऽर्हणैः,<br>
ईदृशैः कर्मभिश्चान्यैः, पुण्यं तु बहु लभ्यते&rsquo;-<br>
इत्यादि भावाः प्रचुरं देशेऽस्मिंस्तु प्रचारिताः<br>
कुटिलैः, सरलैश्चापि, विपत्तीनां तु हेतवः।<br>
सरलाः विप्रलभ्यंते एवं तु कुटिलैर्भृशं;<br>
प्रतारिताश्च सरलाः नयंति-अन्यांश्च तत्पथे।<br>
अन्यथा चाऽपि तैर्भावैः क्रियते पापवर्धनं;<br>
सर्वपापनिवृत्तिश्चेत् स्नानाद्यैरेव केवलं,<br>
कस्माज् जनो न कुर्याद् हि पापं यत् सुखदायकं?<br>
नैतादृशो महर्षीणां आशयस्तु कदाचन।<br>
&ldquo;श्रूयतां धर्मसर्वस्वं श्रुत्वा चैवाऽवधार्यतां,<br>
आत्मनः प्रतिकूलानि परेषां न समाचरेत्;<br>
यदन्यैर्विहितं नेच्छेदात्मनः कर्म पूरुषः,<br>
न तत्परेषु कुर्वीत जानन् अप्रियं आत्मनः,<br>
अपत्रपेत वा येन न तत् कुर्यात् कथंचन,<br>
यद्यद् आत्मनः इच्छेत तत्परस्यापि चिंतयेत्&rdquo;; (म०; भ० भा०)<br>
&ldquo;धृतिः क्षमा दमोऽस्तेयं शौचं इंद्रियनिग्रहः<br>
धीः विद्या सत्यं अक्रोधो, दशकं धर्मलक्षणं;<br>
अहिंसा सत्यं अस्तेयं शौचं इंद्रियनिग्रहः,<br>
एतं सामासिकं धर्मेचातुर्वर्ण्येऽब्रवीन् मनुः &ldquo;; (म०)<br>
&ldquo;आत्मौपम्येन सर्वत्र समं पश्यति योऽर्जुन,</p>
<p>सुखं वा यदि वा दुःखं, स योगी परमो मतः&rdquo;; (गी०)<br>
&ldquo;तीर्थस्नानैः तपोभिर्वा भावदुष्टो न शुध्यति;<br>
श्व-दृतिः क्षालिता तीर्थे किं शुद्धिं अधिगच्छति?<br>
गंगादितीर्थेषु वसंति मत्स्याः, देवालये पक्षिगणाश्च नित्यं,<br>
भावोज्झितास्ते न फलं लभंते, तीर्थावगाहाच्च तथैव दानात्&rdquo; (शि०पु०)<br>
“ईश्वरैरपि भोक्तव्यं कृतं कर्म शुभाशुभं&rdquo;,<br>
&ldquo;प्रारब्धानां कर्मणां तु भोगादेव क्षयो भवेत् &ldquo;;<br>
&ldquo;यमो वैवस्वतो देवो, यः तव-एष हृदि स्थितः,<br>
तेन चेद् अविवादः ते, मा गंगां मा कुरून् गमः”। (म०;म०भा०)<br>
&ldquo;अप्सु देवाः मनुष्याणां दिवि देवाः मनीषिण,<br>
बालानां काष्टलोष्टेषु, बुधस्याऽत्मनि देवता;<br>
शिवं आत्मनि पश्यंति, प्रतिमासु न योगिनः;<br>
आत्मस्थं ये न पश्यंति, तीर्थेमार्गन्ति ते शिवं;<br>
उत्तमा सहजावस्था, द्वितीया ध्यान-धारणा,<br>
तृतीया प्रतिमापूजा, होमयात्रा ततोऽधमा&rdquo;। (अग्निपु०)<br>
नूनं मृत्क्रीडनेषु-एव वालस्याऽस्ति मनोगतिः,<br>
न ग्रंथेषु-अधिकारोऽस्ति; “धर्मो ह्यावस्थिकः स्मृतः”; (म०भा०)<br>
किंतु सत्पितरौ नैवं इच्छतो-&lsquo;नौ सुतः सदा<br>
बाल एव भवेन् नैव-आमृत्यु वर्धेत विद्यया&rsquo;।<br>
&ldquo;माता शत्रुः पिता वैरी येन बालो न पाठ्यते&rdquo;,<br>
काष्टलोष्टेषु-एव सक्तः क्रियते चाऽधिकाऽधिकं<br>
यथाऽद्य जनता भाग्यहीने देशे तु याजकैः।<br>
नूनं स्नाने गुणाः संति देहशुद्ध्यादिकाः बहु;<br>
यात्रासु-अपि तथा ज्ञान-वृद्धिर्, देशाऽटनैः कृता,<br>
पुर-ग्राम-नदा - ऽरण्य पर्वत-उदधि-दर्शनैः,<br>
विविधानां मनुष्याणां चर्याणां चाऽवलोकनैः,</p>
<p>संस्कारश्चापि चित्तस्य विकासश्च विनोदनं;<br>
अर्चायाः &lsquo;दिवि-देवानां&rsquo; व्याजेन स्याच्च शिक्षणं<br>
ज्योतिःशास्त्रस्य तत्त्वानां, ग्रहणाऽवसरेषु च;<br>
देवालयानां मूर्तीनां-स्वच्छाश्चेत् स्युश्च शोभनाः-<br>
कला कुशलताऽऽस्वादो, ह्लादो, विस्मयः, एव च;<br>
सदभ्यासेन चैवाऽपि धारणा-ध्यान-योग्यता,<br>
महती बुद्धिशुद्धिश्च, ख्यायेत यदि मंदिरे,<br>
रूपकाणां पुराणेषु वर्णितानां पदे पदे,<br>
प्रतीकानां च, गूढार्थो-यथोक्तं ऋषिभिः पुरा-<br>
&ldquo;&hellip;&lsquo;कौस्तुभ&rsquo;व्यपदेशेन स्वात्मज्योतिः बिभर्त्ति-अजः,<br>
तत्प्रभा व्यापिनी साक्षात् &lsquo;श्रीवत्सं&rsquo; उरसा विभुः;<br>
स्व-मायां &lsquo;वनमाला&rsquo; ऽख्यां नानागुणमयीं दधत्;<br>
&lsquo;वासः&rsquo; छन्दोमयं &lsquo;पीतं;&rsquo; &lsquo;ब्रह्मसूत्रं&rsquo; त्रिवृत्-स्वरं;<br>
बिभर्त्ति सांख्यं योगं च देवो &lsquo;मकरकुंडले&rsquo;;<br>
&lsquo;मौलिं&rsquo; पदं पारमेष्ठ्यं सर्वलोकाऽभयंकरं;<br>
अव्याकृतं &lsquo;अनंताख्यं आसनं&rsquo; यदधिष्ठितः<br>
धर्मज्ञानादिभिः युक्तं सत्त्वं &lsquo;पद्मं&rsquo; इह-उच्यते;<br>
ओजः-सहो-बल-युतं मुख्यतत्त्वं &lsquo;गदां&rsquo; दधत्;<br>
अपां तत्त्वं &lsquo;दरवरं;&rsquo; तेजस्तत्त्वं &lsquo;सुदर्शनं&rsquo;;<br>
नभोनिभं नभस्तत्त्वं &lsquo;असिं;&rsquo; &lsquo;चर्म&rsquo; तपोमयं;<br>
कालरूपं &lsquo;धनुः शार्ङ्ग;&rsquo; तथा कर्ममय-&lsquo;इषुधिं&rsquo;;<br>
इन्द्रियाणि &lsquo;शरान्&rsquo; आहुः; आकूतीः अस्य &lsquo;स्यन्दनं&rsquo;;<br>
तन्मात्राणि-अस्याऽभिव्यक्तिं;&rsquo; &lsquo;मुद्रया&rsquo;ऽर्थक्रियाऽत्मतां;<br>
&lsquo;मंडलं&rsquo; देवयजनं दीक्षासंस्कारः आत्मनः;<br>
&lsquo;परिचर्या&rsquo; भगवतः आत्मनो दुरितक्षयः;<br>
भगवान् भगशब्दार्थे &lsquo;लीलाकमलं&rsquo; उद्वहन्;</p>
<p>धर्मेयशश्व भगवान् &lsquo;चामरव्यजने&rsquo; ऽभजत्;<br>
&lsquo;आतपत्रं&rsquo; तु वैकुंठं; &lsquo;द्विजाः&rsquo; (दन्ताः) धाम-अकुतोभयं;<br>
त्रिवृद्वेदः &lsquo;सुपर्णाऽख्यः&rsquo; &lsquo;यज्ञं&rsquo; वहति पूरुषं;<br>
अनपायिनी &lsquo;भगवती&rsquo; श्रीः साक्षाद् आत्मनो हरेः;<br>
&lsquo;विष्वक्सेनः&rsquo; तंत्रमूर्तिः विदितः &lsquo;पार्षदाधिपः&rsquo;;<br>
&lsquo;नन्दादयोऽष्टौद्वाःस्थाश्च&rsquo; तेऽणिमाद्याः हरेर्गुणाः;<br>
&lsquo;वासुदेवः, संकर्षणः, प्रद्युम्नः, &lsquo;पुरुषः स्वयं,<br>
&lsquo;अनिरुद्ध&rsquo; इति, ब्रह्मन्, मूर्त्तिव्यूहोऽमिधीयते,<br>
स विश्वः, तैजसः, प्राज्ञः, तुरीयः, इति वृत्तिभिः;&hellip;<br>
एक एव हि लोकानां सूर्यः आत्माऽऽदिकृद् हरिः। (भा०स्कं०१२)<br>
यदाहुः &lsquo;वासुदेवा&rsquo;ऽख्यं &lsquo;चित्तं&rsquo; तन् महदात्मकं&hellip;<br>
&lsquo;अहंकारः&rsquo; च त्रिविधः सहस्रशिरसं (विभुं )<br>
&lsquo;संकर्षणा&rsquo; ऽख्यं पुरुषं यं &lsquo;अनन्तं&rsquo; प्रचक्षते&hellip;<br>
;(&lsquo;मनो&rsquo; &lsquo;अनिरुद्धः&rsquo;; &lsquo;प्रद्युम्नः&rsquo; &lsquo;कामो&rsquo; &lsquo;बुद्धि&rsquo; स्तथैव च )&rdquo;(,, ३)<br>
नह्येव-एतादृशैर्भावैः, जनताशिक्षणाय वै,<br>
वुध्द्युत्कर्षाय चैवापि &lsquo;बालानां&rsquo; रुचिरैः क्रमैः,<br>
मूर्त्तिदर्शन-यात्रादि-स्नानादि किल कार्यते;<br>
मेषीप्रपातवत् किंतु, मूढग्राहाय केवलं;<br>
&lsquo;रौप्यं स्थापय मूर्त्यग्रे, पुष्पं किर, जलं क्षिप,<br>
क्षिप्रं परिक्रमां कृत्वा गच्छ&rsquo;-इत्येवोपदिश्यते।<br>
ईदृशी धर्मशास्त्रस्य धर्मस्याऽपि च दुर्दशा;<br>
निःश्रेयसं चाऽभ्युदयं स कथं साधयिष्यति?</p>
<p>अर्थशास्त्रदुर्दशा</p>
<p>विलुप्तं एवाऽर्थशास्त्रं प्रायो ऽद्यत्वे न लभ्यते;<br>
कौटलीयं &lsquo;अर्थशास्त्रं&rsquo; न शास्ति खलु, &lsquo;जीविकाः&rsquo;</p>
<p>काः काः, प्रजाभिः काभिश्च, साधनीयाः कथं कथं;<br>
प्रायशस्तस्य लक्ष्यं तु राजकोषविवर्धनं,<br>
न प्रजाभ्यस्तु सर्वाभ्यो सद्वृत्तीनां प्रबोधनं।<br>
आदिष्टं मनुना स्पष्टंविषयेऽस्मिन् पुनः पुनः-<br>
&ldquo;सर्वेषां ब्राह्मणो विद्याद् वृत्त्युपायान् यथाविधि,<br>
प्रब्रूयाद् इतरेभ्यश्च, स्वयं चैव तथा भवेत्;&rdquo; (म०)<br>
वर्णानां वृत्तयश्चापि-आदिष्टास्तेन चतुर्विधाः;<br>
षट् कर्मणां तु विप्रस्य &ldquo;त्रीणि कर्माणि जीविका,<br>
अध्यापनं, याजनं च विशुद्धाच्च प्रतिग्रहः;<br>
शस्त्रास्त्रभृत्त्वं क्षत्रस्य;वणिक्पशुकृषिर्विशः&rdquo;; (म०)<br>
&ldquo;शिल्पानि, सेवा, शूद्रस्य, प्रभुः कर्म समादिशत्”।<br>
सर्वेषां वृत्त्युपायान् के प्रब्रुवन्त्यद्य &lsquo;ब्राह्मणाः&rsquo;?<br>
धनुर्वेदं, तथा वार्त्ताशास्त्रं, शास्त्रं कृषेस्तथा,<br>
शास्त्रं गो-महिषा- ऽजा-ऽश्व-हस्त्यादीनां विदन्ति के?<br>
वस्त्र-वास्तु-धातु-रत्न शास्त्राणां केऽद्य पंडिताः?<br>
विप्राः विविधशिल्पानि केऽद्य शिक्षयितुं क्षमाः?<br>
उक्तं, &ldquo;धिग् जीवितं राज्ञो, राष्ट्र यस्याऽवसीदति<br>
द्विजो वा, ऽन्यो मनुष्यो वा&rdquo; (म०भा० ); प्रजानां वृत्तिकल्पनैः<br>
भरणं पोषणं धर्म्यैःनृ-प-धर्मो विशेषतः;<br>
साम्प्रतं क्षत्रियम्मन्याः कति एवं कुर्वते &lsquo;नृपाः&rsquo;?<br>
स्व-कोष-पाः तु ते प्रायः, दुर्विलासाऽर्थमेव च।<br>
&ldquo;विद्या विवादाय, धनं मदाय, शक्तिः परेषां परिपीड़नाय,<br>
खलस्य; साधोः विपरीतं एतत्, ज्ञानाय, दानाय च रक्षणाय&rdquo;,<br>
विप्रस्य, वैश्यस्य च क्षत्रियस्य, द्विजत्रयस्य क्रमतः तद् एवं।<br>
ईदृशं भ्रंशनं सर्वशास्त्राणां अद्य दृश्यते।<br>
बुभुक्षिताः प्रजाः सर्वाः अर्थशास्त्रविलोपनात् ।</p>
<p>कथं सच्छास्त्रोद्धारः?, शास्त्राऽशास्त्रनिर्णेता कः?<br>
नष्टभ्रष्टाऽगमोद्धारः कथं खलु पुनर्भवेत्?<br>
किं सच च, किं असच्शास्त्रं इति नि</p>
<p>र्णष्यति इह कः?<br>
“तस्माच्छास्त्रं प्रमाणं ते कार्याऽकार्यव्यवस्थितौ”, (गी०)<br>
श्लोकार्धमेतद् गीतायाः पुनः पुनर्अनूद्यते<br>
धर्माधिकारिणम्मन्यैः अपि धर्मोपदेशकैः।<br>
तत्र-एतत् तु विचार्ये स्यात् &lsquo;पंडितेन&rsquo; -इह धीमता-<br>
कृष्णेन-उद्दिश्य किं शास्त्रं वाक्यं एतद्-उदीरितं?<br>
( &ldquo;सद्-असद् विवेकिनी बुद्धिः पंडा यस्य, स पंडितः&rdquo;;)<br>
अध्यात्मशास्त्रं तच्छास्त्रं इति पूर्वे प्रदर्शितं।<br>
अन्यद् विवेचनीयं च सूक्ष्मं अत्र विवेकिना-<br>
अस्तु शास्त्रं प्रमाणं नः कार्याऽकार्यव्यवस्थितौ;<br>
किंतु किं नः प्रमाणं स्यात् शास्त्राऽशास्त्रविनिर्णये?<br>
मेधा-एव तत्र “विदिताऽखिलशास्त्रसारा&rdquo; (दु० स०)<br>
कुर्यात् प्रमां, न तु मुधाऽचिंतपुस्तभारा;<br>
वुद्धेर् अथो न गतिर् इत्यपि वुद्धिसाध्यं;<br>
बुद्धेः प्रभुत्वं इह नैव कदापि बाध्यं।<br>
न जातु जनयंतीह शास्त्राणि पुरुषं क्वचित्;<br>
पुरुषा एव शास्त्राणि सर्वत्रोत्पादयंति हि।<br>
पाश्चात्यैर् निर्मितं शास्त्रं अद्भुतं बलवन् नवं,<br>
येनाऽप्रतिहता तेषां गतिः खेऽपि स्थले जले;<br>
प्रभुत्वमपि सर्वेषु देशेषु पृथिवीतले।<br>
ऋषिजान् स्वांस्तु मन्वानाः, परमात्मांशधिष्ठिताः,<br>
वयं किं अवसीदामो हस्तपादादिसंयुताः,<br>
कतिचित्पुस्तकीदासाः &lsquo;शास्त्र-शास्त्रे&rsquo; ति-राविणः?<br>
वेदो मान्यः, '</p>
<p>क़ुरानो&rsquo; वा, &lsquo;बैबलो&rsquo; वा इति संशये,</p>
<p>ऋते तु बुद्धिं आत्मीयां कः प्रभूयाद् विनिर्णये?<br>
सर्वे ते स्वं स्वं एव-इह सर्वश्रेष्ठं वदंति ह,<br>
कः तन्मध्ये प्राड्विवाको, मनीषां मानवीं ऋते?<br>
अयं मान्यो, न मान्योऽन्यः, इत्येवमपि निश्चिते<br>
वाक्यं अत्रस्थं एतत्तु प्रक्षिप्तं, विकृतं नु, वा,<br>
मौलिकं चाऽपि शुद्धं वा-इति प्रश्ने समुपस्थिते<br>
संदिहाने जने भूयः, उत्तरं कः प्रदास्यति,<br>
विना बुद्धिमतां बुद्धिं पक्षद्वयविवेचिनीं?<br>
पाठोऽयं मौलिकः शुद्धो, -ऽपि-इत्येवं निर्णये कृते,<br>
वाक्यस्याऽस्याऽयमेवाऽर्थो, ऽन्योऽर्थो वा संभवेद्, इति<br>
संशयाने जने भूरि, कस्तमर्थेविनिर्णयेत्?<br>
स्पष्टमेव प्रमाकर्त्री बुद्धिरेवात्र सिद्धिदा।<br>
&ldquo;व्याख्या बुद्धिबलाऽपेक्षा&rdquo;, बुद्धिं नाऽत्येति कश्चन;<br>
स्वीयां छायां यथा नैव कोऽपि लंघयितुं श्रमः।<br>
&ldquo;यस्य नाऽस्ति स्वयं प्रज्ञा शास्त्रं तस्य करोति किं?<br>
लोचनाभ्यां विहीनस्य दर्पणः किं करिष्यति?&rdquo;;<br>
गायत्यतो नैकवारं भगवान् उरुगायनः,<br>
“बुद्धौ शरणं अन्विच्छ&hellip; बुद्धिनाशात् प्रणश्यति, ” ( गी०)<br>
अध्यात्मशास्त्रं विशदं सारतः प्रतिपादयन्, तदेव शास्त्रं भूयश्च &lsquo;शास्त्र&rsquo; शब्देन लक्षयन्,<br>
&ldquo;इदं गुह्यतमं शास्त्रं&rdquo;, &ldquo;गुह्याद् गुह्यतरं&rdquo; तथा,<br>
&ldquo;सर्वगुह्यतमं चापि शृणु मे परमं वचः”। (गी०)<br>
योगवासिष्ठकारश्च स्पष्टमाचष्ट भूरिशः<br>
&ldquo;युक्तियुक्तमुपादेयं वचनं बालकादपि,<br>
अन्यत् तृणमिव त्याज्यं अप्युक्तं पद्मजन्मना।&rdquo;<br>
ईश्वरोऽस्ति, न वा सोऽस्ति ? अस्ति चेत् कीदृशोऽस्ति सः?</p>
<p>वाक्यमेतश्च तेनैव कथितं? वंचकेन वा?-<br>
निर्णयश्चांतिमो ह्यत्र कथं स्याद् बुद्धिं अंतरा?<br>
एवं शास्त्रे दरिद्राणप्राणे, त्राणं करोति सा<br>
बुद्धिरात्मप्रभा साक्षाद् अंधकारप्रकाशिका।<br>
न नाम पुस्तिकाभारः, क्लिष्टाः शब्दाः न चापि वा,<br>
न &lsquo;फक्किका&rsquo;भिर्नटनं, नाऽ&rsquo;वच्छेदकता&rsquo; झरी,<br>
न &lsquo;शास्त्रार्थ&rsquo; -विवादाः वा, &ldquo;हृदयं&rdquo; किंतु मानवं<br>
&ldquo;सर्वासामेव विद्यानां एकायनं” इति श्रुतिः;<br>
&ldquo;आत्मनो ऽन्यत्र यो वेद ब्रह्म, क्षत्रं, तथा इतरत्,<br>
यत् किंचिदपि तं तत् तु परादात्” इति च श्रुतिः;<br>
बृहदारण्यके प्रोक्ता ध्वनत्यद्यापि सुखना।<br>
“उद्धरेद् आत्मनाऽऽत्मानं, नाऽत्मानं अवसादयेत् &rsquo; &rsquo; ; (गी०)<br>
&ldquo;सर्वे आत्मनि सम्पश्येत्, सच्चाऽसच्च, समाहितः;<br>
सर्वे आत्मनि सम्पश्यन्, नाऽधर्मे कुरुते मनः&rdquo; ; (म०)<br>
न &lsquo;शास्त्र&rsquo; -नामकग्रन्थपृष्ठे सर्वे तु दृश्यते।<br>
य एव परमात्मा- एषः स्मृतिकारान् अचेतयत्,<br>
स एव व्यापको ऽद्यापि जागर्त्त्येवबुधेषु-अहो;<br>
अमरो निर्जरो व्यापी सर्वः सर्वत्र सर्वदा,<br>
मानवानां विशेषेण हृद्गुहासु स्थितः सदा;<br>
नाऽयं मृतो, न वा वन्ध्यो जातः, उत्पाद्य तान् ऋषीन्।<br>
समर्थः उत्पादयितुं तादृशान्, वा ततोऽधिकान्,<br>
न-इदानीं अस्ति-असौ किन्नु, सर्वशक्तिधरःप्रभुः?<br>
ध्यात्वा तं परमात्मानं, श्रद्धां बध्वाऽऽत्मनि दृढ़ां,<br>
अध्यात्मशास्त्रं चैवाऽपि शीलयित्वा सुनिश्चितं,<br>
&ldquo;लोकसंग्रहमेवापि पश्यंतः कर्त्तुमर्हथ&rdquo; (गी०)<br>
सत् शास्त्राणां च सर्वेषां जीर्णोद्धारं तथैव च</p>
<p>नवीनानां उपज्ञानं, प्रज्ञया, तपसा, पुनः;<br>
यथा हि याज्ञवल्क्येन सूर्योपासनया कृताः<br>
अयातयामाः शुक्लाश्व वेदाः वाजसनेयिनां।<br>
( &lsquo;वाजो&rsquo; वीर्ये, शुक्रं, इति; चयनं, पूजनं &lsquo;सनिः&rsquo;;<br>
वीर्येरक्षंति ये, चोर्ध्वेनयंति ब्रह्मचर्यया,<br>
&lsquo;शिरोव्रतैः&rdquo; च योगोक्तैः यैस्तु तत् परिणाम्यते<br>
बुद्धि-इंद्रिय-मनः-पेशी-हृदां वर्चसि, अथ-ओजसि,<br>
तेजसि-अपि, वलेचैव, सहसि-अपि तथा, क्रमात्,<br>
अथ किं, सूक्ष्मदेहेन यच्छक्त्यैव विचर्यते,<br>
तपस्विनस्ते ऋषयः तथ्याः &lsquo;वाजसनेयिनः&rsquo;;<br>
&ldquo;सर्वप्रवह्लिकानां चाऽप्याश्रयः सूर्यः” उच्यते, (निरुक्त०)<br>
वीर्याणां अप्रमेयाणां शक्तीनां निचयो महान्;<br>
नाम &lsquo;वाज-सनिः&rsquo; तस्याऽस्ति-अन्वर्थश्चापि हेतुभिः;<br>
उपासकाश्च तस्याऽतो</p>
<p>ज्ञाताः &lsquo;वाजसनेयिनः&rsquo;,<br>
सच्छास्त्राणां उपज्ञाने शक्तास्ते, ऽपि प्रवर्त्तने।)<br>
प्राचीनमेव सद्धर्मे उज्जीवयत वै पुनः,<br>
अध्यात्मशास्त्रेण तु यः सर्वथा सम्मतो भवेत्;<br>
प्रवर्त्तयत नूत्नांश्चाऽप्याचारान् समयोचितान्,<br>
सर्वथा ऽध्यात्मशास्त्रस्य ये भवंत्यनुसारिणः।<br>
निश्चिनोति चतुर्वर्गे अध्यात्मं शास्त्रमेव हि,<br>
तथा तत्साधनोपायांस् तदेव विशिनष्टि च;<br>
&ldquo;नह्यनध्यात्मवित् कश्चित् क्रियाफलं उपाश्नुते;<br>
अर्थकामेष्वसक्तानां धर्मज्ञानंविधीयते;<br>
धर्मे जिज्ञासमानानां प्रमाणं परमं श्रुतिः&rdquo;;(म०)<br>
श्रुतिं बुभुत्समानानां आत्मज्ञानं परायणं।<br>
&ldquo;आत्मैव देवताः सर्वाः सर्वमात्मनि-अवस्थितं,</p>
<p>आत्मा हि जनयत्येषां कर्मयोगं शरीरिणां;<br>
यस्तु सर्वाणि भूतानि आत्मन्येवाऽनुपश्यति,<br>
सर्वभूतेषु चात्मानं, ततो न विजुगुप्सते;<br>
ये चैव सात्त्विका भावाः, राजसाः, तामसाश्च ये,<br>
&lsquo;मत्तः&rsquo; एव हि ते सर्वे, न तु &lsquo;-अहं&rsquo; तेषु, ते &lsquo;मयि&rsquo;;<br>
यस्य सर्वेअभूद् आत्मा ब्रह्मशस्य विजानतः,<br>
को मोहस्तस्य कः शोकः एकत्वं अनुपश्यतः;<br>
सर्वे भवति वि</p>
<p>ज्ञातं ज्ञातेन-एकेन चाऽत्मना;<br>
अत्ति सर्वान् पदार्थोश्च, सर्वान् अत्येति-अपि स्वयं,<br>
सर्वत्र-अतति यत् चाऽयं सततं सर्वभुग् विभुः,<br>
सर्वान् परि-&lsquo;मितां&rsquo;श्चापि &lsquo;मा&rsquo;-इत्यनेन निषेधति,<br>
&lsquo;न- इति&rsquo; &lsquo;न-इति&rsquo; इति नित्यं च, तस्माद् &lsquo;आत्-मा&rsquo;-इति कथ्यते।<br>
सर्वेआत्मनि संपश्येत्, सत् चाऽसत् च, समाहितः,<br>
सर्वे आत्मनि सम्पश्यन् नाऽधर्मे कुरुते मनः।<br>
इमे समुद्राः गिरयः ब्रह्मांडानि जगन्ति च,<br>
अन्तःकरणतत्त्वस्य खंडाः बहिरिव स्थिताः&rdquo;\।<br>
( म० उ०; गी०, उ०; पु०;म०ः यो० वा०)<br>
येन-एतद् अपरोक्षेण, न शब्दैरेव केवलं,<br>
अनुभूतं, यस्य वृत्तं साक्षित्वं कुरुतेऽत्र च,<br>
लोकाः यं सुचरित्रं च निःस्वार्थेचाऽपि जानते,<br>
स एव धर्मे निश्चेतुं संशये सम्यग् अर्हति।<br>
“यं वै ब्रूते स धर्मः स्याद् एको वाऽध्यात्मवित्तमः”। (या०स्मृ०)</p>
<p><strong>वेदपुराणेतिहासाऽर्थभ्रंशः; कथं तदुद्धारः</strong></p>
<p>&ldquo;सरहस्योऽधिगन्तव्यो वेदः सपरिबृंहणः;<br>
धर्मेणाधिगतो यैस्तु वेदः सपरिबृंहणः</p>
<p>ते शिष्टाः ब्राह्मणाः</p>
<p>ज्ञेयाः श्रुतिप्रत्यक्षहेतवः;<br>
इतिहासपुराणाभ्यां वेदं च परिबृंहयेत्,<br>
बिभेत्यल्पश्रुताद्वेदो-&lsquo;माम् अयं प्रतरिष्यति”, (म० म० भा०)<br>
इत्यादेशो मनोरस्ति; व्यस्तो व्यासेन चाऽप्यसौ।<br>
प्रायो लुप्तस्तु वेदानां रहस्यार्थो; विनाशनात्<br>
तद्व्यञ्जकानां ग्रन्थानां; बुद्धिहासाच् च सर्वतः;<br>
विवृध्द्या बहुशश्चापि भारतेऽनधिकारिणां,<br>
आध्यात्मिके विरक्तानां, सक्तानामाधिभौतिके,<br>
(यथा भागवते, पूर्वे, तन्माहात्म्ये च वर्णितं);<br>
पर्वताऽरण्यदुगेषु, गुह्यविद्याः विजानतां,<br>
ताश्च गोपयतां स्वं च, योगसिद्धतपखिनां,<br>
पापसम्पर्कभीतानां, ऋषीणां चाऽप्यपक्रमात्।<br>
&ldquo;विद्याह वै ब्राह्मणं आजगाम-&lsquo;गोपाय मां; शेवधिस्तेऽहमस्मि;<br>
असूयकायाऽनृजवेऽयताय मां मा दाः; वीर्यवती तथा स्याम्&rsquo;;<br>
यः आवृणोति, -अवितथेन ब्रह्मणा, शिष्यस्य श्रोत्रं, अमृतं सम्प्रयच्छन्<br>
तं जानीयात् पितरं मातरं च, तं न द्रुह्येत् कतमच्चनास&rdquo;; (निरुक्त०)<br>
&ldquo;विद्ययैव समं कामं मर्त्तव्यं ब्रह्मवादिना,<br>
आपद्यपि हि घोरायां न त्वेनां इरिणे वपेत्;<br>
अधर्मेण च यः प्राह, यश्चाऽधर्मेण पृच्छति,<br>
तयोरन्यतरः प्रैति, विद्वेषं वाऽधिगच्छति;<br>
सावित्रीमात्रसारोऽपि वरं विप्रः सुयंत्रितः,<br>
नाऽयन्त्रितस्त्रिवेदोऽपि सर्वाशी सर्वविक्रयी &ldquo;; (म०)<br>
“तपःश्रद्धे ये ह्युपवसंति-अरण्ये, शान्ताः,<br>
विद्वांसः, भैक्षचर्योचरन्तः,<br>
सूर्यद्वारेण ते विरजाः प्रयान्ति, यत्राऽमृतः स पुरुषो ह्यव्ययाऽत्मा;<br>
तद्विज्ञानार्थे स गुरुमेवाभिगच्छेत् समित्पाणिः श्रोत्रियं ब्रह्मनिष्ठं;</p>
<p>तस्मै स विद्वान् उपनिषण्णाय सम्यकप्रशान्तचित्तायशमान्विताय,<br>
येनाऽक्षरं पुरुषं वेद सत्यं प्रवक्ति तां तत्त्वतो ब्रह्मविद्यां&rdquo;। (उ०)<br>
अध्यापकाश्चाऽध्येतारः कति-अद्यत्वे &lsquo;सुयंत्रिताः&rsquo;?<br>
परस्परं च वर्त्तन्ते पितृवत्पुत्रवत् कति?<br>
तथाऽपि ऋषिभिः लोकः, मातृवद्-हृदयालुभिः<br>
कथंचिल् लोभनैः व्याजैः आत्मविद्यां तु शिक्ष्यते;<br>
श्रोतुमिच्छंति नैव-एते किंतु, मोहवशं गताः;<br>
&lsquo;संस्कृतं &rsquo; चापि, &lsquo;धर्मे&rsquo; चापि, उपजीवद्भिरेव च,<br>
इतिहासपुराणानां गूढार्थो हापितोऽखिलः;<br>
बृंहयंतु कथं वेदान्, तयोर्-अथऽपि-अशिक्षिताः?</p>
<p><strong>रूपकाणि</strong></p>
<p>&lsquo;समुद्रे&rsquo; शयनं विष्णोः, तन्नाभेः &lsquo;पद्म&rsquo;जन्म च,<br>
उत्पत्तिर्ब्रह्मणस्तत्र;&lsquo;मधु-कैटभ&rsquo; तो भयं,<br>
ऊरौ-&lsquo;अनार्द्रे&rsquo; हननं तयोरपि च विष्णुना;<br>
&lsquo;समुद्रमन्थनं देवैर्दैत्यैर् &lsquo;मंदरदंडतः&rsquo;<br>
&lsquo;कूर्मपृष्ठे&rsquo; निधाय-एतं, रज्ज्वा &lsquo;वासु&rsquo;किना तथा;<br>
तस्माच् चतुर्दशानां च रत्नानां च श्रियो, जनुः,<br>
हालाहल &lsquo;विष&rsquo;स्यापि, &lsquo;वारुण्या&rsquo;:, &lsquo;अमृत&rsquo;स्य च;<br>
सैंहिकेयशिरच्छेदः &lsquo;दिव्यचक्रेण&rsquo; विष्णुना,<br>
लुब्धस्याऽमृतपानार्थेदैत्यस्य तु सुरद्विषः,<br>
स्थितस्य कपटेनाऽपि &lsquo;मध्ये&rsquo; &lsquo;भास्कर-चन्द्रयो&rsquo;:,<br>
&lsquo;गिरणोद्गिरणं&rsquo; &lsquo;राहु-शिरसा&rsquo; चाऽसकृत् तयोः;<br>
&lsquo;वृत्रा&rsquo; ऽसुरबधश्चापि, यस्यैका &lsquo;हनुर्&rsquo; अस्पृशत्<br>
दिवं, भुवं द्वितीया च, &lsquo;दधीचि-अस्थि&rsquo;कृतेन च<br>
&lsquo;वज्रेणैव&rsquo; &lsquo;महेन्द्रेण&rsquo;; हृत्यायाश्च &lsquo;विभाजनं&rsquo;</p>
<p>पृथिवी-जल-वृक्षेषु नारीष्वपि चतुर्विधं,<br>
सर्वेषां &lsquo;पापचिह्नानां&rsquo; &lsquo;वरैः&rsquo; प्रच्छादनं तथा;<br>
&lsquo;चंद्रेण&rsquo; &lsquo;गुरु&rsquo; -भार्यायाः &lsquo;तारायाः&rsquo; &lsquo;हरणं&rsquo;, तथा<br>
तस्यां &lsquo;बुध&rsquo;स्य जन्मा,ऽथ &lsquo;संग्रामः&rsquo; &lsquo;तारका&rsquo;मयः,<br>
तदन्ते &lsquo;गुरवे&rsquo; &lsquo;दानं&rsquo; &lsquo;तारायाः&rsquo; ब्रह्मणा पुनः;<br>
बुधस्याऽगमनं पृथ्व्यां &lsquo;चंद्र-वंशस्य&rsquo;जन्मच;<br>
&lsquo;सूर्य-भार्या-ऽश्विनी-नासा-पुटयोर्&rsquo; जन्म चाऽश्विनोः&rsquo;<br>
&lsquo;नास&rsquo;त्ययोः, &lsquo;भिष</p>
<p>क्तं&rsquo; च &lsquo;देवानां&rsquo; उत्तमं तयोः;<br>
विंध्यस्योच्छ्रयणं, सूर्यमार्गरोधः, ततो विधेः<br>
आज्ञया प्रस्थिते &lsquo;ऽगस्त्ये&rsquo; &lsquo;दक्षिणं&rsquo;, पर्वतस्य च<br>
&lsquo;प्रणामो&rsquo; ऽस्मै दंडवद्, यः नाऽधुनाऽपि समाप्यते;<br>
सप्त-द्वीपा-ऽब्धिनिर्माणं &lsquo;प्रियव्रत-रथ-भ्रमैः&rsquo;;<br>
सिन्धोः &lsquo;पानं&rsquo; अगस्त्येन, &lsquo;मूत्रत्वेन&rsquo; विसर्जनं;<br>
&lsquo;अहल्या&rsquo; व्यभिचारश्च शपनं &lsquo;चेन्द्र-चन्द्रयो&rsquo;:,<br>
तस्याः अपि, च, तद्भर्त्रा &lsquo;गो-तमेन&rsquo;, महर्षिणा,<br>
&lsquo;सहस्राक्ष&rsquo;त्वमेकस्य, &lsquo;पाक्षिको&rsquo; ऽन्यस्य च &lsquo;क्षय&rsquo;:,<br>
अहल्यायाश्च निःसं</p>
<p>श-&lsquo;शिलात्वं&rsquo; बहुवार्षिकं,<br>
&lsquo;राम&rsquo;स्य &rsquo; पादस्पर्शेन&rsquo; सं</p>
<p>ज्ञालाभः पुनस्तया;<br>
ब्रह्मणश्चा &lsquo;ऽश्रुबिन्दुभ्यो&rsquo; ऽसंख्यरोगसमुद्भवः;<br>
क्रोधाच् च्युतेभ्यः केशेभ्यः तस्या-&lsquo;ऽहीनां&rsquo;</p>
<p>च संभवः;<br>
स्खलितस्य महेशस्य मोहिनीरूपकामिनः<br>
धातूनां पारदादीनां उत्पत्तिर्वीर्यतस्तथा;-<br>
ईदृश्यः संति शतशः पुराणेष्वद्भुताः कथाः;<br>
अप्रतर्क्याः, असंभाव्याः, बुद्धिग्राह्यास्तु नैव याः।</p>
<p>रूपकार्थलापनं आवश्यकं<br>
उक्तं महर्षिभिः सर्वेकिं एतन् मत्तजल्पितं?<br>
मैवं। किं तर्हि?।सन्त्येव कृत्रिमाणि तु सर्वथा<br>
कृतान्याऽख्यायिकारूपैः अद्भुतैः, बुद्धिपूर्वकं,<br>
वैज्ञानिकानां तथ्यानां रूपकाणि-एव, तत्त्वतः;<br>
आध्यात्मिकोऽर्थः केषांचित्, केषांचिच्चाऽधिदैविकः,<br>
तथाऽपरेषां केषांचिद् आधिभौतिक एव हि,<br>
अनेकेऽर्थाश्च केषांचित्, सादृश्यात् सूचितास्तथा,<br>
(सर्वेष्वंगेपुप्रकृतेः &lsquo;समता&rsquo;-न्यायदर्शनात्&rsquo;;<br>
यथा माहेश्वरैः सूत्रैः पाणिनिश्चापि बोधितः<br>
तत्त्वं व्याकरणस्या, ऽथ वेदांतं नन्दिकादयः;)<br>
&lsquo;बालानां&rsquo; रोचनाया, ऽपि क्रमशो बुद्धिवृद्धये,.<br>
पिप्रक्षावर्धनेनाऽपि, जि</p>
<p>ज्ञासोद्बोधनेन च,<br>
कुतूहलात् कृते प्रश्ने, उत्तरैस्तदनंतर,<br>
तत्त्वार्थानां च कथनैः, तेषां सच्छिक्षणाय च,<br>
तादृश्यो वत्सलैः पूर्वैः अद्भुताः निर्मिताः कथाः।<br>
एवं एव हि सर्वाणि रूपकाणि तु पंडितैः,<br>
&lsquo;व्यासै&rsquo;राधुनिकैर्नूनं व्याख्येयानि दयालुभिः,<br>
जनानां सुखबोधाय, वर्धनाय धियां क्रमात्।<br>
किंतु सर्वोपि तत्त्वार्थो रूपकाणां तु विस्मृतः<br>
पंडितैः स्वयमेवाद्या,ऽवधीर्येते च पृच्छकाः,<br>
आक्रुश्यंते च निंद्यन्ते, आक्षार्यन्ते च धर्षणैः-<br>
&lsquo;अक्षरार्थे न संशय्यं&rsquo;, &lsquo;श्रद्धेयोऽस्ति-अयं एव हि&rsquo;,<br>
&lsquo;नास्तिक्यमत्र जिज्ञासा&rsquo;, &lsquo;शंका पापं महत् खलु&rsquo;,<br>
&lsquo;सद्यः स नरकं गन्ता संदिग्धे यो मनाग् अपि&rsquo;।<br>
देशे दशायां ईदृश्यां, स्वातंत्र्येण विचारकाः,</p>
<p>,<br>
वेदेषु च पुराणेषु निरास्थाश्चावधीरिणः<br>
भवेयुश्चेत्, किमाश्चर्ये, &lsquo;हिन्दु&rsquo;धर्मे च सर्वथा?<br>
विज्ञानानां नवीनानां पाश्चात्यानां सहायतः,<br>
प्रज्ञानानां पुराणानां गभीरैः मननैः स्थिरैः,<br>
लुप्तानि गू</p>
<p>ढज्ञानानि लप्स्यंते प्रायशः पुनः।<br>
भारते त्वेतदर्थेहि प्राक्प्रतीच्योः समागमः,<br>
कल्याणाय-उभयोरेव निर्दिष्टो जगदात्मना;<br>
किंतु-उभयोः पापबुद्ध्या जातः पीड़ाकरस्तयोः।</p>
<p>बुद्धिविमर्दे &lsquo;महाजन&rsquo; बुद्धिर्निर्णेत्री</p>
<p>&lsquo;बुद्धिरेव हि निर्णेत्री&rsquo;-सत्यमेतत् तु भासते,<br>
तथाऽप्युत्पद्यते प्रश्नः-&lsquo;बुद्धिसाम्यं न लभ्यते,<br>
मुंडे मुंडे मतिर्भिन्ना, मतभेदः पदे पदे,<br>
अश्वत्थामा यथा प्राह कृपं, पर्वणि सौप्तिके,<br>
&ldquo;सर्वो हि मन्यते लोक आत्मानं वुद्धिमत्तरं,<br>
सर्वस्याऽत्मा बहुमतः, सर्वोऽत्मानं प्रशंसति,<br>
तस्यैव तु मनुष्यस्य सा सा बुद्धिस्तदा तदा,<br>
कालयोगे विपर्यासं प्राप्याऽन्योऽन्यं विपद्यते,<br>
अन्यया यौवने, बाल्ये, बुद्ध्या भवति मोहितः,<br>
मध्येऽन्यया, जरायां तु सोऽन्यां रोचयते मतिं&rdquo;; (म०भा०)<br>
मिथो विवदमानेषु धर्मकृत्ये च शास्त्रिषु,<br>
निश्चेयं हि कथं–&lsquo;मान्योऽयमेवाऽध्यात्मवित्तमः?&rsquo;<br>
इदमेवोत्तरं तत्र-&lsquo;कृत्ये सामाजिके सति,<br>
समष्टिबुद्धिरेवाऽत्र कुर्याद् अन्त्यं विनिर्णयं-<br>
माननीयो हि सर्वेषां अयम् अध्यात्मवित्तमः।&rsquo;<br>
&ldquo;श्रुतयो विभिन्नाः, स्मृतयोऽपि भिन्नाः, नैकोऋषिर्यस्य वचः प्रमाणं,</p>
<p>धर्मस्य तत्त्वं निहितं गुहायां, &lsquo;महाजनो&rsquo; येन गतः स पन्थाः&rdquo; (म० भा०)<br>
&lsquo;सच्चारित्र्याच् च सद्वृत्तात्, यशसा च बहुश्रुतेः,<br>
तपो-विद्या- समायुक्तो ऽयमेवाऽध्यात्मवित्तमः&rsquo;—<br>
इत्येवं निर्णेयं कर्तुं नाऽन्यः शक्तो &lsquo;महाजनात्&rsquo;।<br>
&lsquo;महाजने&rsquo;, &lsquo;लोकमते&rsquo;, &lsquo;भूयसीये&rsquo; वसन् स्वयं<br>
&lsquo;वासुदेवो&rsquo; &lsquo;महत्तत्त्वं कुरुते तं विनिर्णयं;<br>
काये तु स्तम्भं आपन्ने, नैवाऽस्ति गतिरन्यथा।<br>
&lsquo;महाजनः&rsquo; समूहो वै जनतायाः महान् स्मृतः,<br>
यथोक्तं धृतराष्ट्राय महाप्राशेन मंत्रिणा<br>
भ्रात्रा धर्माऽवतारेण विदुषा विदुरेण हि।<br>
&ldquo;एकः पापानि कुरुते फलं भुंक्ते &lsquo;महाजनः&rsquo;<br>
देशाचारान् समयान् जातिधर्मान् वुभूषते यस्तु परावर</p>
<p>शः,<br>
स यत्र तत्राभिगतः सदैव &lsquo;महाजनस्या&rsquo; धिपत्यं करोति&rdquo;; (म० भा०)<br>
कुमारसंभवे चोक्तं कविना श्रुतशालिना,<br>
“विलोक्य वृद्धोक्षमधिष्ठितं त्वया, &lsquo;महाजनः&rsquo; स्मेरमुखो भविष्यति।”<br>
वात्स्यायनेनापि तथा कामसूत्रेषु भाषितं-<br>
&ldquo;&hellip; &lsquo;महाजनेन&rsquo; चरितं राज्ञां अनुविधीयते<br>
यतो ऽतस् तैर् न पापिष्ठं कर्त्तव्यं पारदारिकं।&rdquo; (वा०का०सू०)<br>
तर्कोऽप्रतिष्ठो, मतयो विभिन्नाः, कृत्ये स्थिते चात्ययिके समक्षं,<br>
धर्मस्य तत्त्वे पिहितेगुहायां, &lsquo;महाजन&rsquo; स्यैव हि वुद्धिरीष्टे-<br>
&lsquo;अयं हि मान्यो, ह्ययमात्मवेदी, धर्मस्य तत्त्वं किल हृद्गुहायां<br>
अस्यैव सर्वे निहितं च सर्वे, अस्यैव बुद्धिश्च हितं करिष्यति&rsquo;।<br>
प्रातिखिके वस्तुनि नैजबुद्धिः, सार्वस्विके बुद्धिसमष्टिरिष्टा;<br>
समाजधर्मे पतिते तु संशये, समाजबुद्धिर्हि पथप्रदर्शिका।<br>
एकाकिनोऽधिकारो वा, कृत्यं वाऽपि न विद्यते;<br>
उभौ-अपि प्रव</p>
<p>र्त्तते सम्बन्धेऽन्यैः सह एव हि।</p>
<p>&ldquo;अनायकाः विनश्यंति, नश्यंति बहुनायकाः,<br>
कुनायकाश्च नश्यंति, तस्मात् कार्यः सुनायकः;&rdquo;<br>
&ldquo;सर्वे यत्र तु नेतारः, सर्वे पंडितमानिनः<br>
सर्वे प्राथम्यं इच्छति, तद् वृन्दं ह्याशु नश्यति।&rdquo;<br>
तपो-विद्या-युतो नेता, निस्वार्थी, सुपरीक्षितः,<br>
रागद्वेषविमुक्तश्च निष्पक्षः, कीर्त्तिमान् बहु,<br>
सर्वेषां संमतो यत्र, तत्र स्याल्&rsquo;लोकसंग्रहः&rsquo;,<br>
&lsquo;कर्मवर्णा&rsquo; नुसारेण सर्वेषां च सुखं तथा;<br>
&lsquo;लोक-विग्रहः&rsquo; एव स्याद् यत्र नेता न तादृशः।<br>
&ldquo;सैनापत्यं च, राज्यं च, दंडनेतृत्वमेव च,<br>
सर्वलोकाऽधिपत्यं वा, वेदशास्त्रविद् अर्हति”। (म०)<br>
प्रजा-वृतो &lsquo;नृ-पो&rsquo; यत्र, तथैव च &lsquo;पुरो-हिताः&rsquo;,<br>
प्रजा-वृताः मंत्रिणश्च तत्र तु-अस्ति समन्वयः<br>
&lsquo;एक&rsquo;-&lsquo;प्रजा&rsquo;-&lsquo;संघ&rsquo;-&lsquo;गण&rsquo;-राज्यानां किल सर्वथा।<br>
&lsquo;एको&rsquo; नृपो, मंत्रि-&lsquo;गणाः&rsquo;, &lsquo;प्रजा&rsquo;-&lsquo;संघ&rsquo;स्य &lsquo;संमताः&rsquo;,<br>
प्रजाभिश्च &lsquo;वृताः&rsquo;, तस्मात् सर्वेषां अत्र संग्रहः।</p>
<p><strong>सर्वमानवसंग्रहः</strong></p>
<p>संग्रहेणैव जेष्यंति, विग्रहेण न, &lsquo;हिन्दवः&rsquo;;<br>
अवरोधेन सेत्स्यंति, न विरोधेन, हिन्दवः;<br>
परिवेष्ट्या-ऽपरान् धर्मान्, जरयित्वा तथाऽत्मनि,<br>
प्रभविष्यंति सर्वत्र, राक्ष्यंति-अपि-आत्मरक्षणे;<br>
इयमेव प्रथा पूर्वे आ-सम्राड्-हर्षवर्धनम्;<br>
तावद्, याः परदेशेभ्यो भारतं समुपागताः<br>
जातयः, ताः समस्तास्तु चतुर्वर्णेषु मेलिताः,<br>
गुणकर्मानुसारेण, क्रमशश्चाऽर्यतां इताः;</p>
<p>,<br>
शकाः</p>
<p>हूणाश्च, यवनाः, हिमवत्प्रान्तवासिनः,<br>
अन्ये च कविना केचिद् बाणेन खलु वर्णिताः,<br>
हर्षवर्धनयोधेषु, ये गताः भारतीयतां;<br>
तासां विशेषधर्माश्च कालेन विलयं गताः,<br>
मनोः साधारणे धर्मे, नाममात्राऽवशेषिताः।<br>
तत्पश्चात्, &lsquo;जन्म-वर्णस्य&rsquo; प्राबल्येऽत्यधिकं कृते<br>
कुमारिलादिभिः, भूयान् विग्रहः समवर्धत,<br>
परस्परं च, &lsquo;हिन्दूनां&rsquo;, बाह्यागन्तुभिरेव च,<br>
हासश्च तेषां अभवत्; भवत्येवाऽधुनाऽपि च।<br>
कुमारिलस्यैव काले, शंकरस्य च, मुस्लिमाः<br>
अवास्कंदन सिन्धुदेशं, दिविष्ठे हर्षवर्धने;<br>
तत्कालीनैर्द्विजैश्चापि &lsquo;म्लेच्छ-म्लेच्छे&rsquo;ति निन्दिताः,<br>
कोपिताश्च भृशं; नैव चतुर्वर्णेषु मेलिताः।<br>
संत्येव तेषु विद्वांसः, संति चैवोद्भटाः भटाः,<br>
वार्त्तादक्षास्तथा तेषु, संति च श्रमकिंकराः।<br>
&lsquo;देवलस्मृति&rsquo;कारेण विदुषा दूरदर्शिना,<br>
बलाद्विधर्मे नीतानां &lsquo;शुध्द्यै&rsquo; यत्नः कृतः; परं<br>
ना ऽसौ सफलतां यातो; द्वेष एव व्यवर्धत;<br>
&lsquo;अन्ये ह्यशुद्धाः&rsquo; एव इति &lsquo;शुद्धि&rsquo;-शब्देन ध्वन्यते;<br>
स्व-समाज- शरीरे हि स्थापनं, मेलनं, तथा<br>
जारणं, पाचनं तु आसीन् नीतिर्; अस्ति च साम्प्रतं।<br>
आद्यः प्रजापतिर् नूनं सर्वसंग्राहको मनुः;<br>
स्वस्यैव संततेश्चायं कथं विग्राहको भवेत्?<br>
संग्रहस्यैव कालोऽयं, विग्रहस्य न कर्हिचित्।<br>
मानवानां उपचयः सर्वेषां संग्रहेण हि;<br>
विग्रहेण च सर्वेषां क्षय एव विभाव्यते ।</p>
<p>&lsquo;कर्म-वर्ण&rsquo; -प्रकारेण शक्यते स च संग्रहः<br>
मानवानां अशेषाणां; अन्यथा न कथंचन।<br>
विशदः पुनरप्येषो ऽर्थोऽग्रे भूयः करिष्यते।<br>
जन्मनैव हि वर्णश्चेद् भवेल् लोकस्य विग्रहः,<br>
नित्यं नूतनजातीनां उत्पत्त्या &lsquo;वर्णसंकरात्&rsquo;,<br>
परस्परं चाऽस्पृश्यानां द्विषन्तीनां परस्परं।<br>
&lsquo;जन्मनैवाऽहमुच्चोऽस्मि, नीचस्त्वं जन्मनैव च&rsquo;-<br>
यत्र सन्तीदृशाः भावाः, कथं स्नेहः परस्परं,<br>
कथं वा संग्रहस्तत्र, कथं वा तत्र संघता?<br>
नास्त्येव, कारणाद् अस्मात्, संघता ननु हिंदुषु।<br>
गुणैरुच्चत्वनीचत्वे मान्ये स्तः सर्वमानवैः,<br>
कर्मभिश्चापि; न त्वेवं केवलं किल जन्मना।<br>
एतद्देशप्रसूताद् वै विदुषश्च तपखिनः<br>
&ldquo;स्वं स्वं चरित्रं शिक्षेरन् पृथिव्यां सर्वमानवाः&rdquo;<br>
न केवलं भारतीयाः, इति शास्ति प्रजापतिः।<br>
&ldquo;ब्राह्मणः, क्षत्रियो, वैश्यः त्रयो वर्णाः द्विजातयः,<br>
चतुर्थ एकजातिस्तु शूद्रो; नास्ति तु पंचमः”, (म०)<br>
पृथिव्यां तु समग्रायां; इत्या</p>
<p>ज्ञा तस्य निश्चिता;<br>
सैवाऽ</p>
<p>ज्ञा शिरसा धार्या, पाल्या चाऽपि प्रयत्नतः;<br>
दक्षिणे व्यपदिश्यंते बहवः किंतु &lsquo;पंचमाः&rsquo;,<br>
मनोर्-आशां अवज्ञाय, पूतम्मन्यैस्तु &lsquo;ब्राह्मणैः&rsquo;;<br>
वैश्यानां क्षत्रियाणां च लोप एव हि तैः कृतः,<br>
गर्वोक्तिर् यद् इयं तेषां- &lsquo;कलौ-आद्यन्तयोः स्थितिः&rsquo;।<br>
स</p>
<p>वेषां मानवानां हि जनको भगवान् मनुः;<br>
सर्वे मनोर् अपत्यानि &lsquo;मनुष्याः&rsquo;, &lsquo;मानवाः&rsquo; इति,<br>
&lsquo;मनुजाः&rsquo; चाऽभिधीयंते, &ldquo;पृथिव्यां सर्वमानवाः”।</p>
<p>&ldquo;मनोर्वेशो मानवानां ततोऽयं प्रथितो ऽभवत्,<br>
ब्रह्म-क्षत्रादयः तस्मान् मनोर्जातास्तु मानवाः&rdquo; (म०भा०)<br>
&lsquo;वर्ण&rsquo; -वागुरा विद्वान्, सर्वदेशनिवासिनः<br>
मानवान् अवरोद्धुं च, संग्रहीतुं च शक्नुयात्,<br>
यदि वै &lsquo;वर्ण&rsquo;-शब्दस्य &lsquo;कर्मणा&rsquo; वर्णनं भवेत्।<br>
&ldquo;कृणुध्वं विंश्वं आर्ये&rdquo; च वेदा</p>
<p>शा स्वनति स्फुटा।</p>
<p><strong>वर्णानां लक्षणानि, जीविकाश्च</strong></p>
<p>वृत्त-वृत्ति अनुसारेण, स्वभाव-गुण-कर्मतः,<br>
&lsquo;कर्मणा वर्णः&rsquo; इत्येव सिद्धान्तो; न तु जन्मना।<br>
यस्मिंस्तपश्च विद्या च, स एव ब्राह्मणः स्मृतः;<br>
यस्मिन् रक्षा च शौर्ये च स एव क्षत्रियो भवेत्;<br>
यस्मिन् दानं धनं धान्यं, वैश्यः सत्यः स एव हि;<br>
यस्मिन् सेवा, न विद्या तु यस्मिन्, शूद्रः स उच्यते।<br>
“षष्णां तु कर्मणामस्य, त्रीणि कर्माणि जीविका,<br>
अध्यापनं, याजनं च विशुद्धाश्च प्रतिग्रहः;<br>
शस्त्रास्त्रभृत्त्वं क्षत्रस्य; वणिक्-पशु-कृषिर्विशः;<br>
त्रयाणामपि धर्मस्तु दानं, अध्ययनं, यजिः”<br>
सेवां तु विविधां कृत्वा शारीरैश्व परिश्रमैः,<br>
शिल्पैश्च विविधैरेवं, &lsquo;भृति&rsquo;र्यालभ्यते ततः,<br>
स्ववर्णाद्, अन्यवर्णेभ्यो वा, सा शूद्रस्य जीविका;<br>
&ldquo;अवश्यं भरणीयो हि वर्णानां शूद्र उच्यते&rdquo;। (म०भा०)<br>
एताभिर्वृत्तिभिर्वर्णाः चत्वारोऽपि विवेचिताः;<br>
यादृशीं जीविकां कुर्याद्, वर्णस्तस्यास्ति तादृशः;<br>
&lsquo;कर्मणा वर्ण&rsquo; इत्यत्र &lsquo;कर्मा&rsquo; ऽर्थः खलु &lsquo;जीविका&rsquo;।<br>
एवं विभागे वृत्तीनां हेतुः, स्वाभाविको गुणः;<br>
जीविकाऽर्थेच संघर्षो माऽति भूद्, हेतुर इत्यपि।</p>
<p><strong>वृत्तिसंकरो वर्णसंकरः;</strong></p>
<p>वृत्तिसंकर एव वर्णसंकरः; तस्य घोरः परिणामः<br>
वृत्त्या एकया- एव जीवेच्च, न कुर्याद् वृत्तिसंकरं;<br>
वृत्तिसंकर एवाऽस्ति दारुणो वर्णसंकरः;<br>
विभिन्नवर्ण&rsquo;नाम्नोः&rsquo; तु-उद्वाहो नैवास्ति संकरः;<br>
&lsquo;वर्ण&rsquo; शब्दो &lsquo;वृत्ति&rsquo;-वाची यतो; न त्वेव जन्मनः।<br>
&lsquo;विद्यो&rsquo;पजीविकां कुर्याद्; अथवा &lsquo;रक्ष&rsquo;-जीविकां;<br>
अथवा वार्त्तया जीवेत्;सेवया-एवाऽथ वा एकया;<br>
एवं कृते न कस्यापि वृत्त्यभावो भवेदिति।</p>
<p><strong>अतिप्रजत्वदोषाः</strong></p>
<p>यदि नाऽतिप्रजत्वं स्यान्; &lsquo;मात्स्यो न्यायो&rsquo;ऽन्यथा भवेत्ः<br>
अंडानि-एकैकमत्स्यास्तु वर्षे वर्षे हि लक्षशः,<br>
अन्योऽन्यं भक्षयंत्येव ते, तेषां न्याय एव सः।<br>
&ldquo;वहुप्रजाः निऋतिं आविवेश&hellip;<br>
बहुप्रजाः कृच्छ्रं आपद्यते च&rdquo;; (निरुक्त०)<br>
नाऽतिप्रजत्वं उचितं; “अति सर्वत्र वर्जयेत्।&rdquo;<br>
कांक्षन्नपि प्रजावृद्धिं वत्सलोभगवान् मनुः,<br>
दोषान्पश्यन् अतिवृद्धेः, सूचयति-आत्मनिग्रहं-<br>
&ldquo;यस्मिन् ऋणं संनयति, येन चाऽनन्त्यं अश्नुते,<br>
स एव &lsquo;धर्मजः&rsquo; पुत्रः, &lsquo;कामजान् &rsquo; इतरान् विदुः;&rdquo;<br>
&ldquo;कामात्मता न प्रशस्ता, न च-एव-इह-अस्तिअकामता;&rdquo;<br>
द्वाभ्यां, एकेन वा,तुष्येत्, “विस्तरं तु न कारयेत्;&rdquo; (म०)<br>
एकेनाऽनेकवृत्तीनां संकरे कृते-आत्मनि,</p>
<p>बहवो वृत्तिहीनाः स्युः, केचिच्च धनवत्तराः;<br>
बहूनां अति दारिद्र्यं स्वल्पानां अति ऋद्धता;<br>
सर्वत्र-&lsquo;अति&rsquo; प्रवर्त्तेत; स्याद् व्यवस्था न मध्यमा;</p>
<p>&ldquo;आश्रयेन् मध्यमां वृत्तिं, अति सर्वत्र वर्जयेत्&rdquo;-<br>
उत्तमस्य नयस्याऽस्य भवेद् भङ्गो ऽत्यनर्थकृत्।</p>
<p>यद् इदानीं महान् क्षोभः जगद् व्याप्नोति मानवं,<br>
तत्र हेतुः प्रधानोऽयं वृत्तीनां एवसंकरः,<br>
स्वल्पानां अति सम्पत्तिः, विपत्तिर्भूरि भूयसां;<br>
जनानां अति सम्बाधः पृथिव्यां चाऽत्र कारणं;<br>
अत्यादरो धनस्याऽपि; स्वल्पत्वं च तपस्विनां<br>
कृताऽत्म-कृतबुद्धीनां, विद्यासंचितवर्चसां,<br>
शुचीनां, लोकमान्यानां तपःसम्भृततेजसां,<br>
भयाद् यत्तेजसः पापाः वर्जयेयुश्च दुष्कृतं,<br>
अनुकुर्युः जनाः सर्वे येषां सच्चरितं तथा,<br>
धने च नाऽति लुभ्येयुर् दृष्ट्वा तज्जीवनं शुचिं।<br>
ईदृशाः हेतवः संति लोकस्य दुरवस्थितौ।<br>
“आचिनोति च शास्त्रार्थान् धर्म्यान्; आचारयत्यपि<br>
स्वं, अन्यांश्च, सदाचारं; तस्माद् &lsquo;आचार्य&rsquo; उच्यते&rdquo;,<br>
सद्भिर् आचरितैरेव स्वीयैर्यः शिक्षयेज् जनान्।<br>
&lsquo;सद्ब्राह्मण&rsquo;-पदाऽर्हाणां, तपोविद्याभृतां सदा,<br>
&lsquo;कर्म-वर्ण&rsquo;-स्थापकानां, धर्म-कर्म-विभाजिनां,<br>
प्रचारकाणां सद्भाव-स</p>
<p>ज्ज्ञानानां चयत्नतः,<br>
&lsquo;आचार्याणां&rsquo; ईदृशानां सर्वत्रैवाऽपि-&ldquo;अदर्शनात्<br>
वृषलत्वं गत्वा लोके” प्रायः सर्वेऽपि मानवाः,<br>
राजसैः तामसैः भात्रैः व्याप्ताः, न त्वेव सात्त्विकैः;<br>
&ldquo;वृषो हि भगवान् धर्मः, तं लाति वृषलो हि सः&rdquo;;<br>
असात्त्विकैर्विवाहैश्च तथाऽसात्त्विकभोजनैः,<br>
भारते च विशेषेण &lsquo;नामवर्ण&rsquo; -विमोहनैः,<br>
चित्ते देहे च विकृताः, सूयन्ते विकृताः प्रजाः,</p>
<p>प्रवर्धते चाऽनुदिनं सा हि-अनर्थपरम्परा<br>
मा</p>
<p>र्कंडेयेन ऋषिणा, भारते वनपर्वणि,<br>
कलिवृत्तांतकथने, विस्तराद् गदितं यथा।</p>
<p><strong>मानवजगद्व्यापी द्रोहः</strong></p>
<p>इदानीं घोरयाऽशांत्या व्याप्तं वै मानवं जगत्;<br>
रणाश्च बहुदेशेषु प्रवृत्ताः प्रलयंकराः,<br>
विंश्याः शत्याः विक्रमस्य द्वितीयार्धेसमुद्गताः,<br>
त्रिंशद्भिरपि वर्षैर् ये संशाम्यन्तीह नैव हि,<br>
महाभारतसंग्रामात् चतुर्भीमतराः तथा,<br>
अपि भूयो विवर्धन्ते देशे देशे दिने दिने;<br>
प्राचीन&rsquo;चीन&rsquo; साम्राज्यं प्रजाकोपेन विप्लुतं,<br>
विप्लावितं च साम्राज्यं प्रजाभी &lsquo;रूसकं&rsquo; महत्,<br>
तथा &lsquo;तुरुष्क&rsquo;साम्राज्यं, राज्यं &lsquo;पारस्यं&rsquo; एव च,<br>
&lsquo;जर्मनानां&rsquo; च साम्राज्यं, राज्यं &lsquo;स्पेनीयकं&rsquo; तथा;<br>
&lsquo;चीन- जापानयोः&rsquo; युद्धं, &lsquo;रूस-जापानयोः&rsquo; अपि,<br>
फ़्रेंचानां&rsquo; &lsquo;ब्रिटनानां&rsquo; च, &lsquo;जर्मनानां&rsquo; तथैव च,<br>
&lsquo;इटालिकानां&rsquo;, &lsquo;स्पेनानां&rsquo;, तथैव-&lsquo;अमेरिका&rsquo;-भुवां,<br>
&lsquo;पारसीक&rsquo; &lsquo;तुरुष्काणां&rsquo;, &lsquo;अर्वाणां&rsquo;, &lsquo;अफ़ग़ानिनां&rsquo;,<br>
&lsquo;पोलानां&rsquo;, &lsquo;फ़िनिशानां&rsquo; च, तथा &lsquo;हबशिना&rsquo;-भुवां,<br>
&lsquo;ब्रिटनस्य&rsquo; च सेनायां तथा भारतवासिनां<br>
योधानां प्रेष्यभूतानां पिंडार्थे युद्धकारिणां;<br>
किमन्यत्, सर्वजातीनां सर्वत्र जगतीतले;<br>
ब्रिटनैर्दासतां नीते, सद्विप्रक्षत्रलोपनात्,<br>
स्वदोषैर्, भारते चापि घोरः क्षोभः समुत्थितः;<br>
विधूय वा निहत्य-एव, राजानं स्वं, प्रवर्त्तिता</p>
<p>,<br>
या, ऽऽनेकेषु-अपि देशेषु, &lsquo;संघराज्य&rsquo;-विडम्बना,<br>
न-उत्पादयति संतोषं प्रजानां सा</p>
<p>मनाग् अपि,<br>
प्रत्युता-ऽपादयत्येवाऽशांतिं घोरतरां ननु;<br>
अद्भुतानां उपज्ञानां सूक्ष्मविज्ञानशास्त्रिणां,<br>
दुष्प्रयोगो, बधायैव क्रियते, न हिते, नृणां,<br>
शस्त्रास्त्रोत्पादनायैव, नाऽन्नवस्त्रोपसम्पदे।<br>
तत् सर्वेफलितं नूनं वृत्तीनां संकरस्य च,<br>
विजृंभितायाश्च ततः समाजस्याऽनवस्थितेः।<br>
कारणं चाऽनवस्थायाः सर्वदेशेषु भूतले,<br>
कर्त्तृणां सुव्यवस्थायाः &lsquo;ब्राह्मणानां&rsquo; अदर्शनं।<br>
सत्शिक्षायाः अभावोऽतः, तपसा निग्रहस्य च,<br>
सज्ज्ञानानां विलोपश्च दुर्भावानां प्रचारणं,<br>
काम-क्रोध-लोभ-मोह-मद-मात्सर्य-वर्धनं,<br>
प्रजानां च मिथो द्रोहः, शासकैश्चापि पीड़नं,<br>
दुष्टानां शासकानां च स्वच्छन्दत्वं भयं विना।<br>
&ldquo;ब्राह्मणं तु स्वधर्मस्थं दृष्ट्वा बिभ्यति चेतरे&rdquo;,<br>
स्वधर्मे चानुतिष्ठंति, कृत्यं सर्वे च कुर्वते,<br>
&ldquo;नान्यथा, क्षत्रियाद्यास्तु;तस्माद्विप्रस्तपश्चरेत्&rdquo;; (शु० नी०)<br>
&ldquo;त्रिविधं नरकस्येदं द्वारं नाशनमात्मनः,<br>
कामः क्रोधः तथा लोभः, तस्माद् एतत् त्रयं त्यजेत्&rdquo;; (गी०)<br>
द्विजैरेव त्रयोऽप्येते पोष्यन्ते यदि-अहर्निशं,<br>
लौल्यमेव-इन्द्रियाणां चा,ऽप्यासक्तिर्विंषयेषु-अति,<br>
तदा सर्वे कथं न स्यात् जगदेवाऽधरोत्तरं?</p>
<p><strong>आत्मज्ञानाऽवश्यकता</strong></p>
<p>आत्मज्ञानविलोपाच्च, तथा चाऽस्याऽप्रयोगतः<br>
जीवनव्यवहारेषु, समाजस्थापनाय च,</p>
<p>रागद्वेषनिरोधाय, विभागाय च कर्मणां,<br>
श्रमाणां, श्रममूल्यानां, सुखानां, न्यायतस्तथा,<br>
संकरात्सर्ववृत्तीनां आपन्ना घोरदुर्दशा।<br>
&ldquo;यदा चर्मवद् आकाशं वेष्टयिष्यंति मानवाः,<br>
तदा देवंअविज्ञाय दुःखस्यान्तो भविष्यति”।<br>
न ज्ञात्वा परमात्मानं देवानां देवमुत्तमं,<br>
ज्ञानशुद्धेः भावशुद्धेः कर्मशुद्धेर् न सम्भवः।<br>
&ldquo;सैनापत्यं च राज्यं च दंडनेतृत्वमेव च,<br>
सर्वलोकाधिपत्यं वा, वेदशास्त्रविद् अर्हति&rdquo;; (म०)<br>
&lsquo;वेदस्य शास्त्रं&rsquo; वेदान्तः, आत्मशास्त्रं यद्-ईरितं।<br>
&ldquo;यस्तु सर्वाणि भूतानि-आत्मन्येवाऽनुपश्यति,<br>
सर्वभूतेषु चाऽत्मानं,” स न कंचित् जुगुप्सते; ( उ०)<br>
आत्मवत्सर्वभूतेषु स एवाऽचरति ध्रुवं;<br>
यस्तु नैवं विजानाति, वेत्ति भिन्नान् परांस्तथा,<br>
स भेदबुद्धिसंमोहात् स्वार्थाय द्वेष्टि तान् परान् ;<br>
अति स्वार्थात् (न्) मिथो द्वेषः, ततः क्लेशो नृणां भृशं;<br>
धर्म्यात् स्वार्थात् परार्थाच्च नीतिः प्रीतिः, ततः सुखं;<br>
&ldquo;सर्वभूतस्थितं यो मां आत्मानं वेत्ति तत्वतः”, (गी०)<br>
आत्मनः प्रकृतिं चापि, स वै न्यायेन वर्त्तते;<br>
स्वदेहमेव तु आत्मानं वेत्ति यो भेददर्शनः<br>
अन्यदेहान् परान्-एव, स द्वेषैरभिभूयते।<br>
यत्र सच्छिक्षकाः संति, पुराणैतिह्यवेदिनः,<br>
सर्वव्यापिनमात्मानं पश्यंति च निरन्तरं,<br>
अत एव सदा संति “सर्वभूतहितेरताः”,<br>
सुव्यवस्था समाजस्य तत्र स्यात् स्खलनं विना।<br>
स्त्रीभिः सतीभिः सत्पुंभिः जगत् सत्येन धार्यते;</p>
<p>&lsquo;श्रत्&rsquo; शब्दोऽयं तु वेदेषु&rsquo;सत्य&rsquo; -नामसु पठ्यते;<br>
&lsquo;श्रद्-एतद्&rsquo; इति &lsquo;धत्ते&rsquo; या, &lsquo;श्रद्धा&rsquo; सा बुद्धिरुच्यते;<br>
यस्यां सभायां &lsquo;श्रद्धेयाः&rsquo; संति वै प्रायशो द्विजाः,<br>
सा- एव &lsquo;धर्म&rsquo;-सभा, सा-एव सद्धर्मान् परिकल्पयेत्<br>
समये समये, सर्वलोककल्याणकारकान्,<br>
यैः समाजे सुव्यवस्था स्थाप्येताऽपि दृढीभवेत्,<br>
परस्परं च श्रद्दध्युः सर्वेऽपि ननु मानवाः;<br>
सत्यवक्तषु विश्वासः, विश्वासात् प्रीतिसंभवः,<br>
प्रीतेर् अन्योऽन्यसाहाय्यं ततो ऋद्धिः, ततः सुखं;<br>
व्याख्या इयं खलु सूत्रस्य&ndash; &lsquo;जगत् सत्येन धार्यते&rsquo;।<br>
“ति</p>
<p>निश्ना-धृति-अहिंसाद्याः सत्याकारास्त्रयोदश;<br>
यद्भूतहितमत्यन्तं तत् सत्यमिति कथ्यते;<br>
असत्याद् भवति क्रोध-काम-लोभादिसम्भवः,<br>
त्रयोदशैते ऽतिबलाः शत्रवः प्राणिनां स्मृताः&rdquo;; (म० भा० शां०)<br>
&ldquo;न सा सभा यत्र न संति वृद्धाः, वृद्धाः न ते ये न वदंति धर्मे,<br>
नासौ धर्मो यत्र न सत्यमस्ति, सत्यं न तद्यच्छलमम्युपैति&rdquo;; (म० भा०)<br>
ईदृशाः सद्द्विजाः यस्मिन्, स समाजः समृध्यति;<br>
असत्यवादिनो यस्मिन् भूयांसः, स विषीदति।</p>
<p><strong>सर्वरोगभेषजं-समाजसुव्यवस्था</strong></p>
<p>समाजसुव्यवस्थैव सर्वरोगस्य भेषजं;<br>
परंतु गुण-कर्मानुसारेण; नाऽन्यथा, यदि &lsquo;वर्णता&rsquo;;<br>
गुणकर्मादि-अभावेऽपि जन्मना नहि केवलं।<br>
उत्तमं जन्म कर्मभ्यां कर्मणैव च मध्यमं,<br>
मिथ्यैव केवलं जात्या, वर्णवत्त्वं स्मृतं बुधैः।<br>
न केवलं तु तपसा, नाऽपि केवलविद्यया;</p>
<p>न केवलं तु शौर्येण, नाऽपि केवलरक्षया;<br>
न केवलं तु दानेन, नाऽपि केवलवार्त्तया;<br>
न केवलं सेवयैव, नाऽपि भृत्या एव केवलं;<br>
मानुषस्तु उभयेनैव, वृत्त्याऽप्युचितया तथा,<br>
विप्र-क्षत्रिय-</p>
<p>विट्-शूद्र-शब्दार्हो भवति, क्रमात्।<br>
&ldquo;तपः श्रुताम्यां यो हीनो” नह्यसौ ब्राह्मणो भवेत्;<br>
भारायैव समाजस्य, विघ्नाय प्रगतेर्-सौ।<br>
&quot; जात्या न क्षत्रियः प्रोक्तः, क्षतत्राणं करोति यः,<br>
चातुर्वर्ण्य बहिष्ठोऽपि स एव क्षत्रियः स्मृतः”; (म० भा०शां० ७३)<br>
&ldquo;एतौ हि नित्यं संयुक्तौ इतरेतरधारणे;<br>
क्षत्रं वै ब्रह्मणो योनिः, योनिः क्षत्रस्य वै द्विजः &ldquo;; (,,)<br>
“विशः” च नाम सामान्यं सर्वेषां वैदिकं नृणां;<br>
चतुर्णामपि वर्णानां योनिः प्रत्यक्षतो &lsquo;विशः&rsquo;।<br>
&lsquo;विशः&rsquo; सन्ति &lsquo;प्रकृतयः&rsquo;; &lsquo;वर्णाः&rsquo; &lsquo;विकृतयः&rsquo; तथा;<br>
सर्वे पदार्थाः मूलायाः &lsquo;विकाराः&rsquo; &lsquo;प्रकृतेः&rsquo; यथा।<br>
&ldquo;नाऽब्रह्म क्षत्रं ऋध्नोति, नाऽक्षत्रं ब्रह्म वर्धते”, (म०)<br>
नाऽवैश्यं उभयं जीवेन्, नाऽशूद्रं त्रितयं चलेत्;<br>
मुख-बाहु-उरू-पद्-वत् ते सर्वेऽन्योऽन्यं उपाश्रिताः।<br>
कार्त्तवीर्यस्य समये, सम्पाते ब्रह्मक्षत्रयोः,<br>
ब्राह्मणैः सह वैश्याश्च शूद्राश्चाप्येकतः स्थिताः,<br>
उद्धताः क्षत्रियाश्चापि दुर्मदाश्चैकतः स्थिताः;<br>
त्रिःसप्तकृत्वो युद्धानि तेषां आसन् परस्परं;<br>
प्रजानां कदनं चाभूत्, गर्भानामपि शातनं,<br>
समाजाऽकुलता घोरा, धर्मकर्मादिसंकरः,<br>
लुलोप वर्णभेदश्चनिर्मर्यादं अभूज् जगत्,<br>
&ldquo;अधरोत्तराऽपचारेण म्लेच्छभूताश्च सर्वशः,</p>
<p>व्रात्यतां समनुप्राप्ताः, बहवो हि द्विजातयः&rdquo;; (म० भा०)<br>
नवीनः प्रविभागश्च वर्णानां धर्मकर्मणां<br>
पुनः कृतस्तु तत्पश्चात् कश्यपेन महर्षिणा,<br>
“व्योकारहेमकारादि-जातिभ्यः क्षत्रियाः कृताः&rdquo;; (म० भा०)<br>
पर्शुरामेण वसता चाऽपरांतेषु वै तदा,<br>
तत्रत्येभ्यो नवीनाश्च तद्योग्याः ब्राह्मणाः कृताः;<br>
(प्रसिद्धाः अद्य तद्वंश्याः संति &lsquo;चित्पावना&rsquo;ऽख्यया-<br>
मतं एवं तु केषांचिद्, अन्ये त्वेवं न मन्वते );<br>
कथैषा ब्रह्मवैवर्त्ते विस्तरेणास्ति वर्णिता; (व्र० वै०)<br>
पार्थाय चैव कृष्णेन व्याख्याता शांतिपर्वणि,<br>
सूचिता चापि भीष्मेण सेनापतिनियोजने।<br>
भविष्येऽपि प्रसिद्धाऽस्ति कथा, कण्वो मुनिर्यथा<br>
&lsquo;मिस्त्र&rsquo;देशमनुप्राप्तः प्रेक्षकः पृथिवीमटन्;<br>
तत्र नासीत् तदा काचित् देशे वर्णव्यवस्थितिः,<br>
अकारयद् ऋषिस्तत्र समाजव्यूहनं नवं,<br>
प्रकृतेश्च प्रवृत्तेश्चाऽप्यनुसारं निवासिनां।<br>
पुराणेष्वितिहासेषु सर्वेष्वेवं, असंशयं,<br>
स्वभाव-गुण-वृत्तिभ्यो दर्शितो वर्णनिर्णयः।</p>
<p><strong>(जीविका ) वृत्तिः अंतिमा निर्णायिका</strong></p>
<p>तत्रापि संशये, वृत्तिरेव निर्णयकारिणी;<br>
यादृशी जीविका यस्य तादृग् वर्णोऽस्त्यसंशयं;<br>
जीविकाकरणे शक्तिः प्रकृतिं तादृशीं वदेत्;<br>
व्यवहारं असंप्राप्तो भवेत् सामान्य-&lsquo;मानवः&rsquo;;<br>
&ldquo;शूद्रेण हि समस्तावद् यावद् वेदे न जायते”, (म०)<br>
&ldquo;जगत् सर्वमिदं ब्राह्मं, कर्मभिर्वर्णतां गतं&rdquo;; (म० भा० )</p>
<p>व्यवहारं तु सम्प्राप्तो जीविका-साधकं पुनः,<br>
तेन तेनोचितेनाऽथ &lsquo;वर्ण&rsquo; -नाम्ना विविच्यते।<br>
&lsquo;शिक्षको&rsquo; मानवोऽयं तु, &lsquo;रक्षको&rsquo; मानवो ऽपरः,<br>
&lsquo;पोषको&rsquo; मानवोऽन्यश्च, &lsquo;सेवको&rsquo; हि-इतरो नरः।<br>
स्वयंप्रज्ञो द्विजातिः स्याद् यः कार्यारम्भणक्षमः;<br>
अपेक्षकः पराऽज्ञायाः परप्रज्ञः स एकजः।<br>
&lsquo;ब्रह्म-वेदो &lsquo;पजीवित्वात्, &lsquo;क्षतत्राणो&rsquo;पजीव्यया,<br>
&lsquo;भूकृष्यादिनिवेशेना&rsquo;, &lsquo;ऽशु-द्रवात्&rsquo; प्रेषिते सति-<br>
एवमेव हि चत्वारो मुख्यवर्णास्तु लक्षिताः।</p>
<p><strong>प्राक्तनानि उदाहरणानि</strong></p>
<p>क्षत्रियौ कृष्णजनकौ, तुलाधारो वणिक् तथा,<br>
धर्मव्याधः शूद्र एव, ऋषीणामपि शिक्षकाः,<br>
केवलं स्व-स्ववृत्तीनां वर्त्तनाद्, अविवर्त्तनात्।<br>
विश्वामित्रः, गृत्समदः, वीतह यो,ऽथ मौद्गलाः,<br>
भरतस्यानुजाः, गार्ग्याः, क्षत्रियाः बहवोऽपरे,<br>
एवं वसिष्ठसम्बन्धी वैश्यश्चित्रमुखोऽपि च,<br>
मतंगश्चापि चांडालः, ब्रह्मर्षित्वं प्रपेदिरे,<br>
तपसा विद्यया सार्धेजीविका-परिवर्त्तनात्।<br>
कृष्णो भोगी, शुकस्त्यागी,जनको राजकार्यकृत्,<br>
वसिष्ठस्त्वप्सरःपुत्रः इक्ष्वाकूणां पुरोहितः,<br>
पुराणकर्त्ता तत्पौत्रो वैश्यापुत्रः पराशरः,<br>
कैवर्त्त्याश्च सुतस्तस्य पुत्रो व्यासो महामुनिः<br>
कर्त्ता वक्ता-इतिहासानां पुराणानां च भूरिशः<br>
वेदानां प्रतिसंस्कर्त्ता ज्ञानाऽलोकप्रवर्त्तकः,<br>
मदालसा महारा</p>
<p>शी, सुलभा ब्रह्मचारिणी,</p>
<p>चूड़ाला योगसिद्धा च, कर्कटी पिशिताऽशना,<br>
गृहिण्यौ गार्गिमैत्रेय्यौ,गिरादेवी कुमारिका,<br>
शुक्रो गुरुस्तु दैत्यानां,देवानां च बृहस्पतिः,<br>
धर्मव्याधो व्याध एव,तुलाधारो तुलाधरः,<br>
वैश्यः समाधिः दुर्गायाःज्ञानं आप्नोद् यः उत्तमं,<br>
&ldquo;ममेत्यहमिति प्राज्ञः संगविच्युतिकारकं&rdquo;,<br>
वेश्याऽसक्तो ऋषिर्दत्तः, विष्णुभक्तश्च नारदः,<br>
प्रह्लादो दैत्यराजश्व, पितृलोकपतिर्यमः,<br>
काकरूपधरश्चापि भुशुंडः पक्षिराड् ऋषिः-<br>
शानं एकं तु सर्वेषां कर्म तेषां पृथक् पृथक्;<br>
जीविका-कर्मणा, वृत्त्या, वृत्तेन,-एते विवेचिताः,<br>
पृथक् पृथक् च वर्णानां नामभिः प्रथिताः भुवि।</p>
<p><strong>साम्प्रतानि उदाहरणानि</strong></p>
<p>इतीयं प्राक्तनी वार्त्ता; साम्प्रती श्रूयतां पुनः।<br>
‘वकीलो’, ‘डाक्टरो’, &lsquo;जज्जो’,‘दूकान्दारो’ऽथ &lsquo;मास्टरः &lsquo;,<br>
&lsquo;ज़मीदारो&rsquo; ऽथ, &lsquo;मज़दूरः&rsquo;, &lsquo;माली&rsquo; वा &lsquo;मेहतरो&rsquo; ऽथवा,<br>
&lsquo;ग्वाला&rsquo; वा &lsquo;लोनिया&rsquo; वापि, &lsquo;धानुको&rsquo;, &lsquo;मुस्हरो&rsquo; ऽथवा,<br>
&lsquo;सुनारो&rsquo; वा, ऽथ &lsquo;लोहारो&rsquo;, &lsquo;कुम्हारो&rsquo; वा, &lsquo;बहेलिया&rsquo;,-<br>
विवेचितास्तु प्रत्यक्षं स</p>
<p>र्वेते वृत्ति-कर्मणा;<br>
जीविका-कर्मणो ह्येव प्रत्येकं नाम बोधकं,<br>
अन्योऽन्याऽस्पृश्यजातीनां जातं एतर्हि वाचकं;<br>
मूढग्राहेण सत्यार्थः कालेन वितथीकृतः,<br>
जन्मनि-एवाऽग्रहस्याऽपि रूढ्या -एव- उत्सर्गभूतया,<br>
स्वभाव-जनितानां चाऽपवादानां उपेक्षया,<br>
सर्वेषां अधिकाराणां बलिभिश्चाऽतिलिप्सया,<br>
विवंचयिषया चाऽपि कर्त्तव्यानां तु सर्वथा ।</p>
<p>अध्यात्मशास्त्रदृष्ट्या तु, संघनिर्मितये ध्रुवं,<br>
‘वर्णो’, ‘वृत्तिर्’, ‘जीविका&rsquo; वा, &lsquo;पेशा&rsquo;, &lsquo;रोजी&rsquo; -इति वा तथा;<br>
पर्यायवाचकाः सर्वे शब्दाः स्युर् लोकसंग्रहे।</p>
<p><strong>&lsquo;वर्ण&rsquo; - &lsquo;सवर्णा&rsquo; दि-शब्द-निरुक्तिः</strong></p>
<p>निरुक्ति &lsquo;वर्ण&rsquo; शब्दस्य, व्याकृतिः, श्रूयते, यथा-<br>
समाजे स्थाननिर्देशाद् &lsquo;वर्णनात्&rsquo; पुरुषस्य वै,<br>
&lsquo;आच्छादनान्&rsquo; नरस्यापि श्वेत-कृष्णादि-&lsquo;वर्ण&rsquo;वत्,<br>
विशेषवृत्ति-&lsquo;वरणाद्&rsquo;, &lsquo;वर्ण&rsquo; इत्यभिधीयते।<br>
श्वेत-रक्त-पीत-कृष्ण चतु&rsquo;र्वर्ण&rsquo;-विभेदतः,<br>
कस्मिंश्चित् प्राक्तने काले स्युर् वर्णास्तु विवेचिताः,<br>
&ldquo;ब्राह्मणानां सितो वर्णः, क्षत्रियाणां तु लोहितः,<br>
वैश्यानां पीतकश्चैव शूद्राणां असितस्तथा&rdquo;; (म०भा०)<br>
न तु तत् साम्प्रतं सत्यं; सत्यं सत्त्वादि-भेदतः।<br>
पातंजलमहाभाष्येऽप्येतदुल्लेखनं कृतं।<br>
येषां समाना ननु जीविका स्याद् वृत्तं च, वृत्तिः, प्रकृतिश्च, कर्म<br>
भवंति ते एव मिथः सवर्णाः;न केवलं नामजात्या सवर्णाः।<br>
समानशीलव्यसनेषु सख्यं, सहैव चाऽहार-विहार-भावः,<br>
परस्परं चाऽपि विवाहधर्मः, सौख्यप्रदः स्यान्;न तु नेदृशानां।<br>
न च तत्र बलात्कारो विवाहे वा सहाशने;<br>
समानशीलताप्रीतिनीतिरेव नियामिका।</p>
<p><strong>चतुष्कैर्धर्मसंग्रहः</strong></p>
<p>&lsquo;वेदो&rsquo; हि तत्त्व-&lsquo;विद्या&rsquo; स्यात्, तज्जो धर्मस्तु &lsquo;वैदिकः&rsquo;;<br>
&lsquo;सनातनो&rsquo; यद् आत्मा-एव, तज्जो धर्मः &lsquo;सनातनः&rsquo;<br>
“नित्यः सर्वगतः स्थाणुर अचलोऽयं सनातनः”; (गी०)<br>
&lsquo;आर्याणां&rsquo; सम्मतो यस्माद्, &lsquo;आर्य&rsquo; धर्मः स एव हि;</p>
<p>सूक्ष्म-सात्त्विकया बुद्ध्या निर्णीतो, &lsquo;बौद्ध&rsquo; एव सः;<br>
सर्वमानवकल्याणकारी, तस्माच्च &lsquo;मानवः&rsquo;;<br>
&lsquo;महद् - बुद्धि-मनों&rsquo; ऽशानां अवतारेण चैव हि<br>
प्रोक्तं भगवता यस्मान् &lsquo;मनुना&rsquo;, -ऽतश्च &lsquo;मानवः&rsquo;।<br>
&lsquo;मानव&rsquo;स्याऽस्य धर्मस्य &lsquo;राजधर्मस्य&rsquo; चैव हि,<br>
रा</p>
<p>मश्च सर्वधर्माणां राज्ञां धर्मस्य वै तथा,<br>
आन्वीक्षिकी-प्रसूतस्य &lsquo;राजगुह्यस्य&rsquo; तत्वतः,<br>
सम्यक् च दर्शनस्याऽपि प्रजातस्य प्रयोगतः,<br>
चतुष्कैरेव कतिभिः संग्रहः क्रियतेऽधुना।<br>
चतुर्वर्णाश्रमाणां चाऽनुरोधाय चतुष्कताः<br>
न तु तत्राऽग्रहः कश्चिच् चतुष्कैः प्रतिपादने;<br>
यद् अत्र तत् कृतं तत्त सौकर्यायैव केवलं;<br>
द्विकैः, त्रिकैः, पंचकैश्व, पट्कैर्वा, सप्तकैश्व वा,<br>
पदार्थानां तु गणनं कृतमेव बुधैः पुराच<br>
&ldquo;प्रस्थानभेदाद् भेदः स्याद् दर्शनानां&rdquo; इतीह दिक्।<br>
&lsquo;आत्मा&rsquo;, &lsquo;ऽनात्मा&rsquo; च, &lsquo;सम्बन्धो निषेधेन&rsquo; तयोरपि,<br>
परात्मनि &lsquo;समाहारः&rsquo; -सार्विकं तच्चतुष्टयं<br>
वेदान्तस्य च निष्कर्षो ऽखिलानां मूलमेव च।<br>
सदैव सत्-चिद्-आनन्द-रूपस्यप्रत्यगात्मनः,<br>
गुणत्रयं च, नैर्गुण्यं च-स्याद् गुणचतुष्टयं।<br>
आदौ-अव्यक्तताऽवस्था प्रकृतेः प्रत्यगात्मनः,<br>
त्रैगुण्यं व्यक्ततायां चाऽपि-एवं गुणचतुष्टयं;<br>
&ldquo;सत्वं-रजस्-तम इति गुणाः प्रकृतिसंभवाः”, (गी०)<br>
मूलाऽवस्था च प्रकृतेः तुर्यो मूलगुणो भवेत्।<br>
आत्म-प्रकृत्योर्जातोऽयं शरीरी चित्तमुच्यते;<br>
चित्तस्याऽपि हि चत्वारो धर्माः संत्येव सर्वदा,</p>
<p>चतुष्कैर्धर्मसंग्रहः</p>
<p>ज्ञानं, इच्छा, क्रिया, निद्राऽव्यक्तता च चतुर्थिका ;</p>
<p>“सत्वं ज्ञानं, रजः कर्म, तमोऽज्ञानं (इच्छा) इह-उच्यते” ; (म०)</p>
<p>बुद्धिः सत्वं, अहंकारस्तमश् च, एवं मनो रजः,</p>
<p>चित्तं सर्वसमाहारः, चयनात्, स्मृतिधारणात्,</p>
<p>अखिलाऽनुभवानां तु भूत-भव्य-भविष्यतां ;</p>
<p>( ‘क्रियाशक्तिरहंकारः’इति केचन मन्वते,</p>
<p>‘अहं -करोमीति’च ते शब्दं व्युत्पादयंति हि;</p>
<p>अन्ये- ‘अहमं-करोति’-इति व्युत्पत्तिं, ‘कुंभ-कार’वत्,</p>
<p>वरयंति; यतस्तु-‘इच्छा’-मयोऽसौ पुरुषो हि-‘अहम्’;</p>
<p>“अहं-कारोऽभिमानोऽस्ति, मनः संकल्पकं तथा”; (सां० का० )</p>
<p>‘अहं-भावो’, ‘ऽस्मिता’, ‘ऽहंता’, पर्यायाः खलु - ‘अहं-कृतेः’;</p>
<p>‘अहंतायाः’घनीभावो, दार्ढ्यं, च ‘नियमः’, ‘स्थितिः’,</p>
<p>‘मोहः’, ‘आवरणं’, ‘बंधः’– सर्वं ‘इच्छा’-फलं खलु ;</p>
<p>क्रियाशक्तिर्मनोऽतः स्याद्; इच्छाशक्तिरहंकृतिः ।</p>
<p>‘प्रख्या-प्रकाशो-ज्ञानं’च, ‘प्रवृत्तिः-चलनं-क्रिया’</p>
<p>सांख्ये योगे ‘मोहः-इच्छा-ऽऽवरणं-नियमः- स्थितिः’—</p>
<p>गुणत्रयाणां धर्माणां एते पर्यायवाचकाः।</p>
<p>( सां०- का०;यो० सू० भा०; गी० )</p>
<p>यथा चित्ते तथा देहेऽप्यस्ति तादृक् चतुष्टयं—</p>
<p>गुणः, द्रव्यं च कर्माऽपि, तथा ऽभावस्य भासनं ।</p>
<p>एकैकगुणवैशेष्यात्, प्रकृतीनां चतुष्टयं ;</p>
<p>“वैशेष्यात् तु-एव तद्वादस्तद्वाद”इति सूत्रितं; ( ब्र० सू० )</p>
<p>“भूयसा व्यपदेशः”स्यादिति नैयायिकं मतं ;</p>
<p>सत्त्वादिगुणवैशेष्याद्, अनुद्बुद्धतया तथा,</p>
<p>चातुर्विध्यं मनुष्येषु प्रकृतीनां प्रजायते ;</p>
<p>केचित् सत्त्वाधिकाः, केचित् भवंत्यथ रजोऽधिकाः,</p>
<p>केचित्तमोऽधिकाश्चा,ऽन्ये ऽनभिव्यक्तगुणास्तथा ।</p>
<p>चत्वारश्चैव वर्णाः स्युः । चत्वारश्चाश्रमाः पृथक् ।</p>
<p>चतुर्विधाश्च तद्धर्माः । चत्वार्येव वयांसि च ,</p>
<p>युवत्वं चा,ऽथ प्रौढत्वं, वार्धक्यं च, जरा तथा ;</p>
<p>सत्वं-ज्ञानं-‘ब्रह्मचर्यं’, तमः-इच्छा-‘गृहं’तथा ,</p>
<p>रजः-क्रिया-‘वनं’- यज्ञः, ‘सन्यासो’निर्गुणः स्मृतः ।</p>
<p>चत्वारः पुरुषार्थाश्च, ‘चतुर्वर्ग’इति स्मृताः ;</p>
<p>“तमसो लक्षणं कामः, रजसस्त्वर्थ उच्यते ,</p>
<p>सत्त्वस्य लक्षणं धर्मो”, मोक्षो निस्त्रिगुणः स्मृतः । (म० )</p>
<p>अधिकाराश्च चत्वारः; कर्त्तव्यानि तथैव च ;</p>
<p>धर्म-निर्णयनं, दुष्टदंडनं, धनसंचयः ,</p>
<p>भृतिलाभः –चतुर्णां खल्वधिकारा इमे क्रमात् ;</p>
<p>ज्ञानप्रचारणं, रक्षाकरणं, दानपोषणे ,</p>
<p>सेवनं, चेति तेषां तु कर्त्तव्यानि क्रमात्तथा ।</p>
<p>राशिषु-अपि एषणानां च चतस्त्रो मानसैषणाः ;</p>
<p>शारीरेच्छाश्चतस्त्रश्च; हृदयाऽप्यायनानि च</p>
<p>चत्वायेव भवंतीह तोषणानि मनीषिणां ;</p>
<p>लोक-वित्त- एषणे चैव, तथा दार-सुत-एषणा ,</p>
<p>मोक्षैषणा चतुर्थी स्याद् या मुमुक्षाऽभिधीयते ;</p>
<p>‘स्थानं मानो भवेल्लोके मम’—लोकैषणा हि सा ;</p>
<p>‘सम्पत्तिश्च, समृद्धिश्च, विविधाश्च परिग्रहाः ,</p>
<p>शोभनानि च वस्तूनि स्युर्मे’—वित्तैषणा हि सा ;</p>
<p>‘दाम्पत्यं चाऽत्यपत्यानि, तथा परिजनाः बहु,</p>
<p>स्युर्मेम, -ईश्वरता च-एषु स्यात् ’—सा दार-सुतै-षणा,</p>
<p>‘सर्वद्वंद्वैर्विमुक्तः स्याम्, स्वच्छंदः सर्वथैव च,</p>
<p>ना-‘ऽन्य&rsquo;स्य बंधने ऽहं स्याम्’इति मोक्षैषणा मता ;</p>
<p>‘अहं स्याम्’, ‘बहु चाऽहं स्याम्’, ‘बहु-धा स्याम् अहं’तथा,</p>
<p>‘सर्वमप्यहमेवस्याम्’—रूपं तासां क्रमाद् इदं ;</p>
<p>‘अहमेव हि सर्वः स्याम्’, ‘न स्यात् किंचिद् अपि-इतरत्’,</p>
<p>‘स्वे महिम्नि स्थितोऽहं स्याम्’, ‘स्यात् सर्वं हि मयि स्थितं’</p>
<p>‘नाऽल्पः कथंचनाऽपि स्याम्, भूमा स्यामेव सर्वथा’,</p>
<p>“यत्र नाऽन्यत् × स भूमा”स्यात्’, “यो वै भूमाऽमृतं हि तत्”, (उ०)</p>
<p>—मोक्षैषणायाः रूपस्य सर्वं विवरणं त्विदं ।</p>
<p>‘अस्मिता’द्वयरूपाणि-एव-एषणानां चतुष्टयं ;</p>
<p>प्रातिस्विकी-अस्मिता त्वेका, या जीवात्मनि वर्त्तते;</p>
<p>सार्वस्विकी-अस्मिता चाऽन्या, ‘ऽहं ब्रह्माऽस्मी’ति भाव्यते ।</p>
<p>सुखं, दुःखं च, रागश्च द्वेषाश्च—अन्यच्चतुष्टयं,</p>
<p>वैयक्तिकाऽस्मिताजन्यं, क्षोभाणां जनकं भृशं ।</p>
<p>लोभो, भयं (मोह इति), मदो, मत्सर एव च,—</p>
<p>कामक्रोधोद्भवं चैतन् मुख्यक्षोभचतुष्टयं ।</p>
<p>सम्मानं च, तथैश्वर्यं, वित्तं च सुपरिष्कृतं ,</p>
<p>व्रह्मत्वं परमैश्वर्यं—इति, एषणचतुष्टये,</p>
<p>मानसे, विषयान् आहुः; तत् तोषणचतुष्ट॑यं ।</p>
<p>दैहिकं चापि तत्रास्ति तादृग् इच्छाचतुष्टयं—</p>
<p>“आहारेच्छा, धनेच्छा च, रतीच्छाऽपि” शरीरिणां, (देवी भा० )</p>
<p>चतुर्थी दैहिकी चेच्छा स्वास्थ्य-विश्राम-कामना ।</p>
<p>चतस्रो जीविकाश्चापि चतस्रो वृत्तयस्तु याः,</p>
<p>शिक्षणं-याजना-ऽदाने, शस्त्रास्त्राणां च धारणं ,</p>
<p>कृषि-गोरक्ष-वाणिज्यं, अन्येषां सेवनं तथा । (म० )</p>
<p>आहाराश्चापि चत्वारः सात्त्विकादिविवेकतः । ( गी०)</p>
<p>विवाहाश्चापि चत्वारः तथैव गुणभेदतः ;</p>
<p>ब्राह्मो, दैवः, तथा चाऽर्षः, प्राजापत्यश्च, ते,स्मृताः</p>
<p>सात्त्विकाः; राजसौ तत्र मतौ गांधर्व-राक्षसौ;</p>
<p>आसुरस्तामसो; घोरः पैशाचो वर्ज्य एव हि ,</p>
<p>पापिष्ठश्च निषिद्धश्च दंड्यश्चापि चतुर्थकः । (म० )</p>
<p>अपराधाश्च चत्वारः; चत्वारश्चापराधिनः ;</p>
<p>दंडाश्चतुर्विधाश्चापि, प्रकृतीनां विभेदतः—</p>
<p>प्रायाश्चित्तात्मको, अंगानां छेदनं वेधनं व्यधः ,</p>
<p>धनदंडो, ऽथ कारायां बन्धनं दासता वधः ।</p>
<p>“वाग्दंडं प्रथमं कुर्यात्, धिग्दंडं तदनन्तरं ,</p>
<p>तृतीयं धनदंडं तु, बधदंडमतः परं”; (म० )</p>
<p>“धिग्दंडो ब्राह्मणानां स्याद्, क्षत्रियाणां भुजाऽर्पणं ,</p>
<p>धनदंडऽश्च वैश्यानां, शूद्राणां देहदंडनं”; ( म० भा० )</p>
<p>“क्षत्रियो बाहुवीर्येण तरेद् आपदं आत्मनः ,</p>
<p>धनैर् वैश्यः”, श्रमैः शूद्रः, “विप्रो होमजपादिभिः ”(म० )</p>
<p>सत्त्विनां अपमानेन; दुष्करेषु नियोजनैः</p>
<p>रजस्विनां तु कार्येषु;धनापहरणात् तथा</p>
<p>तमस्विनां; अनुद्बुद्धशरीरे खलु—दंडनं ।</p>
<p>बलं चतुर्विधं चापि, शास्त्र-शस्त्र-धन-श्रमाः ।</p>
<p>परिग्रहाश्च चत्वारः । विनोदाश्च चतुर्विधाः ।</p>
<p>आयुर्वेदे चतस्रश्च मुख्याः प्रकृतयः स्मृताः ;</p>
<p>तिस्रः प्रसिद्धाः सन्त्येव, स्यादव्यक्ता चतुर्थिका ;</p>
<p>चिकित्साश्चापि तद्भेदात् तावत्यः स्युरसंशयं ;</p>
<p>पित्तं सत्वं, रजो वातः, तथैव च कफस्तमः ,</p>
<p>अनभिव्यंजनं बाले, चिकित्साऽस्य पृथक् ततः ।</p>
<p>अग्निः पित्तं, तथा वातो वायुः, श्लेष्मा जलं स्मृतं ,</p>
<p>तेषां च साम्यावस्था या स्वास्थ्ये, भावश्चतुर्थकः ।</p>
<p>अग्निः सत्त्वं प्रकाशित्वात्, चंचलं पवनो रजः,</p>
<p>तामसं सलिलं चैव, पृथिवी सर्वधारिणी ।</p>
<p>बिंदुर्, व्यासश्च, वृत्तं च खं च—ज्योतिश्चतुष्टयं ।</p>
<p>एकं, नाना च, त्रैराश्यं, शून्यं च—गणिते युगं ।</p>
<p>साम, दानं, भेद-दंडौ—नीतिरीतिश्चतुर्विधाः ;</p>
<p>“यथैव रक्षःसु न साम युज्यते, तथाऽर्थपूर्णेषु न दानमिष्यते ,</p>
<p>बलेन दृप्तेषु न भेदसंभवश्, चतुर्थ एवात्र ततो विधीयते”, (वा०रा० )</p>
<p>इति प्रवीरस्य हनूमतो वचः सुधीमतो रावणपूःप्रभंजने ;</p>
<p>साम सत्त्वं, रजो दानं, भेदः स्यान्मोहकं तमः ,</p>
<p>दंडस्तु सर्वसंग्राही सर्वेषां प्रतिभूः स्मृतः ।</p>
<p>देवताः—परमा माया, गौरी, वाणी च, पद्मजा ;</p>
<p>देवाश्चापि—परब्रह्म, शिवो, विष्णुः, चतुर्मुखः ;</p>
<p>इच्छाशक्तिर्-उमा प्रोक्ता, क्रियाशक्तिस्तथा-इन्दिरा ,</p>
<p>ज्ञानशक्तिर्-गिरा ज्ञाता, महाशक्तौ समाहृताः ;</p>
<p>रजोऽधिकः स्मृतो ब्रह्मा, ज्ञानशक्त्या च संगतः ;</p>
<p>विष्णुस्सत्त्वाधिकश्चापि क्रियाशक्त्या विवाहितः ;</p>
<p>तमोऽधिको महादेवः संसृष्टः सर्वदा-&lsquo;उमया&rsquo; ;</p>
<p>सर्वेऽपि देवीदेवास्तु परात्मनि समाहृताः ।</p>
<p>&ldquo;एकाऽक्षरं परं ब्रह्म, प्राणायामः परं तपः ,</p>
<p>सावित्र्यास्तु परं नास्ति, मौनात्सत्यं विशिष्यते ।</p>
<p>आद्यं यत् त्र्यक्षरं ब्रह्म, त्रयी यस्मिन् प्रतिष्ठिता ,</p>
<p>स गुह्योऽन्यस्त्रिवृद् वेदो, यस्तं वेद स वेदवित् ।</p>
<p>उपनीय तु यः शिष्यं वेदमध्यापयेद्विजः,</p>
<p>सकल्पं सरहस्यं च, तमाऽचार्यं प्रचक्षते ;</p>
<p>वेदः कृत्स्नोऽधिगन्तव्यः सरहस्यो द्विजन्मना,</p>
<p>तपो विशेषैर्विविधैः, व्रतैश्च विधिचोदितैः ;</p>
<p>धर्मेणाधिगतो यैस्तु वेदः सपरिबृंहणः ,</p>
<p>प्रणवस्य चतुष्टयं</p>
<p>ते शिष्टा ब्राह्मणाः ज्ञेयाः श्रुतिप्रत्यक्षहेतवः ”; (म० )</p>
<p>“एकं शास्त्रमधीयानो न विद्याच्छास्त्रनिश्चयं ,</p>
<p>तस्माद् बहुश्रुतः शास्त्रं विजानीयात् प्रयत्नतः ;</p>
<p>सर्वशास्त्रार्थवेत्तारं अपि योग्यां तु कारयेत् ,</p>
<p>कर्मस्वयोग्यो भवति सोऽन्यथा, ऽपि बहुश्रुतः” ; (सुश्रुतं)</p>
<p>“अध्यापयंति यदि दर्शयितुं क्षमंते</p>
<p>सूतेन्द्रकर्मगुरवो, गुरवस्त एव ;</p>
<p>शिष्यास्त एव रचयंति पुरो गुरूणां ;</p>
<p>शेषाः पुनस्तदुभयाऽभिनयं भजंते” ।</p>
<p>( आयुर्वेदप्रकाशः )</p>
<p>“इतिहासपुराणाभ्यां वेदं समुपबृंहयेत् ,</p>
<p>विभेत्यल्पश्रुताद्वेदो—माम् अयं प्रहरिष्यति ;</p>
<p>सच्छास्त्राणि तु सर्वाणि वेद एव हि सर्वशः;</p>
<p>वेदस्योपनिषत् सत्यं, सत्यस्योपनिषद् दमः,</p>
<p>दमस्योपनिषन्मोक्षो ”(म० भा० ) भयेभ्यः सर्वथा सदा,</p>
<p>सर्वशंकानिरासश्च, ‘स्व’-स्थता, शांतिरेव च ।</p>
<p>‘अ’:-तु-‘आत्मा’, ‘उः’-तथा ‘ऽनात्मा’, ‘मः’‘सम्बन्धो निषेधनैः ’,</p>
<p>‘अस्मी’ति ‘ब्रह्मसत्ता’ च, यस्यां सर्वं समाहृतं ;</p>
<p>‘अ’कारो ‘ऽहं’ तु सत्त्वं स्याद्, ‘उ’स्-तु‘- एतद्’रज उच्यते,</p>
<p>‘म’कारो ‘न’तमोभूतः, प्रणवे ते समाहृताः ;</p>
<p>एकाक्षरोपि प्रणवः, त्र्यक्षरश्चापि दृश्यते;</p>
<p>‘अ’कारस्तु-‘अहं’-आत्मा स्याद्, ‘उ’स्-तु-‘एतत्’सकलं जगत् ,</p>
<p>‘म’कारस्तु ‘न’कारः स्याद्, ‘इः’शक्तिर् याऽस्ति नाऽस्ति च ;</p>
<p>‘इ’कारः शक्तिरेव स्याद्, अन्तर्लीना हि सा त्रिषु ,</p>
<p>माहेश्वरेण सूत्रेण ‘अ-इ-उ-म् ( ण् ) ’एतेन दर्शिता ;</p>
<p>&ldquo;यावन्नोत्पद्यते सत्या बुद्धिर् ‘न-एतद्-अहं’, यया</p>
<p>‘न-एतन्-मम’-इति विज्ञाय, ज्ञः सर्वं अधितिष्ठते”, ( चरक० )</p>
<p>तावच्छान्तिर्न सम्भाव्या, तावन्मोक्षो न लभ्यते ।</p>
<p>“न मोक्षो नभसः पृष्ठे न पाताले न भूतले,</p>
<p>सर्वतृष्णाक्षये चेतःक्षयो मोक्ष इति श्रुतिः” ।</p>
<p>“न नाकपृष्ठे, नमहेन्द्रधिष्ण्ये, न नागलोके, न रसातले वा ,</p>
<p>न पर्वताऽग्रे, न समुद्रगर्त्ते, न चाष्टसिद्धिषु, ‘अन्-इदं’हि मोक्षः”।</p>
<p>&ldquo;इत्य</p>
<p>मिव पुरुषं यद्रूपं ‘अन्-इदं’यथा ,</p>
<p>ब्रह्मेशानौ पुरोधाय देवाः प्रतिययुर् दिव; (मा स्कं० १० अ० २)</p>
<p>“&hellip;‘इदं’ -बुद्धिश्च बाह्यार्थेतु,- ‘अहं’-बुद्धिस्तथाऽत्मनि ,</p>
<p>प्रसिद्धा सर्वजन्तूनां; विवादो नेह कश्चन ;</p>
<p>यत्र यत्र-‘इदं’- इत्येषा बुद्धिर् दृष्टा स्वभावतः,</p>
<p>तत्र तत्र तु-‘अनात्म’त्वं विज्ञातव्यं विचक्षणैः;</p>
<p>&lsquo;शरीरे&rsquo; दृश्यते सर्वैः ‘इदं’-बुद्धिः, तथैव च</p>
<p>‘अहं’-बुद्धिश्च, विप्रेन्द्राः, ततस् ते भिन्नगोचरे;</p>
<p>‘शरीरा’ऽलम्बना बुद्धिर् ‘इदं’इति-,आस्तिकोत्तमाः ,</p>
<p>चिद्-‘आत्मा’ऽलम्बना साक्षाद् ‘अहं’-बुद्धिर्, न संशयः ;</p>
<p>‘इदं’-अर्थे शरीरे तु या ‘ऽहं’इति-उदिता मतिः ,</p>
<p>सा महाभ्रांतिर् एव स्यात् ‘अ-तस्मिन्स्-तद्’-ग्रहत्वतः ”। (सूतसं०)</p>
<p>यदेव-‘इदं’तदेव-‘एतत्’समीपतरवर्त्ति च;</p>
<p>“इदमस्तु सन्निकृष्टं, समीपतरवर्त्ति च-एतदो रूपं ,</p>
<p>अदसस्तु विप्रकृष्टं, तदिति परोक्षे विजानीयात् ”। ( व्या० )</p>
<p>‘अहं’-‘एतन्’-‘न’-कारः च प्रणवेन त्रयोऽपि ते ,</p>
<p>त्र्यक्षरैकाक्षरेणापि कथ्यंते ‘ब्रह्म’रूपिणा ।</p>
<p>“ओंकारः, प्रणवः, तारः, प्रातिभः, सर्वविन्मतिः ,</p>
<p>उद्गीथः, तारकश्चापि, नामानि-अस्य भवंति हि”।</p>
<p>“तस्य वाचकः प्रणवः; तत्र निरतिशयं सर्वज्ञबीजं ;</p>
<p>प्रणवमहिमा</p>
<p>प्रातिभाद् वा सर्वं”। ( योगसू० )</p>
<p>“उच्चार्यमाण एव संसारभयात्तारयति तस्मात्तारः ”( उ० )</p>
<p>“अक्षरं प्रणौति”; (छां०उ०); “सर्वं ज्ञानं प्रकर्षेण नवीकरोति”;</p>
<p>“अवतीति ओम्”; ( व्या० )</p>
<p>ज्ञानेनैकेन चैतेन शायंतेऽपि त्रयो-</p>
<p>,</p>
<p>तस्मात् ‘सर्वज्ञता-बीजं’, त्र्यक्षरं ब्रह्म चाऽपि-असौ ।</p>
<p>ब्रह्म-‘अहं’“अन्यद् अन्यस्मात्, अनन्यत्वात् (सदैव हि);</p>
<p>“अम्-अन्यद् इति (शब्देन तु-) अन्यताऽऽभावः (उच्यते)”—</p>
<p>प्रहेलिकामयं न्यायसूत्रं एकं इदं तथा,</p>
<p>तमेवार्थं निषेधीयं वक्ति; नैवं तु भाष्यते</p>
<p>वात्स्यायनेन यदपि, नाऽन्योऽर्थस्तत्र युज्यते ।</p>
<p>‘अहमेवाऽस्मि, नाऽन्यत्तु किंचिदप्यस्ति कुत्रचित्’ ,</p>
<p>“ ‘मत्’-तः परतरं किंचिन् ‘नाऽन्यद्’अस्ति, धनंजय ;</p>
<p>‘मयि’सर्वम् ‘इदं’प्रोतं, सूत्रे मणिगणाः इव”; ( गी०)</p>
<p>“‘नाऽन्यत्’पश्यति यत्राऽयं स भूमा, ऽमृतमस्ति तत्” (छां०उ० )</p>
<p>“आत्माऽनुवीक्ष्य ‘नाऽन्यत्’(तु तदा) अपश्यद्” (अथाऽत्मनः ) ”;</p>
<p>(बृ० उ० )</p>
<p>“त्रिगुणं त्र, त्रितत्त्वं च, त्रयो देवाः, त्रयोऽग्नयः ,</p>
<p>त्रयाणां च त्रिमूर्तिस्त्वं, तुरीयस्त्वं, नमोऽस्तु ते” (आदित्यस्तो०)</p>
<p>“त्रयीं, तिस्रो वृत्तीः, त्रिभुवनं, अथो त्रीन् अपि सुरान्,</p>
<p>अकाराद्यैर्वर्णैः त्रिभिर्-अभिदधत्, तीर्णविकृति ,</p>
<p>तुरीयं ते धाम ध्वनिभिर्-अवरुन्धानं अणुभिः ,</p>
<p>समस्तं व्यस्तं त्वां, शरणद, गृणाति-‘ओं’-इति पदं”।(महिमस्तु० )</p>
<p>महिमा प्रणवस्यैवं वेदे गीतः पदे पदे ।</p>
<p>मांडूक्याद्युपनिषत्सु, गोपथब्राह्मणादिषु ,</p>
<p>अन्यग्रन्थेषु चैवापि सूचिताः बहवः त्रिकाः ।</p>
<p>अन्यानि चतुष्टयानि</p>
<p>त्रयः तुल्याऽधिकारास्ते, तुल्यसम्मानगौरवाः,</p>
<p>संसृष्टाश्च सदाऽन्योऽन्यं, न पृथग्भवितुं क्षमाः ,</p>
<p>न कश्चिद् अधरो वाऽपि, न च कश्चित् तथा-उत्तरः ,</p>
<p>त्रिष्वेतेषु गुणेष्वत्र; सत्कार्ये, ऽसति वा पुनः ,</p>
<p>प्रयोगेण, शुभत्वं वा, ऽशुभत्वं वा, ऽभिजायते ।</p>
<p>यद् रजस्तमसी प्रायो निंद्येते, तत्तु रूढितः ,</p>
<p>सत्त्वस्याऽभिभवात् ताभ्यां, अतिमात्रतया तथा ।</p>
<p>पूर्वमुक्तं, त्रयो देवाः सात्त्व-राजस-तामसाः ;</p>
<p>जगत्स्थित्यै प्रवृत्तस्तु तामसो हि भवः शिवः ,</p>
<p>संहाराय स एवास्ति रुद्रः कालो ग्रहो हरः ;</p>
<p>अन्नपूर्णा च गौरी च सर्वकल्याणकारिणी ,</p>
<p>इच्छा-तमोमयी, सैव कालिका सर्वमारिणी ;</p>
<p>“वहलरजसे विश्वोत्पत्तौ भवाय नमो नमः ,</p>
<p>प्रबलतमसे तत्संहारे हराय नमो नमः ,</p>
<p>जनसुखकृते सत्त्वोद्रिक्तौ मृड़ाय नमो नमः ,</p>
<p>प्रमहसि पदे निस्त्रैगुण्ये शिवाय नमो नमः” । (महिमस्तु० )</p>
<p>जाग्रत्, स्वप्नं, सुषुप्तिश्च, तुर्या—ऽवस्थाचतुष्टयं ।</p>
<p>भूः, भुवः, स्वः, चिदाकाशः—इति लोकचतुष्टयं ;</p>
<p>अग्निः, सोमश्च, सूर्यश्च तमश्च तमसः परः ,</p>
<p>प्रकाशानां परा काष्टा, यद्भासा भासितं जगत्—</p>
<p>‘रहस्य’-‘संध्या’-भाषायां तदेव-एतच्चतुष्टयं ।</p>
<p>स्थूलं, सूक्ष्मं, कारणं च, सर्वथाऽव्यक्तमेव च—</p>
<p>वैराजः, सौत्रः, ऐशश्च, पारमात्मिक एव च—</p>
<p>वैश्वानरश्च, हैरण्यः, सार्वज्ञो, ब्राह्म एव च—</p>
<p>विश्वश्च, तैजसः, प्राज्ञः, सर्वव्यापी तुरीयकः—</p>
<p>एतच्चतुष्कं देहानां, वेदान्तपरिभाषया ,</p>
<p>ऋणनिर्यातनचतुष्टयं</p>
<p>व्यष्टीनां च समष्टीनां, वैशेष्यात् च समानतः ।</p>
<p>“आन्वीक्षिकी, त्रयी, वार्त्ता, दंडनीतिश्च शाश्वती”—(म०;शु०की ० )</p>
<p>अहर्निशं नृपाऽभ्यस्यं एतद् विद्याचतुष्टयं ;</p>
<p>मानानां समस्तानां समानाऽन्वीक्षिकी मता,</p>
<p>शिक्षकस्य त्रयी, दंड-नीतिः स्याद् रक्षकस्य च,</p>
<p>वार्त्ता भूयः पोषकस्य, विद्या प्रोक्ता विशेषतः ।</p>
<p>‘विशेषतः’इति स्मर्यं; एकान्तत्वं नहि क्वचित् ,</p>
<p>‘एतदि’‘इदमि’‘दृश्ये’तु ‘जगति’-आपेक्षिकेऽखिले ;</p>
<p>एकान्तं निर्गुणं ब्रह्म, यस्मिन् ‘द्वं-द्वं’लयं गतं ;</p>
<p>‘एतद्’द्वंद्व-मयं सर्वं, त्रिकाः यत्र विभांति ते ,</p>
<p>‘न’कारेण निषिद्धाश्च, प्रणवस्य चतुष्टये ।</p>
<p>व्यापित्वाद् आत्मनो नूनं भूतेषु सकलेष्वपि ,</p>
<p>द्वंद्वान्वितेषु सृष्टेषु चात्मनः प्रकृतेर्गुणैः ,</p>
<p>सर्वं सर्वेण सम्बद्धं, “सर्वं सर्वत्र सर्वदा”;</p>
<p>&ldquo;सर्वे एव समाः, सर्वे एवाऽनन्ताः”, असंशयं ; (बृ०उ०)</p>
<p>“नहि गतिरधिकास्ति कस्यचित्, सकृदुपदर्शयतीह तुल्यतां”;</p>
<p>(म० भा० )</p>
<p>“इन्द्रस्याऽशुचिशूकरस्य च सुखे दुःखे च नास्त्यंतरं ,</p>
<p>स्वेच्छाकल्पनया तयोः खलु सुधा विष्ठा च भोग्याशनं ,</p>
<p>रम्भा चाऽशुचि शूकरी च परमप्रेमास्पदं, मृत्युतः</p>
<p>संत्रासोऽपि समःस्वकर्मगतिभिश्चान्योन्यभावः समः ।</p>
<p>(भर्तृहरि०)</p>
<p>“अविप्रणाशः सर्वेषां कर्मणामिति निश्चयः ;</p>
<p>महाभूतानि नित्यानि भूताधिपतिसंश्रयात् ”; ( म०भा० )</p>
<p>“द्वंद्वैरयोजयच्चेमाः सुखदुःखादिभिः प्रजाः”; (म० )</p>
<p>“वैशेष्यादेव तद्वादो तद्वादः”इति निश्चितं । ( ब्र० सू० )</p>
<p>ऋणचतुष्टयं</p>
<p>चत्वार्येव मनुष्याणां सहजानि ऋणान्यपि ,</p>
<p>देवानां च, ऋषीणां च, पितॄणामपि वै तथा ;</p>
<p>दानात्तु पंचभूतानां ज्ञानविज्ञानदानतः ,</p>
<p>सेन्द्रियाणां शरीराणां अपि दानात् तथा, क्रमात् ;</p>
<p>जीवदानाच् चतुर्थं तु ऋणं स्यात् परमात्मनः ।</p>
<p>चत्वारश्च प्रकारास्ते ऋणनिर्मोचनस्य वै ;</p>
<p>इष्टाऽपूर्त्तं च विविधं प्रजाभ्यो ज्ञानशिक्षणं ,</p>
<p>सन्तानपालनं चैव, तथा मोक्षस्य चिन्तनं ;</p>
<p>&ldquo;ऋणानि त्रीणि-अपाकृत्य मनो मोक्षे निवेशयेत् ;</p>
<p>अनपाकृत्य तान्येव मोक्षमिच्छन् व्रजत्यधः ;</p>
<p>अधीत्य विधिवद् वेदान्, पुत्रांश्चोत्पाद्य धर्मतः,</p>
<p>इष्ट्वाच शक्तितो यज्ञैः, मनो मोक्षेनिवेशयेत् ;</p>
<p>आश्रमाद् आश्रमं गत्वा, हुतहोमो, जितेन्द्रियः ,</p>
<p>भिक्षावलिपरिश्रान्तः प्रव्रजन् प्रेत्य वर्धते ”। (म० )</p>
<p>कर्म सर्वजनीनं यत् तत् सर्व ‘यज्ञ’उच्यते ।</p>
<p>‘आपूर्त्तं’अस्ति वृक्षाणां छिन्नस्थानेषु रोपणं ;</p>
<p>‘जला’शयानां कूपानां तटाकानां च निर्मितिः ;</p>
<p>द्रव्यैः सुगंधिभिर्धूपैः ‘पवनस्या’ऽपि पावनं</p>
<p>दूषितस्य मनुष्याणां नित्यं श्वासादिकर्मभिः ;</p>
<p>उदारभावपूर्णाभिः, आश्रिताभिः श्रुतेः ऋचः ,</p>
<p>मंत्रध्वनिभिर् ‘आकाशः’, संगीतैर्मधुरैस्तथा,</p>
<p>(दुर्भावैश्चापि दुःशब्दैः, रागद्वेषवशानुगैः</p>
<p>दूष्यते मनुजैर्नित्यं शब्दाधारो यः आदिमः, )</p>
<p>&ldquo;आर्यैस्तु वेदविद्वद्भिः पूयते ऽहरहो बुधैः;</p>
<p>हविष्यैः ‘कृष्णवर्त्मा’च; ‘पृथ्वी’हरितरोपणैः ,</p>
<p>खनिता बहुधा चापि कृषकैरूषरीकृता—</p>
<p>पंचमहायज्ञः</p>
<p>एवं विकृतभूतानि संस्क्रियन्ते विपश्चिता ।</p>
<p>“देवान् भावयताऽनेन, ते देवा भावयंतु वः ,</p>
<p>परस्परं भावयंतः श्रेयः परमवाप्स्यथ ;</p>
<p>तैर्दत्तान् अप्रदायैभ्यो यो भुंक्ते स्तेन एव सः” ; ( गी० )</p>
<p>पंचभूतानि भुज्यंते मनुष्यैस्तु दिवानिशं ,</p>
<p>तेषां पुष्टिस्तु देवानां ऋणनिर्यातनं स्मृतं ;</p>
<p>‘दीव्यन्त्यः’शक्तयो ‘देवाः’महाभूताभिमानिनः ।</p>
<p>यवीयेभ्यो ज्ञानदानाद्, शिक्षकैश्चापि दापनात्,</p>
<p>पोषणात् शिक्षकाणां च, ऋणं आर्षं विशोध्यते ।</p>
<p>जननात् सदपत्यानां, भरणाद्, रक्षणादपि ,</p>
<p>तथा च विनयाऽधानाद्, ऋणं पैत्र्यं विमोच्यते ।</p>
<p>“अध्यापनं ब्रह्मयज्ञः, पितृयज्ञस्तु तर्पणं ,</p>
<p>होमो दैवो, वलिर्भौतो, नृयज्ञोऽतिथिपूजनं”, (म० )</p>
<p>एते पंचमहायज्ञाः, ऋणनिर्मोचनेषु वै</p>
<p>तेष्वेव, -अंतर्गताः ज्ञेयाः, कर्त्तव्याश्च दिने दिने ।</p>
<p>आत्मसूक्ष्मगतेर् नित्यं सर्वदेहिषु चिंतनात् ,</p>
<p>उच्चावचेषु भूतेषु, -अज्ञेयायाः अकृताऽत्मभिः ,</p>
<p>स्वान्तरात्मगतेश्चैव ध्यानयोगेन दर्शनात्, (म० )</p>
<p>शुभध्यानाच्च सर्वेषां भूतप्रियहितेहया ,</p>
<p>आत्मनः सर्वभूतेषु भगवद्भावदर्शनात्, ( भा० )</p>
<p>आत्मवत्सर्वभूतेषु तथैवाचरणात् सदा ,</p>
<p>ऋणं निर्यात्यते सर्वं यदुक्तं पारमात्मिकं ।</p>
<p>“यस्तु सर्वाणि भूतानि आत्मन्येवाऽनुपश्यति ,</p>
<p>सर्वभूतेषु चात्मानं, ततो न विजुगुप्सते”। ( उ० )</p>
<p>“अनेन विधिना सर्वांस्त्यक्त्वा संगाञ्छनैः शनैः</p>
<p>सर्वद्वंद्वविनिर्मुक्तो ब्रह्मण्येवाऽवतिष्ठते”। (म० )</p>
<p>मानव जीवानां क्रमेणोत्कर्षः</p>
<p>चतुष्टयानि-उपासानां अपि स्मर्याणि संति वै—</p>
<p>“पूजाकोटिसमं स्तोत्रं, स्तोत्रकोटिसमो जपः ,</p>
<p>जपकोटिसमं ध्यानं, ध्यानकोटिसमो लयः ।</p>
<p>बाह्यपूजाऽधमो भावो, मध्यमस्तु स्तुतिर्जपः ,</p>
<p>उत्तमो ध्यानभावस्तु, ब्रह्मभावः कृताऽत्मनः ।</p>
<p>अधमास्तु प्रियारामाः, शास्त्रारामास्तु मध्यमाः ,</p>
<p>उत्तमाः धारणारामाः, आत्मारामः कृतात्मनः ।</p>
<p>अधमाः कर्मभीतास्तु, भक्तिभीतास्तु मध्यमाः ,</p>
<p>उत्तमाः ज्ञानभीतास्तु, नाऽस्ति भीतिर्महात्मनः ।</p>
<p>अधमस्तु कुलाचारः, शौचाऽचारस्तु मध्यमः ,</p>
<p>उत्तमो नियमाचारः, स्वेच्छाचारः कृतात्मनः ।</p>
<p>अधमः कर्मभावस्तु, भक्तिभावस्तु मध्यमः,</p>
<p>उत्तमो ज्ञानभावस्तु भावोऽतीतः कृतात्मनः ।</p>
<p>अधमो देहभावस्तु, जीवभावस्तु मध्यमः ,</p>
<p>उत्तमः साधुभावस्तु, सोऽहंभावः कृतात्मनः ।</p>
<p>अधमाः ‘इमं’इच्छंति, ‘परं’इच्छंति मध्यमाः ,</p>
<p>उत्तमाः ‘मोक्षं’इच्छंति, नैवेच्छाऽस्ति कृतात्मनः ।</p>
<p>होमयात्राऽधमा, पूजा प्रतिमानां तु मध्यमा ,</p>
<p>उत्तमा ध्यानिकाऽवस्था, सहजा भावितात्मनः ।</p>
<p>बालानां काष्टलोष्टेषु, मनुष्याणां तथाऽप्सु च ,</p>
<p>मनीषिणां द्योषु देवाः, बुधस्याऽत्मनि देवता ।”(पु० )</p>
<p>परस्परभयात् केचित्पापाः पापं न कुर्वते ,</p>
<p>राजदंडभयाद् अन्ये, यमदंडभयात्परे ,</p>
<p>आत्मदंडभयादेव निष्पापत्वं कृतात्मनः । (म० भा० )</p>
<p>जीवस्योत्कर्षणे संति चत्वारः तु-ईदृशाः क्रमाः ;</p>
<p>न तु तैः अद्य नीयन्ते आरोहणपथे प्रजाः ,</p>
<p>शास्त्रादि चतुष्टयानि</p>
<p>शिक्षकैः रक्षकैः वाऽपि स्वार्थसाधनतत्परैः ;</p>
<p>प्रत्युत-एते -ऽपकृष्यंते- ऽवारोहणपथे जनाः ।</p>
<p>“गुरवो बहवः सन्ति शिष्यवित्ताऽपहारकाः ;</p>
<p>गुरवो विरलाः ते ये शिष्यसंतापहारकाः”। (गुरुगी०)</p>
<p>अस्यैव हि फलं नूनं, हिन्दू ‘धर्मान्’विहाय यद्</p>
<p>विकृतान्, बहवो यान्ति परधर्मान् दिने दिने ।</p>
<p>“यदाभूतपृथग्भावमेकस्थमनुपश्यति,</p>
<p>ततएव च विस्तारं ब्रह्म सम्पद्यते तदा”। ( गी० )</p>
<p>धर्मशास्त्रं, अर्थशास्त्रं, कामशास्त्रं तृतीयकं,</p>
<p>मोक्षशास्त्रं चतुर्थं चाऽपि—एतच्छास्त्रचतुष्टयं ;</p>
<p>सर्वाण्यपि च शास्त्राणि चतुर्ष्वन्तर्गतानि हि ;</p>
<p>प्राच्यर्वाची न सा विद्या या होतेभ्यो बहिः स्थिता ।</p>
<p>“द्वे विद्ये वेदितव्ये वै”, मुंडकेष्विति गीयते,</p>
<p>“परा ययाऽक्षरं ब्रह्म तच्छुक्लमधिगम्यते,” (उ०)</p>
<p>तथाऽपरा यया सर्वमन्यद् आसाद्यते नृभिः;</p>
<p>मोक्षशास्त्रात्मिकाऽऽद्या तु, द्वितीया त्रितयाऽत्मिका ।</p>
<p>आन्वीक्षिकी मोक्षशास्त्रे, धर्मशास्त्रे त्रयी स्मृता ,</p>
<p>अर्थशास्त्रे दंडनीतिः, वार्त्तायां काम एव च ।</p>
<p>शक्योऽन्यथा विभागश्च; नैकरीत्यां तथाऽऽग्रहः ।</p>
<p>दक्षिणाश्च, करश्चापि वृद्धिश्च, भृतिरेव च ,</p>
<p>चतुर्विधं स्मृतं मूल्यं चतुर्णां वर्णकर्मणां ।</p>
<p>यथा-एव तु मनुष्याणां जीविकाकर्म-&lsquo;वर्णनात्&rsquo;</p>
<p>चतुर्धा प्रविभक्तास्ते ‘वर्णाः’प्रोक्ताः जनैरिति ,</p>
<p>‘वर्णनात्’चित्तवृत्तीनां, ‘वर्ण’-मालाऽक्षराणि वै ,</p>
<p>‘वर्णाः’इत्यभिधीयन्ते, स्वरादीनि तथैव हि ;</p>
<p>स्वरो,ऽनुस्वार एवापि, विसर्गो, व्यंजनं तथा,</p>
<p>सर्वव्यापकं चातुर्वर्ण्य</p>
<p>—अक्षराणां समाम्नायस्यैतद् ‘वर्ण’चतुष्टयं ;</p>
<p>‘स्वं’रातीति स्वरः प्रोक्तः, व्यंजनं तु व्यनक्ति तं ,</p>
<p>अनुस्वारः स्वरस्याऽनु, विसर्गेण विसर्जनं ;</p>
<p>“स्वराश्च ‘ब्राह्मणाः’ज्ञेयाः, वर्गाणां प्रथमास्तथा ;</p>
<p>द्वितीयाश्च तृतीयाश्च चतुर्थाश्चापि ‘भूमिपाः’;</p>
<p>वर्गाणां पंचमाः वैश्याः, अंतस्थाश्च तथैव च ;</p>
<p>ऊष्माणश्च हकारश्च शूद्रा एव प्रकीर्त्तिताः”;(याज्ञ०शिक्षा० )</p>
<p>जीवात्मनस्तु प्रकृतेर् व्यक्तायाश्च चतुर्विधं</p>
<p>अंजनाद् ‘अंग’ भूतास्ते, शिरो-बाहू-दर-क्रमाः ,</p>
<p>ज्ञान-क्रिये-च्छा-ऽनुद्बुद्धि-वृत्तीनां ‘अक्ति’-साधनाः—</p>
<p>चतुर्धर्मकमेवं स्याद् एतद् अंगचतुष्टयं ।</p>
<p>आदौ-आवश्यकीयानि, निकामीयानि वै ततः ,</p>
<p>विलासीयानि, सन्न्यस्यानि-इति—वस्तुचतुष्टयं ।</p>
<p>यथा मनुष्येषु, तथा मणिवृक्षपशुष्वपि ,</p>
<p>देवेष्वपि च, सर्वत्र त्रैगुण्यात् तु चतुष्कता;</p>
<p>&ldquo;श्वेता ब्राह्मणमृत्तिका ।&rdquo; ; (शिल्पदीपिका० )</p>
<p>“ब्राह्मणाः दृषदः स्निग्धाः श्वेताः पंकजसंनिभाः”; (वास्तुसार०)</p>
<p>“विवेकी-अश्वो घृणी विप्रः, तेजस्वी क्षत्रियो बली ,</p>
<p>कोष्णभावो भवेद्वैश्यः, शूद्रो निस्सत्त्वको भवेत्”; (अश्वविद्या० )</p>
<p>“शुभ्राः दीर्घाः स्तब्धकर्णाः लघुपुच्छाः तनूदराः ,</p>
<p>सुशुक्लनखदंताश्च, श्वानस्ते ब्रह्मजातयः ”;</p>
<p>एवं गजाः, वृषाः, मेषाः, अजाश्च, महिषादयः ,</p>
<p>काष्ठानि, धातवो, वृक्षाः, पक्षिणः, देव-देवताः ।</p>
<p>नद्यः, तीर्थानि, शास्त्राणि, गंधर्वोरगराक्षसाः ,</p>
<p>दैत्याः, वेदाः, पुराणानि, रत्नान्यपि तथैव च,</p>
<p>चतुर्धा प्रविभक्तानि, गुणैरेव; न जन्मतः ; ( तै० सं०)</p>
<p>गुणैरेव; नजन्मना</p>
<p>पुरुषं “ता अपृच्छातां; ‘कोऽसी’ति ? ‘ब्राह्मणः’तु-इति ;</p>
<p>‘कतमो ब्राह्मण’? इति”पृष्ठे चैवोत्तरं ददौ—</p>
<p>“किं ब्राह्मणस्य पितरं, किमु पृच्छसि मातरं ?</p>
<p>श्रुतं चेद् अस्मिन् वेद्यं, स पिता स पितामहः”—</p>
<p>( काठकब्राह्मणं, २-३०- १ )</p>
<p>“एतादृशाः गुणाः यस्य, तं देवा ब्राह्मणं विदुः”—</p>
<p>व्यासेन बहुधैवं तु वर्णः प्रोक्तो; न जन्मना ।</p>
<p>“न तदस्ति पृथिव्यां वा दिवि देवेषु वा पुनः ,</p>
<p>सत्त्वं प्रकृतिजैः मुक्तं यत्-स्याद्-एभिः त्रिभिः गुणैः” ; ( गी० )</p>
<p>यथैव शास्त्रमध्यात्मं, साहित्ये संस्कृते तथा</p>
<p>सर्वाणि-अन्यानि शास्त्राणि व्याप्तान्येव गुणैस्त्रिभिः ;</p>
<p>मनुस्मृतौ च गीतायां तथा-उक्ताः बहवः त्रिकाः;</p>
<p>एतेषां सुविवेकेन, कृत्येषु, प्रकृतिष्वपि ,</p>
<p>विभागेनाऽधिकाराणां, कर्त्तव्यानां तथैव च,</p>
<p>तथैव सुखदुःखानां, तथैव श्रमलाभयोः ,</p>
<p>( ईदृक्श्रमस्य चैव-एतन्मूल्यं स्याद्, इति योजनात् ,</p>
<p>न विना-एतच्छ्रमं मूल्यं एतल् लभ्यं भवेद् इति,</p>
<p>एतत्सुखस्याऽनुबंधि दुःखं च-एतद् भविष्यति ,</p>
<p>एतद् दुखं विना कश्चित् सुखमेतन्न लप्स्यते; )</p>
<p>सम्यक् सर्वमनुष्येषु सुव्यवस्था प्रवर्त्स्यति ;</p>
<p>सर्वेषां चाऽपि भावानां भविष्यति समन्वयः ;</p>
<p>सर्वे पदार्था लप्स्यंते स्वं स्वं स्थानं यथोचितं ।</p>
<p>एवं निश्चित्य सिद्धांतांस्-, तत्प्रयोगांस्तथोत्तमान्,</p>
<p>सुव्यवस्था समाजस्य कार्याऽऽर्यैःसुदृढा पुनः ।</p>
<p>चतुर्व्यहः समाजः</p>
<p>समाजव्यवस्था चतुर्व्यूहा ।</p>
<p>“संघातवान् मर्त्त्यलोकः परस्परमुपाश्रितः”; (म० भा० शां०२९८)</p>
<p>संघो यत्र बलं तत्र, निस्संघत्वे कुतो बलं ?</p>
<p>“बुद्धिर्यस्य बलं तस्य, निर्बुद्धेस्तु कुतो बलं ?”</p>
<p>यत्र बुद्धिः तत्र संघः, निर्बुद्धीनां न संघता ;</p>
<p>जन्मनैवोच्चनीचत्वे न संघो, न बलं, न धीः ;</p>
<p>समाजव्यूहनं पूर्वैः कृतोऽतो गुणकर्मभिः ।</p>
<p>चत्वारो ऽवान्तरव्यूहाः, समाजे सुव्यवस्थिते ,</p>
<p>वर्णाश्रमात्मकाः, सर्वे सर्वदा संति संहताः—</p>
<p>(१) शिक्षाव्यूहः, तथा (२) रक्षाव्यूहः, (३) तत्र तृतीयकः</p>
<p>वार्त्ताव्यूहः, (४) चतुर्थस्तु सेवाव्यूहो, ऽत्र सम्मतः ।</p>
<p>(१) तत्र ‘शिक्षक’-वर्णश्च, ‘ब्राह्म-णं’यं वदंति हि ,</p>
<p>विद्यार्थिनां समूहश्च ‘ब्रह्म-चर्या’ऽश्रमस्तु यः ,</p>
<p>मिलित्वा साध्नुतो हि-एतौ प्रथमं, सर्वसाधकं ,</p>
<p>‘शिक्षाव्यूहं’तु, योऽन्येषां त्रयाणां बुद्धिदायकः ;</p>
<p>‘ब्रह्म’शुक्रं च वेदाश्च,परमात्मा तथैव च—</p>
<p>तपस्यया त्रयं सिद्धं यस्य स ‘ब्राह्मणो’भवेत् ;</p>
<p>‘ब्रह्मचारी’तु, यश्चर्यां, त्रयंसाधयितुं, चरेत् ।</p>
<p>“यः कश्चिदेवाऽपरोक्षीकृत्य-आत्मानं तु, वर्त्तते</p>
<p>कृतार्थत्वेन स ह्येव ब्राह्मणो, नाऽत्र संशयः”।</p>
<p>( वज्रसूच्युपनिषत् )</p>
<p>सच्छिक्षया तु सञ्ज्ञाने समाजे सुप्रवर्त्तिते ,</p>
<p>सच्छिक्षकैः, सर्वमन्यत् सम्पन्नं भवति ध्रुवं ;</p>
<p>ज्ञानं, शौर्यं च, भोज्यं च परस्परसहायनम् ,</p>
<p>शिष्टता, सभ्यता, शांतिः, तुष्टिः पुष्टिश्च सर्वथा ,</p>
<p>सर्वांगेषु समाजस्य सौमनस्यं च सिध्यति ।</p>
<p>शिक्षा-व्यूहः</p>
<p>“रुचं नो धेहि ब्राह्मणेषु, रुचं राजसु नः कृधि ,</p>
<p>रुचं विश्येषु शूद्रेषु, मयि धेहि रुचा रुचं”; ( य०वे०)</p>
<p>सर्वेषु रुचंआधातुं शक्तः, सच्छिक्षको हि यः ,</p>
<p>गुणकर्मविवेकेन क्षमः शिष्यपरीक्षणे ।</p>
<p>‘वर्चस्वी ब्राह्मणोऽस्माकं तपोविद्यायुतो भवेत् ,</p>
<p>तेजस्वी क्षत्रियश्चापि, महस्वी वैश्य एव च ,</p>
<p>रंहस्वी च तरस्वी चाऽप्यास्माकं अनु-जो भवेत् ,</p>
<p>स्वकर्म-धर्म-निष्ठाश्च सर्वेऽन्योऽन्यमनुव्रताः’—</p>
<p>इत्याशिषां तु सम्पत्तिः आयत्ता शिक्षकेषु वै ।</p>
<p>सच्छिक्षकास्ते एवात्र तपोविद्यायुतास्तु ये ,</p>
<p>वीतरागभयक्रोधाः, सर्वलोकहिते रताः ।</p>
<p>“यस्य राज्ञस्तु विषये श्रोत्रियः सीदति क्षुधा,</p>
<p>तस्यापि तत्क्षुधा राष्ट्रं अचिरेणैव सीदति” ; (म० )</p>
<p>सत्- ‘श्रोत्रियः’स एवास्ति यो भवेत् सु-बहु - ‘श्रुतः’ ,</p>
<p>सम्पन्नः साऽर्थया ‘श्रुत्या’, ना“ऽनुवाकहतः”पुनः ,</p>
<p>विनीतश्च, दयालुश्च, सच्छास्त्राणां च शिक्षकः ,</p>
<p>‘शुश्रूषव’श्च ‘श्रोतारो’यस्य श्रद्धालवो बहु ;</p>
<p>सार्थं वेदं तु यो वेद, स हि &lsquo;सच्छ्रोत्रियः’ स्मृतः ;</p>
<p>अन्यथा श्रोत्रियाऽभासो ऽनुवाकहतबुद्धिकः ;</p>
<p>युधिष्ठरावबोधाय प्राह कुन्ती यथा पुरा—</p>
<p>“मन्दकस्येव ते, राजन्, श्रोत्रियस्याऽविपश्चितः ,</p>
<p>अनुवाकहताबुद्धिर् एकं धर्ममवेक्षते”, (म० भा० )</p>
<p>नाऽवेक्षतेऽपरान् धर्मान् अधिकं समयोचितान् ,</p>
<p>अनभिज्ञा तदर्थानां, केवलं शब्दपाठिनी ,</p>
<p>ईक्षमाणा-एकपक्षं तु, पश्यन्ती नाऽपरानपि ;</p>
<p>न तु सच्छ्रोत्रियस्येव, सार्थान् वेदान् विजानतः</p>
<p>रक्षा-व्यूहः</p>
<p>सांगोपांगान् सरहस्यान्, ऊहाऽपोहक्षमस्य च ;</p>
<p>“स्थाणुरयं भारहारः किलाऽभूद् अधीत्य वेदं न विजानाति योऽर्थं;</p>
<p>अर्थज्ञः इत् सकलं भद्रं अश्नुते, नाकं एति ज्ञानविधूतपाप्मा”; (निरुक्त०)</p>
<p>“योगः, तपो, दमो, दानं, सत्यं, शौचं दया, श्रुतं ,</p>
<p>विद्या, विज्ञानं, आस्तिक्यं—एतद् ब्राह्मणलक्षणं”। ( वसिष्ठस्मृ०)</p>
<p>(२) ‘रक्षकाणां’च वर्णेन, ‘क्षत्रियो’यस्तु कथ्यते ,</p>
<p>गार्हस्थ्याद् विनिवृत्तानां ‘वानप्रस्था’ऽश्रमेण च ,</p>
<p>योगक्षेमविधाताऽयं ‘रक्षा-व्यूहो’विधीयते ।</p>
<p>दुर्बलान्स्त्रायते यस्तु क्षताद् अनुचिताद् अपि ,</p>
<p>“स एव क्षत्रियः प्रोक्तः क्षतत्राणं करोति यः”; ( म०भा० )</p>
<p>समाप्य गृहधर्मान् ये ‘वनखंडं’तु ‘प्रस्थिताः’ ,</p>
<p>‘वानं’तरूणां षंडो हि ‘प्रस्थो’वासस्थलं भवेद्</p>
<p>येषां तु लोकसेवार्थं, निर्द्वंद्वमनसा तथा</p>
<p>रागद्वेषविमुक्तेन, ‘वानप्रस्थाः’तु ते मताः ;</p>
<p>( इन्द्रप्रस्थ-गजप्रस्थ-वत् शब्दोऽयं विनिर्मितः ) ;</p>
<p>वनखंडः, तरुषंडः, वानं, च-उपवनं समाः ।</p>
<p>वनस्थाः ननु, गार्हस्थ्ये व्यवहारेषु दीक्षिताः</p>
<p>विविधेषु, ततो जाताः कुशलाः दूरदर्शिनः</p>
<p>बहुकार्याऽनुभविनः, निस्स्वार्थाश्चाऽधुना हि ते ,</p>
<p>‘रक्षकान्’सर्वकार्येषु परामर्शयितुं क्षमाः ,</p>
<p>नियंत्रयितुं एवापि, गुरु स्यात् चेत् प्रयोजनं ,</p>
<p>तद्द्वारा सर्ववर्णांश्च कृत्यान् कारयितुं स्वकान् ;</p>
<p>वनस्थाः ऋषयः यद्वन निरैक्षन्त पुरा नृपान् ।</p>
<p>“स्वाध्याये नित्ययुक्तो यः, दान्तो, मैत्रः समाहितः ,</p>
<p>दाता नित्यं, अनाऽदाता, सर्वभूताऽनुकम्पकः” , (म० )</p>
<p>कर्त्ता विविधयज्ञानां वानप्रस्थस्तु कथ्यते ।</p>
<p>यज्ञशब्दस्यार्थः</p>
<p>सर्वं विश्वजनीनं हि कर्म ‘यज्ञः’, परार्थकृत् ;</p>
<p>न पशूनां विशसनं, नाऽग्नौ बहुघृताऽर्पणं ।</p>
<p>“द्रव्ययज्ञाः, तपोयज्ञाः, योगयज्ञाः तथाऽपरे ,</p>
<p>स्वाध्यायज्ञानयज्ञाश्च, यतयः संशितव्रताः ;</p>
<p>एवं बहुविधाः यज्ञाः वितताः ब्रह्मणो (वेदस्य) मुखे ;</p>
<p>श्रेयान् द्रव्यमयाद् यज्ञाज् ज्ञानयज्ञः परंतप”; ( गी०)</p>
<p>“आरंभयज्ञाः क्षत्राश्च, हविर्यज्ञाः विशः स्मृताः ,</p>
<p>परिचारयज्ञाः शूद्राश्च, जपयज्ञाः द्विजातयः ;</p>
<p>ब्राह्मणाः ज्ञानयज्ञाश्च, रक्षायज्ञाश्च क्षत्रियाः ,</p>
<p>वार्त्तायज्ञास्तथा वैश्याः, सेवायज्ञाश्च पादजाः”;( म०भा० )</p>
<p>विप्रस्याऽध्यापनं यज्ञो, रक्षणं क्षत्रियस्य च ,</p>
<p>द्रव्याऽन्नदानं वैश्यस्य, शूद्रस्याऽन्यसहायता ;</p>
<p>‘यरज्ञ’-वुद्ध्या, त्यागवुद्ध्या, ‘यज्ञः’एवाऽखिलं कृतं ।</p>
<p>“यामिमां पुष्पितां वाचं प्रवदंति-अविपश्चितः ,</p>
<p>वेदवादरताः” भूयो, “नाऽन्यदस्तीति वादिनः”, ( गी०)</p>
<p>तयाऽपह्रियते चेतो भोगैश्वर्यप्रसंगिनां ;</p>
<p>“यावानर्थः उदपाने सर्वतः संप्लुतोदके ,</p>
<p>तावान् सर्वेषु वेदेषु ब्राह्मणस्य विजानतः”; ( गी०)</p>
<p>“प्रायेण वेद तदिदं न महाजनोऽपि ,</p>
<p>देव्या विमोहितमतिर्बत माययाऽलं ,</p>
<p>त्रय्यां, जड़ीकृतमतिर्, मधुपुष्पितायां ,</p>
<p>वैतानिके महति कर्मणि युज्यमानः”। (भा०स्कं०६अ०३)</p>
<p>“फलश्रुतिरियं नृृणां; न श्रेयो; रोचनं परं ,</p>
<p>श्रेयोविवक्षया प्रोक्तं; यथा भैषज्यरोचनं ;</p>
<p>एवं व्यवसितं केचिद् अविज्ञाय, कुबुद्धयः ,</p>
<p>फलश्रुतिं कुसुमितां, न वेदज्ञाः, वदन्ति हि ;</p>
<p>यज्ञानां प्रयोजन</p>
<p>कामिनः कृपणाः लुब्धाः पुष्पेषु फलबुद्धयः ,</p>
<p>अग्निमुग्धाः, धूमतांताः, स्वं लोकं न विदन्ति ते;</p>
<p>न ते माम्, अंग, जानन्ति हृदिस्थं ये, ‘इदं’यतः ,</p>
<p>उक्थशस्त्राः, ह्यसुतृपो, यथा नीहारचक्षुषः ,</p>
<p>ते मे मतं अविज्ञाय परोक्षं, विषयात्मकाः ,</p>
<p>हिंसाविहाराः ह्यालब्धैः पशुभिः, स्वसुखेच्छया ,</p>
<p>यजन्ते देवताः यज्ञैः प्रेत-भूत-पतीन् खलाः ;</p>
<p>‘इष्ट्वेह देवताः यज्ञैः, गत्वा रंस्यामहे दिवि ,</p>
<p>तस्यांते इह भूयास्म महाशालाः महाकुलाः’—</p>
<p>एवं पुष्पितया वाचा व्याक्षिप्तमनसां नृणां ,</p>
<p>मानिनां चातिस्तब्धानां ‘मद्’ -वार्त्ताऽपि न रोचते;</p>
<p>वेदाः ब्रह्मात्मविषयाः, त्रिकांडविषयाः इमे ;</p>
<p>परोक्षवादाः ऋषयः, परोक्षं ‘मम’च प्रियं ;</p>
<p>किं विधत्ते, किं आचष्टे, किं अनूद्य विकल्प्यते ?—</p>
<p>इत्यस्याः (श्रुतेः) हृदयं लोके नाऽन्यो ‘मद्’वेद कश्चन ;</p>
<p>‘मां’विधत्ते, ऽभिधत्ते ‘मां’, विकल्प्याऽपोद्यते तु-‘अहं’—</p>
<p>एतावान् सर्ववेदार्थः, शब्दः आस्थाय ‘मां’, भिदां</p>
<p>मायामात्रं अनूद्य,-अन्ते प्रतिषिध्य, प्रसीदति ।(भा०स्कं० ११अ०२२)</p>
<p>“प्लवाः हि-एते अदृढ़ाः यज्ञरूपाः, अष्टादश-उक्तं अवरं येषु कर्म;</p>
<p>एतच् छ्रेयो येऽभिनंदन्ति मूढाः, जरामृत्युं ते पुनरेवापि यंति ;</p>
<p>अविद्यायामंतरे वर्त्तमानाः, स्वयंधीराः, पंडितम्मन्यमानाः ,</p>
<p>जंघन्यमानाः, परियन्ति मूढाः, अन्धेनैव नीयमाना यथान्धाः ;</p>
<p>अविद्यायां बहुधा वर्त्तमानाः, वयं कृतार्थाः, इत्यभिमन्यंति बालाः ;</p>
<p>यत् कर्मिणो न प्रवेदयंति, रागात्, तेनाऽतुराः क्षीणलोकाश्च्यवंते ;</p>
<p>इष्टापूर्त्तं मन्यमाना वरिष्ठं, नाऽन्यच्छ्रेयो वेदयंते प्रमूढाः ,</p>
<p>नाकस्य पृष्ठे ते सुकृतेऽनुभूत्वा इमं लोकं हीनतरं वा विशंति ;</p>
<p>वार्ताःब्यूहः</p>
<p>तपःश्रद्धे ये ह्युपवसंति-अरण्ये, शांताः विद्वांसः ऋषिचर्यां चरंतः ,</p>
<p>सूर्यद्वारेण ते विरजाः प्रयांति यत्राऽमृतः स पुरुषोऽव्ययात्मा ।</p>
<p>(३) ‘पोषकाणां’च वर्णेन, यो ‘वैश्य’इति कथ्यते ,</p>
<p>कुटुम्बानां तु भर्तृृणां ‘गृहिणां’आश्रमेण च ,</p>
<p>सम्पाद्यते शुभो ‘वार्त्ताव्यूहो’लोकस्य धारकः ,</p>
<p>अन्नदो वस्त्रदो प्राणपुष्टिदः सर्वदेहिनां ,</p>
<p>कृषि-गोरक्ष-वाणिज्य-कला-शिल्पादि-वर्धनः ।</p>
<p>“वार्त्तामूलो ह्ययं लोकः, तया वै धार्यते जगत् ,</p>
<p>कृषि-गोरक्ष-वाणिज्यं लोकानां इह जीवनं” ; (म० भा० शां०)</p>
<p>शब्दाऽत्मिका सुविमलर्ग्यजुषां निधानं</p>
<p>उद्गीथरम्यपदपाठवतां च साम्नां ,</p>
<p>देवी त्रयी भगवती, भवभावनाय</p>
<p>‘वार्त्ता’च सर्वजगतां परमार्त्तिहंत्री”। (दु० स० )</p>
<p>“यथा नदी नदाः सर्वे समुद्रे यांति संस्थितिं ,</p>
<p>तथैवाश्रमिणः सर्वे गृहस्थे यांति संस्थितिं ;</p>
<p>यथा वायुं समाश्रित्य वर्त्तंते सर्वजन्तवः ,</p>
<p>तथा गृहस्थमाश्रित्य वर्त्तंते सर्व आश्रमाः ;</p>
<p>यस्मात् त्रयोऽन्याश्रमिणः, ज्ञानेनाऽन्नेन चाऽन्वहं ,</p>
<p>गृहस्थेनैव धार्यन्ते, तस्माज्ज्येष्ठाश्रमो गृही ;</p>
<p>सर्वेषामपि चैतेषां वेदश्रुतिविधानतः ,</p>
<p>गृहस्थः उच्यते श्रेष्ठः, स त्रीन् एतान् बिभर्त्ति हि ;</p>
<p>स संधार्यः प्रयत्नेन ‘स्वर्गमक्षय’मिच्छता ,</p>
<p>‘सुखं’ चेहेच्छता ‘नित्यं’, योऽधार्यो दुर्बलेन्द्रियैः ;</p>
<p>ऋषयः, पितरो, देवाः, भूतानि, अतिथयस्तथा ,</p>
<p>आशासते गृहस्थेभ्यः, तेभ्यः कार्यं विजानता” (म० )</p>
<p>(४) ‘सहायकानां’वर्णेऽन, ‘शूद्रं’व्यपदिशन्ति यं ,</p>
<p>सेवा-व्यूहः</p>
<p>‘सन्यासा’ऽश्रमतश्चापि, ‘सेवाव्यूहो’विधीयते ।</p>
<p>‘शारीरेण’बलेन एते सहाऽयन्ते तु ‘सेवकाः’ ,</p>
<p>स्वं च, त्रीन् अपरांश्चापि; सर्वभारसहाः हि ते;</p>
<p>समाजं ‘आत्म’-बलतः सेवन्ते यतयः पुनः ,</p>
<p>सत्यमेव भवेयुस्ते ‘यमिनो’‘यतयो’यदि ,</p>
<p>“अहिंसा, सत्यं, अस्तेयं ब्रह्मचर्याऽपरिग्रहौ”—</p>
<p>एते तु मनुना प्रोक्ताः, तथाऽन्यैश्च महर्षिभिः ,</p>
<p>सन्न्यासिनां मुमुक्षूणां योगिनां च ‘यमाः’सदा ;</p>
<p>“तपः-संतोष-शौचानि, स्वाध्यायश्च निरंतरं ,</p>
<p>ईश्वरप्रणिधानं च”, ‘नियमाः’इति कीर्त्तिताः । (यो०सू०)</p>
<p>आशीर्वादस्वरूपास्ते, शुभाऽनुध्यानतत्पराः ,</p>
<p>करुणामूर्त्तयः सर्वे, सर्वभूतहिते रताः ,</p>
<p>समाजमनुगृह्णंति शुभध्यानबलेन वै;</p>
<p>शांतिंच सौमनस्यं च, मुनयः, प्रशमायनाः ,</p>
<p>विस्तारयंति सर्वत्र, स्व‘प्रसाद’प्रभावतः ;</p>
<p>“मैत्री-दया-मुद्-उपेक्षा-भावनानां बलेन तु</p>
<p>सुखि-दुःखि-शिष्ट-दुष्टेषु, भवेच् चित्त-‘प्रसादनं’ ”। (यो०सू०)</p>
<p>न मंडलीशाः, नैवापि बहुसम्पत्तिधारिणः ,</p>
<p>संसारव्यवहारेषु विनिमग्नाः दिवानिशं ,</p>
<p>मिथ्यावेशाः, जंजपूकाः, मिथ्यावेदान्तजल्पकाः ,</p>
<p>सर्वै‘र्यमै’र्विहीनाश्च ‘नियमै’श्चापि सर्वथा ,</p>
<p>कुर्वंतः कपटाचाराः सदा “स्त्रीशूद्रदम्भनं”; (म० )</p>
<p>न सम्प्रदायाऽचार्याः वा मुक्तामणिविभूषिताः ,</p>
<p>न वा ‘जगद्गुरु’म्मन्याः, ‘प्रतिवादिभयंकराः’ ,</p>
<p>‘सर्वतंत्रस्वतन्त्राः’वा, ‘सर्वविद्यार्णवाः’न च ,</p>
<p>न ‘शास्त्रसार्वभौमा’वा; किंतु सर्वाऽभयं कराः ,</p>
<p>व्यूहनां परस्पराधीनता</p>
<p>शमंकराश्च सर्वत्र, शं-कराः, शरणंकराः ,</p>
<p>अपि निष्किंचनाः, शांताः, रागद्वेषविवर्जिताः ,</p>
<p>न्यस्तसंसारकार्याश्च, सर्वत्र समदर्शिनः ,</p>
<p>मैत्राश्च करुणाश्चापि सर्वेषां हितचिंतकाः ।</p>
<p>____________</p>
<p>एवं चतुर्भिर्व्यू हैश्चेत् समाजः सुव्यवस्थितः ,</p>
<p>सर्वस्मिन् मानवे लोके सर्वत्र पृथिवीतले ,</p>
<p>मर्यादितश्च सद्धर्मैः वर्णाश्रमनिबन्धनैः ,</p>
<p>( न त्वेव ‘जन्मना’किंतु ) स्वभावगुणकर्मजैः ,</p>
<p>प्रविभक्तैश्च कर्त्तव्यैः अधिकारैस्तथैव च ,</p>
<p>परिश्रमैश्च तन्मृल्यैः—दुःखं अल्पतरं भवेत् ,</p>
<p>यावच्छक्यं मनुष्याणां, सर्वोऽपि सुखमाप्नुयात् ,</p>
<p>शांतिश्च भूयात् सर्वत्र, सौमनस्यं च सर्वदा ।</p>
<p>“नाऽब्रह्म क्षत्रं ऋघ्नोति, नाऽक्षत्रं ब्रह्मवर्धते”, (म० )</p>
<p>नाऽवैश्यं उभयं जीवेत्, नाऽशूद्रं त्रितयं चलेत् ;</p>
<p>“ब्रह्मणा विहिताः वर्णाः लोकतंत्रं अभीप्सता ;</p>
<p>यदि-इदं एकवर्णं स्याज् जगत्, सर्वं विनश्यति ;</p>
<p>यदि ते ब्राह्मणाः न स्युः ज्ञान-योग-वहाः सदा ,</p>
<p>उभयोर्लोकयोः, देवि, स्थितिर्न स्यात् समास(ज)तः;</p>
<p>यदि निःक्षत्रियो लोको, जगत्स्याद् अधरोत्तरं ,</p>
<p>रक्षणात् क्षत्रियैरेव जगद् भवति शाश्वतं ;</p>
<p>तथैव, देवि, वैश्याश्च लोकयात्राहिताः स्मृताः ,</p>
<p>अन्ये तानुपजीवंति प्रत्यक्षफलदाः हि ते ,</p>
<p>यदि न स्युस्तु ते वैश्याः न भवेयुस्तथाऽपरे ;</p>
<p>तथैव शूद्राः विहिताः सर्वधर्मप्रसाधकाः ;</p>
<p>आशिषः</p>
<p>शूद्राश्च यदि ते न स्युः कर्मकर्त्ता न विद्यते ,</p>
<p>त्रयः पूर्वे शूद्रमूलाः, सर्वकर्मकरास्तु ते”। (म० भा० अनु० २०८)</p>
<p>____________</p>
<p>आशास्तयः</p>
<p>चतुर्ष्वङ्गेषु सम्पुष्टः समाजोऽयं भवेदिह ,</p>
<p>सदासर्वांगसम्पन्नः, नाऽपन्नस्तु कुतश्चन ;</p>
<p>वर्धन्तां ‘ज्ञानिनो’ऽस्माकं, धीराः वीराश्च ‘रक्षिणः’ ,</p>
<p>पोषकाश्चाभिवर्धन्तां, प्रीताः संसाधकास्तथा ;</p>
<p>दातारो नोऽभिवर्धन्तां, मा च याचिष्म कंचन ;</p>
<p>व्यूहाः सर्वेऽभिवर्धन्तां चत्वारः सज्जिताः सदा ,</p>
<p>अन्योऽन्यं अनुरक्ताश्च, परस्परं अनुव्रताः ,</p>
<p>यथैकदेहस्याङ्गानि सुपुष्टानि सुचर्यया ;</p>
<p>‘सत्य’मेव युगं चास्तु ‘कृत’मेव हि भारते ,</p>
<p>तथाऽखिले मनोर्वंशे ‘दशांगैः’सर्वतः स्पृते ;</p>
<p>“रुचं नो धेहि ब्राह्मणेषु, रुचं क्षत्रेषु नः कृधि ,</p>
<p>रुचं विश्येषु, शूद्रेषु, धेह्यस्मासु रुचारुचं”।</p>
<p>ॐ</p>
<p>ॐ</p>
<p>शंकासमाधानं</p>
<p>शंकाः काश्चित् समाधातुं, प्रश्नान् उत्तर्त्तुमेव च ,</p>
<p>अध्यात्मशास्त्रसिद्धांतैः, अतोऽग्रे प्रयतिष्यते ।</p>
<p>चिकित्सायाः उपायोऽत्र प्रोक्तो यदि न रोचते ,</p>
<p>अवश्यं चिंतनीयोऽन्यो; ‘हिन्दु’-नाशोऽन्यथा ध्रुवः ।</p>
<p>ये नाम ‘हिन्दु’-नामानः भारते संति साम्प्रतं ,</p>
<p>न जातु वंशः सर्वोपि कदाऽप्येषां विनंक्ष्यति ;</p>
<p>किंतु संस्करणाऽभावे ‘हिन्दु’-धर्मो नशिष्यति ,</p>
<p>भारतीयाः जनाः सर्वे, क्रमशो, ह्यधिकाऽधिकं ,</p>
<p>धर्मान् अन्यान् ग्रहीष्यन्ति, निर्विण्णाः ‘हिन्दु-धर्मतः’ ,</p>
<p>सर्वेष्वंगेषु विभ्रष्टात्, मूढ़ग्राहैश्च जर्जरात् ।</p>
<p>(१) प्र० एवं भूतेऽपि का हानिः ? जीविष्यन्त्येव मानवाः ।</p>
<p>उ० सत्यं; किंतु समाजस्य मानवानां, समंततः ,</p>
<p>वर्णाश्रमैर्व्यवस्थायाः रीतेर्ज्ञानं विलोप्स्यते ;</p>
<p>जीवंति पशवः, किंतु न तन्मानवजीवनं ,</p>
<p>धर्मेण संस्कृतैरर्थैः, कामैश्चार्थपरिष्कृतैः ,</p>
<p>मोक्षेण परमार्थेन त्रिभिश्चापि नियंत्रितैः;</p>
<p>समजस्य समाजस्य पशु-मानवयोर्भिदा ।</p>
<p>(२) प्र० ब्रह्म क्षत्र-विशः शूद्रश्चेति शब्दचतुष्टयं ,</p>
<p>कथं नु जन्मवर्णार्थं चिराऽभ्यस्तं प्रहास्यति ?</p>
<p>उ० बह्वर्थगर्भाः सन्तोऽपि, स्वधर्मद्योतकाः अपि ,</p>
<p>उदाराश्च, गभीराश्च, बहुज्ञैः सत्कृताः अपि ,</p>
<p>कालप्रभावात् सज्ज्ञानसद्भावानां विलोपनाद् ,</p>
<p>‘हिन्दु’धर्मलोपात् का हानिः ?</p>
<p>भ्रष्टाः स्वस्वोचितार्थेभ्यः शब्दास्ते ‘ब्राह्मणा’दयः ,</p>
<p>जन्म-प्रत्यय-संसक्ताः, विरक्ताः धर्मकर्मसु ,</p>
<p>चत्वारोऽप्यद्य संजाताः केवलं ‘जाति’-वाचकाः ,</p>
<p>न ‘वर्णान्’बोधयंत्यद्य, न वा ‘धर्मांस्’तद्-आहितान् ।</p>
<p>ब्रह्म-‘आत्मा’; ब्रह्म ‘वेद’श्च; ब्रह्म ‘शुक्रं’तथैव च ;</p>
<p>त्रयं च संचितं येन स ‘ब्राह्मण’इति स्मृतः ;</p>
<p>“सतश्च सततं रक्षेद्, असतश्च निवारयेत्”, ( म०भा० )</p>
<p>क्षतात् कृशांश्च त्रायेत, स ‘क्षत्रिय’इति स्मृतः ;</p>
<p>कर्षणैः सिंचनैश्चापि, शालानां रचनैरपि ,</p>
<p>शालीनां रोपणैश्चापि, पृथिव्यां ‘विशती’ह यः ,</p>
<p>सर्वलोकोपकाराय ‘विशो’यस्मिन् ‘विशन्ति’च ,</p>
<p>‘परिवेशयिता’(भोजयिता ) ऽन्येषां वस्त्र‘वेशा’दिसाधकः ,</p>
<p>शालीनः शालते शीलैः, स हि ‘वैश्य’इति स्मृतः ।</p>
<p>‘विशः’प्रजाः, ‘विशो’ऽन्नानि, धनानि च ‘विशः’स्मृताः ;</p>
<p>‘विशः त्वा सर्वाः वांछंतु, मा त्वद्राष्ट्रं अधिभ्रशत्”;</p>
<p>( य० वे० अ० १२)</p>
<p>“विशि प्रतिष्ठितो राजा”—श्रुतिष्वेवं तु पठ्यते ।</p>
<p>( य० वे०; अ० वे० २० )</p>
<p>त्रयोऽप्येते ‘द्विजाः’ज्ञाताः, कृताऽत्मकृतबुद्धयः ;</p>
<p>चतुर्थः ‘एक-जातो’यो, नाऽत्मदर्शी च बालवत् ,</p>
<p>ज्येष्ठानां किंकरश्चापि, ‘द्रवति-आशु’तदाऽज्ञया ,</p>
<p>कर्तुं तेषां सहायं यः, स हि ‘शूद्र’इति स्मृतः ;</p>
<p>“अवश्यं भरणीयो हि वर्णानां शूद्र उच्यते” ; ( म० भा० शां० )</p>
<p>एवं महार्थाः शब्दास्ते सर्वेऽपि भ्रष्टतां गताः ,</p>
<p>यथोत्तमानि वासांसि जीर्णानि बहुकालतः ,</p>
<p>दुष्प्रयोगेण चाऽस्थाने, भवंति, मलिनान्यपि ;</p>
<p>नवीननाम्नां आवश्यकत्वं</p>
<p>न वृत्तीर्, न च कृत्यानि, न धर्मान् ‘वर्णयन्ति’ते ।</p>
<p>सर्वेषामपि कर्माणि सर्वे कुर्वंति साम्प्रतम्—</p>
<p>अध्यापनं, शस्त्रकार्यं, कृषिवार्त्ते, च सेवनम् ;</p>
<p>“सर्वे सर्वास्वपत्यानि वर्णाः संजनयन्ति हि ;</p>
<p>कृतकृत्याः सर्ववर्णाः यदि वृत्तं न पश्यति” ; (म० भा० )</p>
<p>—इत्येवं अवदत् सर्परूपिणं नहुषं नृपं ,</p>
<p>युधिष्ठिरो धर्मराजः, यथा वै भारते कथा ।</p>
<p>अन्याऽपि दृश्यते देशेचिराद् एवाऽनवस्थितिः—</p>
<p>सर्व ‘जाति’षु सर्वेऽपि‘वर्णाः’प्रत्यक्षतः स्थिताः ;</p>
<p>सन्त्येव भारते नूनंसर्व‘जाति’षु ‘पंडिताः’ ,</p>
<p>‘महाराज’पदध्राश्च‘भूमिपाः’सर्व‘जाति’षु ,</p>
<p>‘धनसंग्राहका’श्चापि,चतसृष्वपि ‘सेवकाः’।</p>
<p>‘वृत्ति-संकर’रूपोऽयं सर्वथा ‘वर्ण-संकरः’।</p>
<p>विवेकार्थं अतो धर्म-कर्मादीनां स्वभावतः ,</p>
<p>चत्वारो हि नवाः शब्दाः, धर्म-कर्मा-ऽवबोधकाः ,</p>
<p>जीविकाद्योतकाः, वृत्तिविभागस्यापि साधकाः ,</p>
<p>अर्थगर्भाः, समाजस्य व्यवस्थार्थं अपेक्षिताः ।</p>
<p>शिक्षकाः, रक्षकाश्चैव, पोषकाः, धारकाः अपि ;</p>
<p>ज्ञानदाः, त्राणदाश्चापि प्राणदाश्च, सहायदाः ;</p>
<p>बोधिनः, शुष्मिणश्चापि, दानिनः, श्रमिणस्तथा;</p>
<p>शास्त्रिणः, शस्त्रिणश्चापि, धनिनः, धारिणोऽपि च ;</p>
<p>वर्चखिनश्च, तेजस्वि-महस्वन्तौ, तरखिनः ,</p>
<p>तपस्, सहस्, तथैवोजो, रंहो, येषां भवेत् क्रमात् ;</p>
<p>विद्वांसश्चैव, वीराश्च, वदान्याश्चापि, सेवकाः ;</p>
<p>शर्मिणो, वर्मिणश्चापि, धर्मिणो ( दुग्धवंतः ) भर्मिणस्तथा ;</p>
<p>प्राज्ञाः, शूराश्च, दक्षाश्च, द्रुतिमंतस्तथैव च ;</p>
<p>पौराणिकानि अन्यनामानि</p>
<p>विद्योपजीविनश्चैके, ऽपरे रक्षोपजीविनः ,</p>
<p>वार्त्तोपजीविनश्चान्ये, चतुर्थाः भृतिजीविनः—</p>
<p>एवं प्रसन्नगम्भीराः, स्वस्वधर्माऽवबोधकाः ,</p>
<p>कृत्यस्मारयितारश्च, नीचोच्चध्यानवर्जिताः ,</p>
<p>चतुःशब्दचयाः, उक्ताः, अन्ये वा तादृशाः अपि ,</p>
<p>व्यवह्रियंतां एतर्हि, संशयस्याऽभवाय वै ।</p>
<p>चतुर्णामन्यनामानि ‘द्वीपे’ ‘द्वीपे’, ‘युगे’‘युगे’,</p>
<p>पुराणेष्वितिहासेषु संत्येव-उक्तानि भूरिशः ।</p>
<p>यथा कौर्मे तु, याः प्लक्षे, शाल्मलौ च, कुशे क्रमात् ,</p>
<p>क्रौंचे, शाके, तथा श्वेते, वर्णाख्याः संभवंति हि—</p>
<p>“आर्यकाः, कुरुराश्चैव, विदेहाः, भाविनस्तथा,</p>
<p>ब्रह्म-क्षत्रिय-विट्-शूद्राः प्लक्षद्वीपे प्रकीर्त्तिताः ;</p>
<p>कपिलाः, अरुणाः, पीताः, कृष्णाः, द्वीपे तु शाल्मलौ ;</p>
<p>द्रविणाः, शुष्मिणः, स्तोभाः, मंदेहाः च, तथा कुशे ;</p>
<p>पुष्कलाः, पुष्कराः, धन्याः, तिष्याः, क्रौंचे, क्रमेण वै;</p>
<p>मृगाश्च, मगधाः, शाके, मानसाः, मंदगाः तथा ;</p>
<p>श्वेते अवर्णाः श्वेतवर्णाः प्रायस्त्रिगुणवर्जिताः” । (कूर्मपु०अ०४९)</p>
<p>एवं ‘द्वीपेषु’सर्वेषु क्ष्मायाः वर्णाः व्यवस्थिताः ।</p>
<p>सर्वदेशेष्विदानीं च प्रायः सर्वनृजातिषु ,</p>
<p>चत्वारो मुख्यतो हि-इमे, उक्ताः चाऽपरनामभिः ,</p>
<p>समाजकायव्यूहार्थं, न स्पर्धार्थं परस्परं ,</p>
<p>यथा प्राचीन- ‘वर्षेषु’-अर्वाचीनेष्वपि वै तथा ।</p>
<p>पश्चिमेषु-आंग्लभाषायां तेषां संज्ञाः प्रकीर्त्तिताः—</p>
<p>‘प्रीस्ट-सोल्जर-मर्चेण्ट-वर्कमान’-इति नामभिः ;</p>
<p>‘क्लर्जी-नोबल्स-कामन्स्’च, ‘लेबर्’इत्यपि वै तथा ;</p>
<p>पार्स-मिस्र-अर्व-देशेषु, मुहम्मद्-अनुयायिषु ,</p>
<p>अन्य-धर्म-देश-भाषासु अन्यनामानि</p>
<p>‘आलिम्’, ‘आमिल्’, तथा ‘ताजिर्’, ‘मज़दूर्’-इति च शब्दिताः ;</p>
<p>पारसीकेषु ‘ज़र्दुश्त’मुनिधर्मावलम्बिषु ,</p>
<p>‘अथर्वन्-अरथस्तार-वस्त्र्य-हूविश्’ इतीरिताः ;</p>
<p>जापाने ‘निपुण’द्वीपे, ‘शिंतो’-धर्मावलंम्बिनि ,</p>
<p>‘शोगुन-समूरा-हैमिन्’श्वापि, ‘एता’-इत्यादि च वर्णिताः ।</p>
<p>न तु पाश्चात्यदेशेषु कृतं वृत्तिविभाजनं ,</p>
<p>विस्पष्टं बुद्धिपूर्वं च; ततस्तत्राऽनवस्थितिः ,</p>
<p>क्षोभः, स्पर्धा च, संघर्षः, ‘वर्णानां’तु परस्परं ।</p>
<p>एतत्सर्वं समालोच्य, समीक्ष्य च, परीक्ष्य च,</p>
<p>नूतनैर्नामभिः सार्धं कार्यं वृत्तिविभाजनं ;</p>
<p>धारयन् ‘वर्ण’-नाम-एकं, वृत्तिं एकां च धारयेत् ;</p>
<p>सहाऽहारविवाहादि, शीलसाम्येन चाऽचरेत् ।</p>
<p>एवं कृते समग्राणां मानवानां तु संग्रहः</p>
<p>सम्भवेन् मानवे धर्मे; यतो व्यापि चतुष्टयं ।</p>
<p>शैव-वैष्णव-शाक्तेषु, तादृगन्येषु ‘हिन्दुषु’</p>
<p>सूर्याद्युपासकेष्वेवं, चत्वारः संति ते यथा ,</p>
<p>वौद्धाः, जैनाः, यहूदाश्च, मुस्लिमाः, क्रिस्चना, स्तथा ,</p>
<p>सिक्खा, श्चाऽपरधर्माणः विभाज्याः स्युः चतुर्ष्विति ।</p>
<p>यथा पंजाबिनो, वाङ्गाः, युक्तप्रान्तीयकाः, तथा</p>
<p>मद्रासिनो, महाराष्ट्राः, आन्ध्राः, मार्वारिणः अपि च ,</p>
<p>भाषमाणाश्च विविधाः भाषाः, विविधधर्मिणः ,</p>
<p>विभिन्नाः बहुधाऽऽचारैः, वेषभूषादिभिः तथा ,</p>
<p>अन्यप्रान्तोद्भवाश्चापि, तथा सर्वेऽन्य-‘हिन्दिनः’</p>
<p>(‘हिन्द’देशोद्भवो ‘हिन्दी’, ‘पंजाबी’-इत्यादिवद् भवेत् ) ,</p>
<p>चतुर्वृत्तिविभक्ताः, स्युः चतुर्वर्णेषु संगताः—</p>
<p>तथैव च कथं न स्युः बर्मि-जापानि-चीनिनः ,</p>
<p>चतु‘वर्णेषु’ सर्व‘जाति’संग्रहः</p>
<p>ईरानिनः, तुर्किणश्च, रूसिनो, ऽफ़्ग़ानिनस्तथा ,</p>
<p>जर्मनाः, ब्रिटनाश्चापि, फ़्रेंचाः, स्पेननिवासिनः ,</p>
<p>अमेरिकानाश्चान्ये च सर्वे मानवजातिजाः ?</p>
<p>राशीकृताः चतुर्ष्वेव “पृथिव्यां सर्वमानवाः”</p>
<p>मनुना, स्पष्टमादिष्टं चापि “नास्ति तु पंचमः” । (म० )</p>
<p>चातुर्वर्ण्यव्यवस्थेयं ‘संचिका’-(सांचा)-इव विनिर्मिता ;</p>
<p>मानवानां समूहोऽस्यां यः ‘पूर्येता’ऽपि कश्चन ,</p>
<p>स एव लभते रूपं संचिकायाश्चतुर्दलं ;</p>
<p>स्वर्णकारस्य हस्तेन, वह्निना च द्रवीकृतं,</p>
<p>संचिकायां यथा हेम क्षिप्तं, तद्रूपभाग्भवेत् ;</p>
<p>केदाराणां यथाऽऽकारं प्लावितं सलिलं धरेत् ।</p>
<p>पुराणेष्वितिहासेषु, शतशो ‘जातयः’स्मृताः ,</p>
<p>मत्स्याश्च, मगधाश्चापि, चेदयः, काशिकोशलाः ,</p>
<p>वाह्लीकाश्चापि, गांधाराः, सौराष्ट्रा, श्चाथ सैन्धवाः ,</p>
<p>कुरवों,ऽगाश्च, वंगाश्च, चोलाः, पांड्यास्तथैव च ;</p>
<p>चातुर्वर्ण्यं तु सर्वासु ‘जातिषु’-एतासु-अभूत् सदा ।</p>
<p>अर्थोऽन्यो ‘जाति’शब्दस्य, ‘वर्ण’शब्दस्य चान्यथा ;</p>
<p>अर्थयोः संकरादेव संजातोऽयं महाभ्रमः ,</p>
<p>यज् ‘जन्मनैव’, ‘जात्यैव’, ‘वर्णो’भवति वै नृणां ।</p>
<p>‘जन्मना जातिर्’एवास्ति; ‘वर्णो’भवति ‘कर्मणा’\।</p>
<p>जीविकाकर्मणा वर्णः, तद्-वृत्तेरवबोधकः ,</p>
<p>दृश्यते चाऽन्यदेशेषुः; भारतेऽपि पुरा तथा ।</p>
<p>(३) प्र० भूयः उत्थाप्यते प्रश्नः—इयं रीतिस्तु भूतले ,</p>
<p>विहाय भारतं वर्ष सर्वत्र प्रसृताऽधुना ;</p>
<p>को विशेषो भवेद् एवं अस्माकं ‘वर्ण’धर्मिणां ?</p>
<p>उ० उत्तरं तत्र चैवं स्यात्—जीविकानां ‘विभाजनं’</p>
<p>‘विभज्य-भोजितायाः’ आवश्यकता’</p>
<p>वृत्तीनां, तोषणानां च धर्माणां, कर्मणां तथा ,</p>
<p>कृत्यानां, अधिकाराणां, श्रमस्या,ऽर्घस्य चैव हि ,</p>
<p>निकामीयादिवस्तूनां अपि तद्वद् ‘विभाजनं’ ,</p>
<p>पूर्वं चतुष्कैरुक्तानां, गुणभेदाऽनुसारतः—</p>
<p>अयमेव विशेषोऽस्ति ‘कर्म-वर्ण’ -व्यवस्थितेः ।</p>
<p>“चातुर्वर्ण्यं यतः सृष्टं गुण-कर्म ‘विभागशः”; ( गी०)</p>
<p>चतुष्कानां ‘विभागेन’विना, वर्णचतुष्टये ,</p>
<p>न धर्मसम्मतं सम्यक् चातुर्वर्ण्यं तु सिध्यति ।</p>
<p>एक एव नरो यत्तु सर्वमेव जिघृक्षति—</p>
<p>‘सम्मानं’, ‘ईशितां’चापि, ‘धनं’, ‘मोदं’च, सर्वथा</p>
<p>सर्वोत्कृष्टत्वमेव—अयं प्रधानो‘वर्ण’-संकरः ;</p>
<p>जीविकानां राधनानां, धर्माणां कर्मणां तथा ,</p>
<p>कृत्यानां, अधिकाराणां,संकरोवर्णसंकरः ;</p>
<p>विषमप्रकृतीनां च विवाहोऽप्यस्ति संकरः ;</p>
<p>‘जाति’नाम्नैव भिन्नानां उद्वाहो नाऽस्ति संकरः ।</p>
<p>नैतादृशो विभागस्तु कृतोऽन्यैः बुद्धिपूर्वकं ;</p>
<p>तेषां समाजेष्वप्यस्माद् दृश्यंते कलहाः भृशं ;</p>
<p>तथाऽपि नाऽस्माकमिव दासास्ते ऽन्यस्य कस्यचित् ।</p>
<p>विशिष्टधर्मता लुप्ता नः ; विशेषस्तु शिष्यते ,</p>
<p>यज् जन्म-वर्णता-मूढाः वयं दासत्वमागताः ।</p>
<p>‘शक’हूणादयः पूर्वं येऽत्र-आक्रम्य समागताः ,</p>
<p>ते ‘शाक’द्वीपिनो विप्राः, क्षत्रियाः वा, बुधैः कृताः ,</p>
<p>गुणकर्मानुसारेण कर्मवर्णेषु मेलिताः ।</p>
<p>‘राजपूतान’-प्रान्ते च चत्वारः क्षत्रजातयः ,</p>
<p>‘सोलंकी’-‘परमारौ’च, ‘चौहान’-‘पड़िहारकौ’ ,</p>
<p>प्रसिद्धाश्चाद्य वर्त्तंते सर्वेऽपि ‘अग्निकुला’ऽख्यया ;</p>
<p>व्रात्यस्तोमेन वर्णेषु मेलनं</p>
<p>आख्यायिकाऽपि चैतेषां जननस्य प्रथीयसी––</p>
<p>विप्राणामग्निकुंडात्ते उत्थिताः यज्ञकर्मणि ,</p>
<p>निरोद्धुं प्रतियुद्धेन वाह्यान् आक्रमकारिणः ,</p>
<p>यथा ‘कृत्याः’ऋषिसृष्टाः पुराणे सन्ति वर्णिताः ।</p>
<p>आख्यायिकायाः तु-अर्थोऽस्याः स्पष्टः एव हि लक्ष्यते—</p>
<p>अग्निं प्रज्वाल्य साक्षित्वे, ज्ञानिभिर्दूरदर्शिभिः ,</p>
<p>सद्विप्रैः, राजधर्मज्ञैः, भारतस्य हितेच्छुभिः ,</p>
<p>विधिवद्वेदमंत्रैश्च धीरवीरविवर्धनैः ,</p>
<p>समक्षं जनतायाश्च, शूराः केऽप्यन्यजातितः ,</p>
<p>‘महाजन’समारोहे, क्षत्रियत्वेन संस्कृताः ,</p>
<p>चतसृणां च सेनानां नायकत्वे नियोजिताः ;</p>
<p>‘व्रात्यस्तोमादि’विधिभिः वेदाऽज्ञप्तैः, यथा पुरा</p>
<p>आर्याः, वर्धिष्णवः, “कर्त्तुं विश्वं आर्यं”प्रयेतिरे ।</p>
<p>विद्योपजीविनस्त्वेके, परे रक्षोपजीविनः ,</p>
<p>वार्त्तोपजीविनश्चान्ये, ऽपरे प्रैष्योपजीविनः ,</p>
<p>सर्वत्रैव हि दृश्यन्ते; नतु जन्माऽग्रहस्तथा ,</p>
<p>यथाऽत्र भारते वर्षे, परेषां दासतां गते ।</p>
<p>कर्म-वर्णाः जन्म-चर्णान् यथेष्टं द्रावयंति वै ,</p>
<p>पाष्णिं चापि ददति-एभ्यो, हि ‘अशक्ते’भ्यस्तु सर्वथा ,</p>
<p>परस्परेर्ष्या-मूढेम्यो, विभिन्नेभ्यः परस्परं ।</p>
<p>सर्वपूज्या सर्वमान्या ‘शक्ति’रेकैव देवता ;</p>
<p>‘अशक्तः’क्षिप्यते सर्वैः, ना‘ऽविष्णु’श्चापि ना ‘ऽशिवः’ ; (देवीभा० )</p>
<p>“सर्वेषामेव देवानां शक्रादीनां शरीरतः</p>
<p>निर्गतं सुमहत्तेजस् तच्, च-‘ऐक्यं’समगच्छत”( दु० स० )</p>
<p>यदा, तदैवाभूत् पूर्वं महिषासुरसूदनं ।</p>
<p>चत्वारि-अपि बलानि-ऐक्यं, शास्त्र-शस्त्र-धन-श्रमाः ,</p>
<p>उत्सर्गश्च, अपवादश्च</p>
<p>यदा संघे समेष्यति, तदा स्यात् पापशातनं ;</p>
<p>अयमेव ‘चतुर्व्यूहो’ऽवताराणां तु शाश्वतः ।</p>
<p>उपो-प-जाति-भिन्नानां तत् कथं सम्भविष्यति ?</p>
<p>(४) प्र० संशेरतेऽत्र केचित्तु, विना हेतुं, अतित्वराः—</p>
<p>निरर्था, निष्प्रभावा वा, किन्नु वंशपरम्परा ?</p>
<p>“येनाऽस्य पितरो याताः, येन याताः पितामहाः ,</p>
<p>तेन यायात् सतां मार्गं, तेन गच्छन् न रिष्यते”, (म० )</p>
<p>इति यन्मनुनाऽदिष्टं व्यर्थमेवास्ति किन्नु तत्?</p>
<p>उ० तत्रैतद्धि समाधानं—नैतद् व्यर्थं कथंचन ;</p>
<p>नूनं आप्तोपदेशोऽयं न केनाऽपि निरस्यते ;</p>
<p>अर्थोऽयं पूर्वमेवोक्तः, ‘उत्सर्गः’तादृशो भवेत् ,</p>
<p>प्रायः ‘सामान्य’रूपेण, साधारणजनार्थकः ;</p>
<p>किंतु तत्रा‘ऽपवादाः’ये, ‘विशेषो’न्मेष-कारिताः ,</p>
<p>येषु केषु, यत्र तत्र, नोपेक्ष्यास्तेऽवहेलया ।</p>
<p>प्रकृतेः ‘सूचकं’जन्म; कर्म ‘निर्णायकं’पुनः ।</p>
<p>पुत्राय चेत् पितुः ‘कर्म’स्वभावेनैव रोचते ,</p>
<p>करोतु-अवश्यं तद् अयं; न केनाऽपि निवार्यते ।</p>
<p>उत्तमा जन्म-कर्मभ्यां, कर्मणैव तु मध्यमा ,</p>
<p>मिथ्यैव केवलं जात्या, वर्णवत्ता स्मृता बुधैः ।</p>
<p>नैसर्गिकी प्रवृत्तिश्च, तथा वंशपरम्परा ,</p>
<p>मिलिते चेद् उभे, वृत्त्यै, ‘स्वर्णे सौगन्ध्य’मस्ति तत् ।</p>
<p>प्रवृत्तिः प्राकृता यत्र भिन्ना वंशक्रमात्, तदा</p>
<p>प्रवृत्तेरेवाऽनुरूपं जीविका, वर्ण एव च ।</p>
<p>शतशश्च पुराणेषु दृष्टान्ताः वर्ण-पर्यये ।</p>
<p>‘उत्सर्गाणां’तु सर्वेषां ‘अपवादाः’भवंति वै ।</p>
<p>अवश्यं ‘नियमो’मान्यः; मान्यो ‘बाधो’ऽपि हेतुना ;</p>
<p>नियमश्च, बाधश्च</p>
<p>साधारणासु-अवस्थासु नियमस्य प्रवर्त्तनं ;</p>
<p>विशेषासु-अपवादाः हि प्रभवन्त्येव सर्वदा ।</p>
<p>“अन्यो धर्मः समस्थस्य, विषमस्थस्य चाऽपरः ;</p>
<p>न कोऽप्यात्यंतिको धर्मः; धर्मो ह्यावस्थिकः स्मृतः” ; (म० भा० )</p>
<p>सम्पत्काले यथा-‘उत्सर्गाः’, ‘विपरीता’स्तथाऽऽपदि ,</p>
<p>नियमाः एव नियमान् बाधन्ते; नियमोऽप्यसौ ।</p>
<p>“नहि सर्वहितः कश्चिदाचारः सम्प्रवर्त्तते ;</p>
<p>तस्माद् अन्यः प्रभवति; सोऽपरं बाधते पुनः ;</p>
<p>आचाराणामनैकाग्र्यं तस्मात् सर्वत्र दृश्यते”; (म० भा०शां०)</p>
<p>निमित्तानि समीक्ष्यापि, देशकालौ-अवेक्ष्य च,</p>
<p>समाजस्य हिताः धर्माः कल्पनीयाः सदा बुधैः ।</p>
<p>“स्त्रियो रत्नान्यथो विद्याः धर्माः शौचं सुभाषितं ,</p>
<p>विविधानि च शिल्पानि समादेयानि सर्वतः” । (म०)</p>
<p>चिरकालात् कुले यस्मिन् प्रथिता-एका परम्परा ,</p>
<p>परौ-परौ सन्ततौ च वंशे तद्गुणसंभवः ;</p>
<p>किंतु संभव एवास्ति; न कदाचन निश्चयः ;</p>
<p>नियमस्याऽस्य भंगो हि बहुधा दृश्यते यतः ।</p>
<p>महर्षिभ्यः पुरा जाताः सुराः, दैत्याश्च, राक्षसाः ,</p>
<p>ऋषयः, क्षत्रियाश्चापि, विट्-शूद्राः अपि जज्ञिरे;</p>
<p>कुले विद्याविहीनेऽपि भवत्येव तु पंडिताः ;</p>
<p>वंशे तथैव शूराणां जायंते भीरवोऽपि वै ;</p>
<p>भीरूणां च कुले वीराः उत्पद्यंते पुनः पुनः ;</p>
<p>विद्याभ्यासि-कुले मूर्खाः जायंते बहुशस्तथा ;</p>
<p>सदाचारि-कुले चापिदुराचाराः भवंति हि ;</p>
<p>कुले व्यापारदक्षाणां, सम्पन्-नाश-कराः अपि ;</p>
<p>दरिद्राणां तथा वंशे, श्रीनिकेताः यदा कदा ;</p>
<p>बाधस्योदाहरणानि</p>
<p>प्रेष्याणां किंकराणां च, दक्षाः, वीराश्च, पंडिताः ;</p>
<p>राजवंशकृतश्चापि संति शूद्रेभ्यः उत्थिताः ।</p>
<p>प्रत्यक्षं प्रतिपरुः एतत्सर्वं तु दृश्यते ।</p>
<p>“ऋषीणां च नदीनां च जन्मस्थानं न विद्यते”,(म० भा० )</p>
<p>—इति पौराणिकी गाथा साक्षादेवानुभूयते ।</p>
<p>“जन्मादि-अस्य यतः”, ब्रह्म, सर्वबीजं तु, सर्वदा</p>
<p>सर्वत्र व्यापकं यस्मात्, त्रिगुणं च तथैव हि</p>
<p>संसृष्टं चापि सर्वत्र, तस्मात्सर्वत्र संभवः</p>
<p>सर्वेषामपि वर्णानां, सर्वेषु नृकुलेष्विति ।</p>
<p>वैदिकं शाश्वतं चापि वक्ति एतद् हि-एव रूपकं—</p>
<p>एकस्यैव पितुः वर्णाः चत्वारो ‘ब्रह्मणः’ सुताः ।</p>
<p>कश्यपस्य ऋषेर्दैत्यो हिरण्यकशिपुः सुतः ,</p>
<p>सर्वेषामेव लोकानां भृशमुद्वेजकोऽसुरः ;</p>
<p>हिरण्यकशिपोश्चापि प्रह्लादः साधुपूजितः ,</p>
<p>पूर्णेन्दुविमला कीर्त्तिर्यस्यास्त्यद्यापि विस्तृता ।</p>
<p>पुलस्त्यस्य ऋषेः पौत्रो रावणो लोकरावणः;</p>
<p>विभीषणोऽप्यस्य भ्राता; कुबेरश्च धनाधिपः ।</p>
<p>वर्णधर्मस्य योग्यत्वे, व्यभिचारि-एव कारणं</p>
<p>दृश्यते जन्म; नाऽन्वेति; नैव वा व्यतिरिच्यते ;</p>
<p>न हि शूरस्य पुत्रोऽपि सर्वदा शूर एव हि ;</p>
<p>न वार्त्ताकुशलस्यापि सुतः अर्थकुशलः सदा ;</p>
<p>न प्रेष्यस्य सदा पुत्रो विद्याः शिक्षितुमक्षमः ;</p>
<p>न च विद्वत्सुतो विद्वानेव सर्वत्र लभ्यते ।</p>
<p>स्वभावजा प्रवृत्तिर्या सैव योग्यत्व-कारणं ;</p>
<p>अन्वयाद् व्यतिरेकाच्चसर्वदा सहचारि तत् ;</p>
<p>तत्तद्योग्यत्वमेवास्ति तत्तद्वर्णस्य कारणं ;</p>
<p>कर्म-वर्णेषु विवाहादि कथं ?</p>
<p>“प्रत्यक्षाऽवगमं, धर्म्यं, सुसुखं कर्त्तुं, अव्ययं x ,</p>
<p>चातुर्वर्ण्यं भया सृष्टं गुण-कर्म-विभागशः ,</p>
<p>कर्माणि प्रविभक्तानि स्वभावप्रभवैर्गुणैः” ।</p>
<p>जन्मन्यपि तु कर्मैव हेतुः वेदविनिश्चितः ;</p>
<p>न जन्म दृश्यते तद्वत् सद्-असत्-कर्म-कारणं ।</p>
<p>“स्वकर्मणा सर्वसिद्धिं अमरत्वं लभेद् ध्रुवं ,</p>
<p>सुरत्वं च, मनुत्वं च, सुरेन्द्रत्वं लभेन् नरः ,</p>
<p>विष्णुत्वं च, शिवत्वं च, गणेशत्वं तथैव च”।</p>
<p>(दे० भा० स्कं०९, अ०१७-१८-२० )</p>
<p>पर्यायशब्दाश्चत्वारः, “क्रतुः, कामो, वशो, ऽपि-असुः”, (ऐ० उ० )</p>
<p>“क्रतुमयो हि पुरुषः”, “यो यच्छ्रद्धः स एव सः”,</p>
<p>( छां० उ०; गी०)</p>
<p>“यथाकामो हि पुरुषः, भवेत् तत्क्रतुरेव सः ,</p>
<p>तत्कर्म कुरुते चैष; यच्चकर्म करोत्यसौ</p>
<p>अभिसम्पद्यते चाऽयं तदेव”-इति श्रुतिर्जगौ ; (बृ०ड० )</p>
<p>(५) प्र० केचित् तत्र विशंकन्ते—विवाहादि कथं भवेत् ,</p>
<p>सहाऽहारो विहारो वा, वसनं चाऽसनं तथा ,</p>
<p>जन्मवर्णव्यवस्था चेत् समग्रा परिवर्त्यते ?</p>
<p>उ० उत्तरं सरलं तत्र—शीलव्यसनसाम्यतः ;</p>
<p>अनुकूलं ययोः शीलं सम्वादि व्यसनं तथा ,</p>
<p>तयोरेव मिथः पाणिग्रहणं तु प्रशस्यते;</p>
<p>“विशिष्टायाः विशिष्टेन संगमो गुणवान् भवेत्”;</p>
<p>(म० भा० नलो०)</p>
<p>परीक्षा जन्मपत्राणां ज्योतिषैर्यत्तु कार्यते</p>
<p>कुलैः सम्बन्धमिच्छद्भिः, इदमेवात्र कारणं ,</p>
<p>निश्चीयेत गुणानां यत् साम्यं हि वरकन्ययोः ,</p>
<p>सहभोजनादि कथं ?</p>
<p>सहधर्मचरौ स्यातां, मा द्विषातां च दम्पती ,</p>
<p>“अन्योऽन्यस्याऽव्यभीचारो भवेद् आ-मरणान्तिकः” , (म० )</p>
<p>तदूर्ध्वमपि वा सङ्गो “भवेज्जन्मनि जन्मनि” ।</p>
<p>एवं च शीलसाम्येन भोजने सख्यं इष्यते ,</p>
<p>सात्त्विकानां, राजसानां, तामसानां तथैव च ।</p>
<p>‘ज़मीदारो’यदि पिता, पुत्रश्चैकोऽथ ‘डाक्तरः’ ,</p>
<p>‘प्रोफ़ेसरो’द्वितीयश्च, तृतीयश्च ‘वकीलकः’</p>
<p>‘दूकानदारः’चतुर्थश्च, ‘रिसाल्दार’श्च पंचमः ,</p>
<p>पुत्रिकाः पंचषाश्चापि, भिन्नप्रकृतिकास्तथा ,</p>
<p>पत्न्यो ऽपत्यानि पुत्राणां चाऽमीषां हि महाकुले—</p>
<p>किं सर्वेषामथैतेषां, प्रीतिर्यावत् परस्परं ,</p>
<p>सहाऽसनं न सम्भाव्यं, अशनं वसनं तथा ?</p>
<p>कलहे खलु सम्प्राप्ते, येन केनापि हेतुना ,</p>
<p>विभिद्यन्ते विभज्यंते भ्रातरो ऽपि सहोदराः ।</p>
<p>‘प्रोफ़ेसरस्य’चाऽन्यस्य भवेदेतादृशं कुलं ,</p>
<p>महाशालस्य वा ‘सार्थवाहस्य’‘नैगमस्य’वै ,</p>
<p>भिन्नप्रकृतिकैश्चापि विभिन्नव्यवसायकैः</p>
<p>अपत्यैर्यदि पूर्णं, तत्, किं तयोर्कुलयोर्मिथः</p>
<p>न सम्भाव्योऽन्नसम्बन्धो, यौनसम्बन्ध एव वा ?</p>
<p>पितु‘र्गोत्रं’त्यजत्येव, पत्युर्गृह्णाति चैव हि ,</p>
<p>कन्या पाणिग्रहे यद्वत्, ‘वर्णं’चापि तथैव हि ।</p>
<p>कर्षकस्यापि कन्या वा, पुत्री वार्त्ताकरस्य वा ।</p>
<p>सुताऽथवा सैनिकस्य, राज्ञा चेत् परिणीयते ,</p>
<p>भवत्येव हि सा राज्ञी;राजजीविकया यतः</p>
<p>जीविष्यति तु सा-इदानीं; न वृत्त्या तु पितुः पुनः ।</p>
<p>राजाऽसने स्वयं तिष्ठेद्, अधिकारांश्च वर्त्तयेत् ,</p>
<p>विवाहे ‘वर्ण’-परिवर्तनं, गोत्रवत्</p>
<p>‘राजा’-एव वाच्यतेऽपि स्त्री; न तु ‘राज्ञी’-इति व्याकृतिः ;</p>
<p>आचार्यस्य तथा पत्नी तु-‘आचार्याणी’-इति कथ्यते ;</p>
<p>आचार्यत्वं स्वयं कृत्वा स्त्री-‘आचार्या’-इत्येव वर्ण्यते ।</p>
<p>‘वर्ण’तु ‘जीविकां’मत्वा, तस्य वै पर्ययो भवेत् ,</p>
<p>योषितायाः परिणये; त्यक्त्वा गेहं पितुः, यथा</p>
<p>कुटुम्बं, वर्णमपि च, पाणिग्राहस्य सा विशेत् ;</p>
<p>—एवं कृता चेन्मर्यादा, वर्णानां रक्षणं भवेत् ;</p>
<p>न भज्येत व्यवस्थैषां, न स्याच्छिन्ना च संघता ।</p>
<p>‘वर्णं’तु ‘जाति’मत्वैव, वहिष्कारः क्रियेत चेत् ,</p>
<p>उत्पत्स्यंते ऽन्तरालास्तु नित्यमेव नवाः नवाः ;</p>
<p>“कामः स्वभाववामः”सन्, न जात्यादिकमीक्षते ;</p>
<p>पूतिकूष्मांडतां चापि गमिष्यति समाजता ;</p>
<p>न ‘समाजः’‘समाऽजः’स्यात्, यथा नैवास्ति भारते ।</p>
<p>सर्वाऽन्यव्यवहारेषु, शीलव्यसनसाम्यतः ,</p>
<p>सर्वेषामेव संसर्गो दृश्यते भारतेऽपि च ,</p>
<p>( कीटनिष्कुषितं किंतु काष्ठं यद्वन्, न तु दृढः )</p>
<p>जन्मवर्णाग्रहेणापि ग्रस्तानामिह सर्वशः ;</p>
<p>भोजनोद्वाहयोरेव केवलं हि कुतो भ्रमः ?</p>
<p>“प्रत्यक्षं, चानुमानं च, शास्त्रं च विविधाऽगमं ,</p>
<p>त्रयं सुविदितं कार्यं, धर्मशुद्धिमभीप्सता ;</p>
<p>आर्षं धर्मोपदेशं तु, वेदशास्त्राऽविरोधिना ,</p>
<p>यस्तर्केणाऽनुसंधत्ते, स धर्मं वेद, नेतरः”। (म० )</p>
<p>न प्रत्यक्षं प्रमाणं वा, न तथा चाऽनुमानिकं ,</p>
<p>नाऽगमीयं असंदिग्धं, जन्मवर्णाय लभ्यते ।</p>
<p>कर्मवर्णस्य सिद्ध्यर्थं लभ्यते ऽपि त्रयं बहु ।</p>
<p>यद्यस्ति सदृशः पुत्रो वर्णयोग्यतया पितुः ,</p>
<p>वर्ण-योग्यता-परीक्षा</p>
<p>नूनं तं लभतां वर्णं; को निवारयितुं क्षमः ?</p>
<p>नास्ति चेत् सदृशो, ऽन्यं हि प्राप्नोतु स्वगुणोचितं ।</p>
<p>(६) प्र० गुणः कोऽस्य, रुचिः काऽस्य, प्रवृत्तिः कीदृशी तथा ,</p>
<p>किंवर्णयोग्यश्चैव—इति निर्णयं कः करिष्यति ?</p>
<p>उ० शिक्षाव्यूहस्तु बालानां सर्वेषां शिक्षणे रतः ,</p>
<p>प्रकृतीनां च सर्वेषां निरीक्षक-परीक्षकः ,</p>
<p>अध्यात्मविच् च, ज्योतिर्विल्, लक्षणानां नृणां च वित् ,</p>
<p>पुं-सामुद्रिक-वेत्ता च,-अप्याऽयुर्वेदविदेव च ,</p>
<p>द्रष्टा च व्यवहाराणां, विविधानुभवैर्युतः ,</p>
<p>निश्चेतुमेतच् छक्तः स्यात् ; नाऽन्यथा वृत्तिमाप्नुयात् ।</p>
<p>अन्नप्राशनसंस्कारेऽप्यस्ति दिष्टा परीक्षणा—</p>
<p>“कृतप्राशनं उत्सङ्गात् धात्री बालं समुत्सृजेत् ;</p>
<p>कार्यं तस्य परिज्ञानं जीविकायाः अनन्तरं ;</p>
<p>देवताऽग्रे ऽथ विन्यस्य शिल्पभांडानि सर्वशः ,</p>
<p>शास्त्राणि चैव, शस्त्राणि, ततः पश्येत् तु लक्षणं ;</p>
<p>प्रथमं यत् स्पृशेद् बालः ततो भांडं स्वयं तदा ,</p>
<p>जीविका तस्य बालस्य तेनैव-इति भविष्यति” ।</p>
<p>(पारस्कर-गृह्यसूत्रं, गदाधर-भाष्यं, कां० १, कं० १९)</p>
<p>“अग्रतोऽथ प्रविन्यस्य रत्नभाण्डानि सर्वशः ,</p>
<p>शस्त्राणि चैव, वस्त्राणि, ततः पश्येत् तु लक्षणं ,</p>
<p>प्रथमं यत् स्पृशेद् बालो रिंगमाणः स्वयं तदा,</p>
<p>जीविका तस्य बालस्य तेनैव तु भविष्यति । ( मार्कं ० )</p>
<p>“तस्मिन् काले स्थापयेत् तत्पुरस्ताद्</p>
<p>वस्त्रं, शस्त्रं, लेखनीं, पुस्तकं च,</p>
<p>स्वर्णं, रौप्यं, यच्चगृह्णाति बालः ,</p>
<p>तैः आजीवैः तस्य वृत्तिः प्रदिष्टा”। ( अन्ये )</p>
<p>योग्यत्वसूचनं कथं ? निर्णयः कथं ?</p>
<p>अन्नप्राशनसंस्कारे परीक्षा क्रियते कुतः ?</p>
<p>अबोध-तोकक-क्रीडासु आस्थाच कथं ईदृशी ?</p>
<p>शिरःकपालसंधौ तु,यावद् अस्श्नापिधीयते</p>
<p>न ‘ब्रह्मरन्धं’, तावत्तु ‘क्षेत्रज्ञः’सूक्ष्मदेहतः</p>
<p>शरीरं चारयति अस्य, रक्षति एनं च बालकं ;</p>
<p>अन्नाऽशनाऽनन्तरंतु क्रमशोऽस्य विवर्धते</p>
<p>‘भिदा’-बुद्धिर्, ‘अहं’-भावः, स्वच्छन्दः, कर्मकर्त्तृता ;</p>
<p>पिधीयते ततश्चापि ‘क्षेत्रज्ञो’ह्यधिकाऽधिकं ;</p>
<p>काले गते बहुतिथे, योगाभ्यासतपःश्रमैः ,</p>
<p>‘अहंकारे’क्षयं याते, क्षेत्रज्ञस्य-उदयः पुनः ।</p>
<p>साऽपेक्षं सर्वमेवैतन्, नैवैकान्तिकं, उच्यते ।</p>
<p>निष्कर्षस्त्वयमेवात्र प्रसक्तविषयान्वितः—</p>
<p>जातस्य वंशे कस्मिंश्चित्, तत्तद्वंशपरम्परा ,</p>
<p>तथैव ज्यौतिषैर्दृष्टा सुविज्ञैः जन्मपत्रिका ,</p>
<p>अन्नप्राशनसंस्कारे परीक्षा या कृताऽपि सा ,</p>
<p>प्रकृतेः ‘सूचिका’; किंतु प्रवृत्त्यैवाऽस्ति ‘निर्णयः’।</p>
<p>कीदृशी कस्य वालस्य प्रवृत्तिः कीदृशो गुणः ,</p>
<p>रुचिश्च कीदृशी तस्य, तद्योग्यं कर्म कीदृशं ,</p>
<p>जीविकार्थं ? —अथ-एतेषां प्रश्नानां तु विनिर्णयः</p>
<p>कर्तुं अध्यापकैरेव शक्यः, सम्यग्, गुरोः कुले ;</p>
<p>ते एवाऽस्य ततो वर्णं निश्चिन्वंतु स्वभावजं ,</p>
<p>नैसर्गिकप्रवृत्तेश्चाऽप्यनुकूलं रुचेरपि ,</p>
<p>दिने दिने समीक्ष्यैनं, शिक्षयित्वा यथोचितं ।</p>
<p>समावर्त्तनसंस्कारे त्वंतिमो वर्णनिर्णयः ।</p>
<p>द्वितीयं जन्म तत्रैव सिध्यति ब्रह्मचारिणः ;</p>
<p>“तत्राऽस्य माता सावित्री, पिता त्वाऽचार्यः उच्यते;</p>
<p>सूक्ष्म-शरीर-वर्णाः</p>
<p>आचार्यस्तु-अस्य”यं वर्णं “विधिवद् , वेदपारगः ,</p>
<p>उत्पादयति सावित्र्या,”(म०) सोऽस्य तथ्योऽस्ति;नाऽपरः ।</p>
<p>‘आचार्यः’चेत् ‘सूक्ष्म’-दर्शी ‘ऋषिर्’‘दिव्याऽक्षवाँस्’तथा,</p>
<p>शिष्यस्य ‘सूक्ष्मदेहस्य’‘वर्ण’-निर्वर्णन-क्षमः ,</p>
<p>तदा भवेत् क्षणेनैव विनाऽऽयासेन निर्णयः;</p>
<p>‘सात्त्विक’स्य तु माः चांद्री, श्वेता, स्वर्णेन रंजिता ;</p>
<p>‘राजस’स्य द्युती रक्ता, तथा चामीकरांजिता ;</p>
<p>नीला दीप्तिः ‘तामस’स्य, छादिता हमरोचिषा ;</p>
<p>अव्यक्तस्य तथा ऽव्यक्तो वर्णो नीहारवद् भवेद् ।</p>
<p>“अजा सा-एका लोहित-कृष्ण-शुक्ला</p>
<p>बह्वीःप्रजाः सृजति इयं समंतात्”। (सां० का० )</p>
<p>“तमो वाऽऽस-इदं-एकं हि; तत् परेण-ईरितं पुनः</p>
<p>विषमत्वं प्रयाति, -एतद् रूपं तु रजसो भवेद् ;</p>
<p>रजस् तद् ईरितं भूयो विषमत्वं प्रयाति हि ,</p>
<p>तस्मात् सम्प्रात्रवत् सत्त्वं; विष्णुरंशस्तु सात्त्विकः ;</p>
<p>ब्रह्माऽथ राजसोंऽशोऽसौ; तामसो रुद्र उच्यते ;</p>
<p>स वा हि-एकस्त्रिधा भूतोऽष्टधा-एकादशधा तथा,</p>
<p>द्वादशाऽसंख्यधा चाऽत्मा वहिरन्तस्तथैव च &quot; । ( मैत्रायणी उ० )</p>
<p>शिक्षाव्यूहेन निर्णीते वर्णे, वृत्तिं अवाप्नुयात्</p>
<p>सर्वः, समाजे स्थानं च स्वप्रकृत्युचितं सदा ;</p>
<p>सर्वः स्वं स्वं धर्मकर्म प्रीत्या कुर्यात् समाहितः ;</p>
<p>सम्यग् विभजनाच् च-एषां, चतुर्षु-अपि च, कर्मणां ,</p>
<p>कृत्यानां, तोषणानां च, वर्णेष्वप्याश्रमेषु च ,</p>
<p>सुव्यवस्था समाजस्य, सर्वेषां च सुखं, भवेत् ।</p>
<p>नाऽनेकवृत्तिमान् कश्चिद्, वृत्तिहीनो न कश्चन ,</p>
<p>नाऽत्यन्तं धनवान् वापि, नाऽत्यन्तं वापि निर्धनः ,</p>
<p>राष्ट्रस्य द्विजभूयिष्टत्वं इष्टं</p>
<p>जन्मनैवोच्चनीचादि-दर्प-दैन्यादिकं न हि ,</p>
<p>नाऽहंकार-तिरस्कारौ, न संघर्षो न मत्सरः ,</p>
<p>नैवेर्ष्या-कलहैर्नित्यं कल्कनं प्रतिवेशिनां ,</p>
<p>न युद्धानि, न दुर्भिक्षं, नापि रोगभयं भवेत् ।</p>
<p>वहूनां शिक्षितत्वाच्च, द्विजत्वाद्, धर्म-बोधनात् ,</p>
<p>नियंत्रणाच् च कामानां, इन्द्रियाणां च निग्रहात् ,</p>
<p>आश्रयान् ‘मध्य’-वृत्तेश्च, सर्वत्रापि-‘अति’-वर्जनात् ,</p>
<p>नात्यंतं निष्प्रजः कोऽपि, न चैवाति-प्रजस्तथा ।</p>
<p>भूरिशो जनसम्बाधैर्, आहारार्थंविवादिभिः ,</p>
<p>नाऽप्नुवद्भिरलं भोज्यं, स्पर्धमानैः परस्परं ,</p>
<p>आक्रान्तायां यतो मह्यां, मात्स्यो न्यायः प्रवर्त्तते ,</p>
<p>तस्मात् सन्तानबाहुल्यं नेष्यते दूरदर्शिभिः ।</p>
<p>मितासु अपि प्रजासु-इष्टं द्विज-भूयस्त्वं एव हि ;</p>
<p>“यद्राष्ट्रं शूद्रभूयिष्ठं, नास्तिकाऽक्रान्तम्, अद्विजं ,</p>
<p>विनश्यत्याशु तत्कृत्स्नं, दुर्भिक्ष-व्याधि-पीडितं ”; (म० )</p>
<p>‘अद्विजाः’खलु-अनात्मज्ञाः, ‘शूद्राः’, ये ह्रस्व-दर्शिनः ;</p>
<p>न दीर्घदर्शिनो, विज्ञाः, कार्यकारणवेदिनः ,</p>
<p>अनुबन्धं विजानन्तः कर्मणां दूरगामिनं ;</p>
<p>येषां नास्ति-आयतेर्ज्ञानं, नास्ति-आत्मा देहतोऽपरः ,</p>
<p>त एव ‘नास्तिकाः’बालाः मूढाः नश्वरलोभिनः ;</p>
<p>एतादृशानां वाहुल्यं यस्मिन् राष्ट्रे भवेत् , कथं</p>
<p>नाऽमर्यादं भवेत्तत्र सर्वमेवाऽधरोत्तरं ?</p>
<p>राष्ट्रे तु ‘द्विज’-भूयिष्ठे मर्यादा सम्प्रवर्त्तते ;</p>
<p>युद्धं ‘द्विजानां’यत्, तत् तु स्वान्तःकरणे एव हि ,</p>
<p>प्रत्येकस्य मनुष्यस्य स्वस्वदुष्टाशयैः सह ;</p>
<p>आत्मन्येव द्विधा भक्ते, उत्तमाऽधम-भेदतः ,</p>
<p>‘स्व-राज्य’शब्दस्यार्थः</p>
<p>अशुभेनैव मनसा युध्यति-अत्र शुभं मनः ;</p>
<p>निर्जित्यापि च तद्भूयः ‘स्व’-राज्यं स्थापयत्यसौ ,</p>
<p>उत्तमः ‘स्वः’सदा यस्मिन् अधमं ‘स्वं’प्रशास्ति हि ।</p>
<p>“उद्धरेद् आत्मनात्मानं नात्मानं अवसादयेत् ;</p>
<p>आत्मैव हि-आत्मनो बंधुरात्मैव रिपुरात्मनः”; ( गी० )</p>
<p>“मनस्तु द्विविधं प्रोक्तं, शुद्धं, चाऽशुद्धमेव च ;</p>
<p>अशुद्धं कामसंकल्पं, शुद्धं कामविवर्जितं”; ( उ० )</p>
<p>जितात्मनां प्रशान्तानां निष्पक्षाणां मनीषिणां</p>
<p>राज्यमेव ‘स्व-राज्यं’स्यात् ; नहि-एवाऽनात्मवेदिनां ।</p>
<p>सृष्टेर्द्वंद्वमयत्वात्तु, तत्रापि यदि दुर्जनाः</p>
<p>उद्घ्नन्त्येव, तदा क्षिप्रं निग्रहीष्यंति ‘रक्षकाः’ ,</p>
<p>उच्छेत्स्यन्ति च दुर्वृत्तान् उपायैः उचितैरपि ।</p>
<p>स्वे स्वे कर्मण्यभिरताः एवं सर्वेऽपि मानवाः</p>
<p>परस्परं सुमनसो भवेयुः प्रशमान्विताः ,</p>
<p>परस्परं प्रीतिमंतः, परस्परमनुव्रताः ,</p>
<p>सहोदराणामिव वा,ऽपि-एकदेहाङ्गवच्च वा ,</p>
<p>ज्ञानदास् , त्राणदाश्चापि, प्राणदाश्च, सहायदाः ।</p>
<p>(७) प्र० नूनं उक्तं हि गीतायां—“कार्यं कर्म समाचर ,</p>
<p>कर्मण्येवाधिकारस्ते, मा फलेषु कदाचन”; ( गी०)</p>
<p>यतंते किंतु विरलाः कृत्यबुद्ध्यैव केवलं ;</p>
<p>गुणोत्कर्षाय यत्नस्तु प्रोत्साहनमपेक्षते ;</p>
<p>उद्दीपनं भवेत् किन्नु गुणोत्कर्षप्रदर्शने ?</p>
<p>शंकाऽन्या चाऽपि—कृष्णेन द्विधा-उक्तं, मनुना तथा ;</p>
<p>“कामात्मता न प्रशस्ता, न चैवेहास्ति-अकामता ”,</p>
<p>“निष्कामं कर्म सेव्यं”चेति,-उभयं मनुनोच्यते ; (म० )</p>
<p>“न हि कश्चित् क्षणमपि जातु तिष्ठत्यकर्मकृत् ; ×</p>
<p>नैष्काम्य-नैष्कर्म्य-शब्दयोः अर्थः</p>
<p>नैष्कर्म्यसिद्धिं परमां सन्यासेनाऽधिगच्छति” , ( गी०)</p>
<p>—कृष्णोऽपि द्विविधं चैवमाह व्यामोहकारकं ।</p>
<p>“कर्मणश्चापि बोद्धव्यं, बोद्धव्यं च विकर्मणः ,</p>
<p>अकर्मणश्च बोद्धव्यं, गहना कर्मणो गतिः ”। ( गी०)</p>
<p>उ० पारिभाषिकसंज्ञानां ज्ञानाद् अत्र समन्वयः ,</p>
<p>विरोधपरिहारश्च सर्वशंकानिरासकः ;</p>
<p>कृष्णेन मनुना चापि सूचितं हि स्वयं यथा ;</p>
<p>“सुखाभ्युदयिकं चैव, नैःश्रेयसिकमेव च ,</p>
<p>प्रवृत्तं च निवृत्तं च, द्विविधं कर्म वैदिकं ;</p>
<p>इह चाऽमुत्र वा ‘काम्यं’‘प्रवृत्तं’कर्म कीर्त्यते ;</p>
<p>‘निष्कामं’ज्ञानपूर्वं तु ‘निवृत्तं’उपदिश्यते ;</p>
<p>प्रवृत्तं कर्म संसेव्य देवानां पति साम्यतां ;</p>
<p>निवृत्तं सेवमानस्तु भूतान्यत्येति पंच वै”। (म० )</p>
<p>“न कर्मणां अनारम्भात् ‘नैष्कर्म्यं’पुरुषोऽश्नुते ; x</p>
<p>असक्तबुद्धिः सर्वत्र, जितात्मा, विगतस्पृहः ,</p>
<p>नैष्कर्म्यसिद्धिं परमां सन्यासेनाऽधिगच्छति ;</p>
<p>‘काम्यानां’कर्मणां न्यासं ‘सन्यासं’कवयो विदुः” ,</p>
<p>( न यौवनेऽपि बाल्येऽपि काषायाऽदिकवेशनं ,</p>
<p>विना तपो, विना विद्यां, सदाचारं विनाऽपि च ,</p>
<p>गृहस्थानां च भारस्य स्वार्थाय बहुवर्धनं ) ;</p>
<p>“सर्वकर्मफलत्यागं प्राहुः त्यागं विचक्षणाः” । ( गी०)</p>
<p>अयमत्राऽभिसंधिः स्याद् इदं आकूतमेव च ,</p>
<p>यथा हि-‘अविद्या’, विद्यायाः न-अभावः किल केवलं ,</p>
<p>किंतु भावमयी भ्रान्तिः मिथ्या-ज्ञानं, असद्-ग्रहः ,</p>
<p>“अतस्मिंश्चाऽपि तद्बुद्धिः”, रज्जौ सर्पभ्रमो यथा ;</p>
<p>यथा-अ-मित्रं तु मित्रत्वाऽभावः एव न केवलं ,</p>
<p>किंतु शत्रुः ; यथा चापि दुःखमेव-अ-सुखं पुनः ;</p>
<p>तथा ‘नैष्काम्य’-‘नैष्कर्म्ये’न नूनं काम-कर्मणोः</p>
<p>अभावमात्रं, किंतु एते विशिष्टे काम-कर्मणी ;</p>
<p>ऋण-निर्मोचकं ‘कर्म’‘नैष्कर्म्ये’इति भण्यते ;</p>
<p>ऋणबंधविमुक्तेश्च ‘कामो’&lsquo;नैष्काम्यं&rsquo; उच्यते ;</p>
<p>‘प्रवृत्तं’ऋणकृत् ‘काम्यं’, ‘निष्कामं’तु ‘निवर्त्तकं’;</p>
<p>‘आरम्भकं’तु ‘कर्म’स्यात्, ‘निष्कर्म’तु ‘समापकं’।</p>
<p>एवं कर्मफलाऽसक्तिः निवृत्तेन-उपदिश्यते,</p>
<p>निवृत्त्युन्मुखलोकाय ; न प्रवृत्तजनाय तु ।</p>
<p>प्रवृत्ति-बुद्ध्या स्वं धर्मकर्मादि-आचरतां, पुनः,</p>
<p>युक्तानि-अपेक्षितान्येव सदा प्रोत्साहकानि हि ।</p>
<p>नूनं गुणविशिष्टानां विशिष्टं पारितोषिकं ।</p>
<p>समाजकल्याणकराः, नाऽन्ये, तत्र ‘गुणाः’ स्मृताः ।</p>
<p>&ldquo;वित्तं, बंधुः, वयः, कर्म, विद्या, भवति पंचमी ;</p>
<p>एतानि मानस्थानानि ;गरीयो यद्यद् उत्तरं ;</p>
<p>पंचानां, त्रिषु वर्णेषु, भूयांसि, गुणवन्ति च,</p>
<p>यत्र स्युः सोऽत्र मानाऽर्हः; शूद्रश्च दशमीं गतः” । (म० )</p>
<p>( विद्या विप्रे, धनं वैश्ये, क्षत्रे शक्तिश्च कर्मणः ,</p>
<p>वयो बंधुः समानौ च, केतितास्तु विशेषतः ) ।</p>
<p>&ldquo;विप्राणां ज्ञानतो ज्यैष्ठ्यं, क्षत्रियाणां तु वीर्यतः ,</p>
<p>वैश्यानां धान्यधनतः, शूद्राणां वयसैव च &quot; । (म० )</p>
<p>ज्ञानदोऽधिकसम्मानं; ईशितां अधिकां तथा</p>
<p>त्राणदः; प्राणदश्चैवं अधिकं वित्तमर्हति ;</p>
<p>विनोदं अधिकं चापि कांक्षत्येव सहायदः ।</p>
<p>हृदयाऽप्यायकानेतान् लब्ध्वा चोत्साहवर्धनान् ,</p>
<p>प्रत्येकस्य स्वधर्मस्याऽवश्यकीयांश्च साधनान् ,</p>
<p>“स्वे स्वे कर्मण्यभिरतः” सिद्धिं सर्वोऽपि लप्स्यते ।</p>
<p>“स किंसखा साधु न शास्ति योऽधिपं ,</p>
<p>हितान् न यः संशृणुते स किं प्रभुः”;</p>
<p>समाजसंग्राहकमेव नैव यत्<br>
विग्राहकं प्रत्युत, शास्त्रमस्ति ‘किं’।</p>
<p>अभ्यस्यंते इदानीं तु यानि शास्त्राणि संस्कृते ,</p>
<p>नोपकारीणि तानीह व्यवहारे मनागपि ,</p>
<p>( आयुर्वेदंऋते, किंचिन्मात्रं च ज्योतिषं तथा ) ,</p>
<p>प्रत्युताऽपि विहन्तॄणि व्यवहारस्य वै भृशं ;</p>
<p>शास्त्रस्य व्यवहारस्य पार्थक्यात् पतितौ-उभौ ;</p>
<p>उद्धारायोभयोस्तस्माद् यत्नः कार्यो वुधैर्भृशं ,</p>
<p>शब्दानां उत्तमार्थानां प्राचीनानां निरुक्तिभिः ,</p>
<p>अध्यात्मदृष्ट्या तेषां च व्यवहारे प्रयोजनैः ।</p>
<p>स्वभावगुणनिर्दिष्टकर्मणा यदि वर्णता</p>
<p>भवेत् , तदा मनुष्याणां जीवनस्याऽनुबंधिनः</p>
<p>प्रश्नाः सर्वेऽत्यनायासं उत्तीर्येरन् सुखेन ते ,</p>
<p>प्रश्नैर्यैरेव कालेऽस्मिन् नृलोको व्याकुलीकृतः-<br>
कथं शिक्षा, कथं रक्षा, कथं चोदरपूरणं ,</p>
<p>कथं वस्त्रं, कथं वासः, कथं मन्मथतर्पणं ;</p>
<p>चतसृणां एषणानां कथं चोचिततोषणं ;</p>
<p>चतुर्णोपुरुषार्थानां सम्यक् सम्पादनं कथं ;</p>
<p>पति-पत्नी-पुत्र-पुत्री-पितृ-मात्रादयः, तथा</p>
<p>भ्रातृ-स्वसृ-मित्र-शत्रु-प्रतिस्पर्धि-सहायकाः ,</p>
<p>भावाः ये ईदृशाः जीवसम्बन्धैरुद्भवंति हि ,</p>
<p>सुखदुःखमयाः, येषां द्वंद्वानां अनुभूतये</p>
<p>जीवो देहं उपाधत्ते तेषां अनुभवः कथं</p>
<p>अधिकेन सुखेन स्यात् , दुःखेनाऽल्पतमेन च ;</p>
<p>कथं विनोदः, आमोदः, क्रीड़ाः, आनन्दनं तथा ,</p>
<p>परस्पराऽनभिद्रोहो, द्रोहोऽल्पो ह्यथवा पुनः ;</p>
<p>राष्ट्राणां सहगामित्वं, न परस्परसंगरः ,</p>
<p>रणकंड्वाःतथा शांतिः सर्वेषां च कथं भवेत् ?-</p>
<p>ईदृशानामशेषाणां प्रश्नानाम्पूर्णमुत्तरं ,<br>
‘कर्मणा वर्णः’इत्येतन्मंत्रेणाऽपाद्यते ध्रुवं ।</p>
<p>विशीर्णजीर्णसंकीर्णोआर्योभारत्संस्कृतिं</p>
<p>उद्धर्त्तुं, प्रणवीकर्त्तुं, नाऽन्यां जानीमहे वयं</p>
<p>रीतिं नीतिं, विहायैकां विशुद्धां ‘कर्मवर्णतां’ ।</p>
<p>कर्मणैव हि वर्णः स्यात् ;कर्माऽपि गुणतस्तथा ;<br>
गुणः स्वभावजश्चापि शिक्षया विशदीकृतः ।</p>
<p>जन्माऽपि चेद् भवेद् अस्य तादृक्कर्ममये कुले ,</p>
<p>भूयः स्यात् कर्मणः पुष्टिः, सौन्दर्यस्येव मंडनैः ।<br>
उत्तमं जन्मकर्मभ्यां कर्मणैव तु मध्यमं ,</p>
<p>नास्त्येव केवलं जात्या, वर्णवत्त्वं,इति स्मृतं ।</p>
<p>(८) प्र० प्रश्नोऽयं संभवत्यत्र-सुव्यवस्था यदि-ईदृशी</p>
<p>कर्मवर्णात्मिका पूर्वे, कस्माद् भ्रष्टा ? कथं न सा</p>
<p>रक्षितुं स्वं समर्थाऽभूद्, एवं युक्तिमती सती ?</p>
<p>उ० न हि-औषधं प्रवेष्टुं स्यात् शक्तं, अप्युत्तमोत्तमं ,<br>
विना-उपचारिहस्तेन, रोगिणस्तु मुखं स्वयं ।</p>
<p>जनतायाः व्यवस्था एवं, अपि सुष्ठुतमा सती ,</p>
<p>उद्युक्तत्वं प्रयोक्तृत्वं ब्रह्म-क्षत्रस्य कांक्षते ।</p>
<p>ज्ञानाङ्गे च क्रियाङ्गे च, मस्तके, भुजयोरपि ,</p>
<p>कल्याणसाधनं सर्वेशरीरस्याश्रितं सदा ;</p>
<p>नयनं रक्षणं चाऽभ्यां उदरोर्वोर्विधीयते ।</p>
<p>उत्तमांगे तु विभ्रष्टे नष्टं सर्वेतु तत्क्षणं ;</p>
<p>मस्तके विकृते, बाहू विकुर्वाते, तथोदरं<br>
न स्वकार्येकरोति, एवं पादौ-उन्मार्गेऋच्छतः ।</p>
<p>“प्रज्ञाऽपराधाद् हि-अहितान् अर्थान् पंच निषेवते”, (चरक०)</p>
<p>ततो बहुविधाः रोगाः पीडयंत्येनं अंजसा ।</p>
<p>‘मूला’तु भवरोगस्य, ‘तूला’क्षुद्ररुजां तथा ,</p>
<p>‘अ-विद्यैव’हि रोगाणां सर्वेषां मूलं आदिमं ;</p>
<p>सा सा विद्या च रोगाणां सर्वेषां एव भेषजं ।</p>
<p>प्रज्ञा-दोषेण जायन्ते आधयो व्याधयस्तथा ;</p>
<p>द्रव्यैश्चिकित्सा व्याधीनां, आधीनां आत्मविद्यया ;</p>
<p>द्रव्याणां भेषजत्वं च विद्ययैवावगम्यते ;</p>
<p>“नाऽमंत्र अक्षरं किंचिन्, न च द्रव्यं अनौषधं ,</p>
<p>नाऽयोग्यः पुरुषः कश्चित्, प्रयोक्तैव तु दुर्लभः”। (मत्स्य पु० )</p>
<p>ब्राह्मणम्मन्यमानेषु तपो-विद्या- विलोपनात् ,</p>
<p>वर्चसस्तेजसो हासात्, भूमिपानां अयंत्रणात् ,</p>
<p>निर्मर्यादतया राज्ञां , स्वाच्छंद्यात् , पापकृत्तया ,</p>
<p>“यद्यदाचरति श्रेष्ठस्तत्तदेवेतरो जनः”, ( गी० )</p>
<p>इति न्यायेन सर्वत्र पापबुद्धिप्रविस्तरात् ,</p>
<p>समग्रं भारतं वर्षे वर्त्तमानां दशां अगात् ।</p>
<p>“ब्राह्मणं तु स्वकर्मस्थं दृष्ट्वा बिभ्यति चेतरे ,</p>
<p>नाऽन्यथा, क्षत्रियाद्यास्तुः विप्रस्तस्मात्तपश्चरेत”; ( शु०नी०)</p>
<p>“क्षत्रस्याऽति प्रवृद्धस्य, ब्राह्मणान् प्रति सर्वशः ,</p>
<p>ब्रह्मैव संनियंतृ स्यात्, क्षत्रं हि ब्रह्मसम्भवं”। ( म० )</p>
<p>बहवो दंडिताः पूर्वेभूपाः उत्पथगामिनः ,<br>
हताश्व धर्महन्तारः प्रजापीडनकारिणः ,</p>
<p>ज्वलनैरिव तेजोभिः तपसां, परमर्षिभिः</p>
<p>“वेनो विनष्टोऽविनयान् ,नहुषश्च नराधिपः ।</p>
<p>सुदाः पैजवनश्चापि, सुमुखो, निमिरेव च ; ×</p>
<p>( दंडकः, कार्त्तवीर्यश्च समग्रं यादवं कुलं, ) ×</p>
<p>स्ववीर्याद् राजवीर्याच् च स्ववीर्येबलवत्तरं ,</p>
<p>तस्मात्स्वेनैव वीर्येण निगृह्णीयाद् अरीन् द्विजः ; ×</p>
<p>यद् दुस्तरं, यद् दुरापं, यद् दुर्गे, यच् च दुष्करं ,</p>
<p>सर्वेतत् तपसा साध्यं, तपो हि दुरतिक्रमं ; ×<br>
तपो विद्या च विप्रस्य निःश्रेयसकरं स्मृतं ,</p>
<p>तपसा किल्बिषं हंति, विद्ययाऽमृतमश्नुते”; (म० )</p>
<p>“न बलं क्षत्रियस्याहुः, ब्राह्मणो बलवत्तरः ; ×</p>
<p>धिग्बलं क्षत्रियबलं, ब्रह्मतेजोबलं बलं ;</p>
<p>एकेन ब्रह्मदंडेन सर्वास्त्राणि हतानि मे&rdquo; ;</p>
<p>( वा० रामा०, बा० कां० अ० ५४-५६ )</p>
<p>एवं तु निर्विवेदाऽसौ, वसिष्ठेन पराजितः ,</p>
<p>यं विश्वमपि संक्रुद्धं मित्रं कर्त्तुं तु नाऽशकत् ,</p>
<p>विश्वामित्रो हि; यः पश्चात्, तपस्तप्त्वा महत्तमं ,</p>
<p>विश्वस्य मित्रं, ब्रह्मर्षिः, गायत्रीमंत्रकृत् तथा ,</p>
<p>बभूव; यां महादेवीं सावित्रीं ‘वेदमातरं’,</p>
<p>सर्वशक्तिसमाहर्त्री, तपःसारस्वरूपिणीं ,<br>
सर्वज्ञानप्रसविनीं, ‘द्विजाः’सर्वे उपासते ।</p>
<p>प्राड्विवाकवद् एव-एतान् भूपतींस्तु महर्षयः ,</p>
<p>तपःकृशाः, बृहद्भासः, पर्यैक्षन्त पुनः पुनः-</p>
<p>‘अस्ति ते विषये कश्चिच् चोरो, मिथ्याप्रवंचकः ,</p>
<p>व्यभिचारी, दुराचारी, स्वधर्मविमुखोऽथवा ,</p>
<p>अशिक्षितो, दरिद्रो वा, गर्वालुः, परपीड़कः ,</p>
<p>विद्या-रूप-धन-ऐश्वर्य-बल-अभिजन-दर्पितः ?’</p>
<p>‘नास्तीदृशोऽस्मद्विषये’-नृपाः उदतरँस्तथा ।</p>
<p>नेदृशाः ब्राह्मणाः संति; क्षत्रियाः संति नेदृशाः ;</p>
<p>चारित्र्यनाशादुभयोः भारताः निरयं गताः ।</p>
<p>“अराजके हि लोकेऽस्मिन् सर्वतो विद्रुते भयात् ,</p>
<p>रक्षार्थमस्य सर्वस्य राजानमसृजत् प्रभुः”; (म० )</p>
<p>राजोत्पत्तिसमाख्याने व्यस्तमेतत्तु भारते ;<br>
“धर्माय राजा भवति, न कामकरणाय तु ;</p>
<p>यथा हि गर्भिणी हित्वा स्वं प्रियं मनसोऽनुगं ,</p>
<p>गर्भस्य हितमाधत्ते, तथा राज्ञाऽप्यसंशयं</p>
<p>वर्त्तितव्यं, कुरुश्रेष्ठ, सदा धर्मानुवर्त्तिना ,</p>
<p>स्वं प्रियं तु परित्यज्य, यद्यल्लोकहितं भवेत् ”; (म०भा०)</p>
<p>अभिषेके नृपाणां च प्रतिज्ञा तैः अकार्यत-</p>
<p>“प्रतिज्ञां चाधिरोहस्व, मनसा कर्मणा गिरा</p>
<p>पालयिष्याम्यहं भौमं ब्रह्म ( भूगताः ‘ब्रह्मणः’प्रजाः ) ,</p>
<p>इत्येव चाऽसकृत्</p>
<p>यश्चापि धर्म इत्युक्तो, दंडनीतिव्यपाश्रयः,</p>
<p>तं अशंकः करिष्यामि, स्ववशो न कथंचन”; ( म०भा० )</p>
<p>“ब्राह्मणैः क्षत्रबन्धुर्हि द्वारपालो नियोजितः ,</p>
<p>स कथं तद् गृहे द्वास्थः सभांडं भोक्तुमर्हति ?</p>
<p>अहो अधर्मः पालानां पीव्नांबलिभुजां इव,<br>
स्वामिनि-अघं यद्-दासानां, द्वारपानां शुनामिव”। ( भा०)</p>
<p>भ्रष्टेषु ब्राह्मणेष्वेवं, विभ्रष्टाः क्षत्रियाः अपि ,</p>
<p>सर्वा वर्णत्र्यवस्था च सर्वथा व्यर्थतां गता ;</p>
<p>“दमनाद् दंडनाद् दंडः, नयनान्नीतिरुच्यते” , (म० भा० )</p>
<p>दंडस्य सत्प्रणेतॄणां, वक्तॄणां सन्नयस्य च ,<br>
भ्रंशाद्, अभावाच्चैवापि, दुर्नयो ह्येव राजते ।</p>
<p>(९) प्र० सगर्वेपृच्छ्यते कैश्चिज् जातिब्राह्मणमानिभिः&ndash;</p>
<p>“उच्चैः स्थितिर्जगति सिध्यति धर्मतश्चेत्,</p>
<p>तस्य प्रमा च वचनैः कृतकेतरैश्चेत् ,</p>
<p>तेषां प्रकाशनदशा च महीसुरैश्चेत् ,</p>
<p>तानन्तरेण निपतेत् क्व नु मत्प्रणामः ?”</p>
<p>उ० अस्योत्तरं तादृगेव, किंतु संवादकारकं &ndash;</p>
<p>धर्मस्थितिर्जगति सिध्यति दंडतश्चेत् ,</p>
<p>तस्य प्रणीतिरपि बाहुबलैर्दृढ़ैश्चेत् ,</p>
<p>तेषां प्रदर्शनदशा च महीश्वरैश्चेत् ,</p>
<p>तानन्तरेण निपतेत् क्व नु मत्प्रणामः ?</p>
<p>धर्मप्रवक्त्तुरथ दंडधरस्य चापि</p>
<p>प्राणस्थितिर्यदि भवेन् न विनाऽन्नपानैः</p>
<p>तेषां जनोर् ननु महीकृषकैर्दशा चेत् ,</p>
<p>तानन्तरेण निपतेत् क्व नु मत्प्रणामः ?</p>
<p>मह्याः सुराश्च, पतयो, ऽप्यथ कर्षकाश्च ,</p>
<p>निष्पादरूंडमिव यद्रहिताः लुठेयुः</p>
<p>मह्यां; वहंति, गमयंति, विधारयंति ,</p>
<p>संभारयंति-अवरजाः, सकलान् परान् ये ;</p>
<p>सौजन्यतः स्वम् अवरान्, अपरान् वराँश्च</p>
<p>स्वीकुर्वते; सुकठिनश्रमिणः सदैव ,</p>
<p>भारं स्वकं च परकं च समुद्वहंति ;</p>
<p>तानन्तरेण निपतेत् क्व नु मत्प्रणामः ।</p>
<p>न पुस्तकं, न च दंडं, न काञ्चनं ,</p>
<p>न शारीरं श्रमं एवापि केवलं ,</p>
<p>किं तु-एतेषां सकलानां हि संघं</p>
<p>सर्वे गुणाः सर्वदा-एवाऽश्रयंति ।</p>
<p>(१०) प्र० (क) “सर्वस्यैवास्य सर्गस्य धर्मतो ब्राह्मणः प्रभुः ×</p>
<p>बुद्धिमत्सु नराः श्रेष्ठाः, नरेषु ब्राह्मणाः स्मृताः, ×</p>
<p>सर्वेस्वं ब्राह्मणस्येदं यत् किंचिज् जगती गतं ; ×</p>
<p>(ख) राजाऽग्निश्चापि, वायुश्च, सोऽर्कः, सोमः, स धर्मराट् ,</p>
<p>स कुबेरः, स वरुणः, स महेन्द्रः प्रभावतः , ×</p>
<p>महती देवता ह्येषा नररूपेण तिष्ठति ; ×<br>
(ग) पौंश्चल्याच, चलचित्ताच्च, नैस्नेह्याच् च स्वभावतः ,</p>
<p>रक्षिताः यत्नतोऽपीह भर्तृष्वेताः विकुर्वते ; ×</p>
<p>शय्यासनं, अलंकारं, कामं, क्रोधं, अनार्जवं ,</p>
<p>द्रोहभावं, कुचर्योच, स्त्रीभ्यो मनुरकल्पयत्” ; × (म० )</p>
<p>ब्राह्मणानां प्रशंसा-इयं, राज्ञां च महती तथा ,</p>
<p>नारीणां घोरनिन्दा च, यत् स्वयं मनुना कृता ,</p>
<p>उपेक्षणीयं एव-एतत् सर्वे, मिथ्यावद् एव, किं ?</p>
<p>उ० मैवं; किंतु मनोरर्थः खंडपाठैर्विखंड्यते ;</p>
<p>पूर्वापरेण सम्पूर्ण पाठे, सोऽर्थोऽवदायते ।</p>
<p>सर्वत्र हेतुपूर्वेहि श्लाघा, गर्हा ऽथवा, कृता</p>
<p>मनुना; न विना हेतुं, ‘जाति’-मात्रेण केवलं ;</p>
<p>प्रत्युताऽनेन निन्दैव ‘जाति’- मात्रस्य भाषिता ;</p>
<p>स्वधर्मकर्मानुष्ठातुः एव तेन कृता स्तुतिः ;</p>
<p>कर्मणः श्रेष्ठ्यं-एव-एवं पुनः ख्यातं; न जन्मनः ।</p>
<p>(क) “उत्तमांगोद्भवाज्, ज्यैष्ठयाद् ब्रह्मणश्चैव धारणात् ; ×</p>
<p>स हि धर्मार्थमुत्पन्नो धर्मकोशस्य गुप्तये ×</p>
<p>आनृशंस्याद् ब्राह्मणस्य भुंजते हि-इतरे जनाः ×</p>
<p>यो ज्येष्ठो ज्येष्ठवृत्तिः स्यान्, मातेव स पितेव सः” ; × (म० )</p>
<p>यत्र-‘उत्तमांगं’न ज्ञानं, तत्र ब्राह्मण्यमस्ति किं ?</p>
<p>न ज्यैष्ठ्यं, नैव वा ‘ब्रह्म’, यस्मिन्, स ब्राह्मणः कथं ?</p>
<p>धर्मगुप्ति-आनृशंस्याभ्यां विना स्यात् किं नु विप्रता ?</p>
<p>“यथा काष्ठमयो हस्ती, यथा चर्ममयो मृगः ,<br>
तथा विप्रोऽनधीयानः, त्रयस्ते नाम बिभ्रति”; × (म० )</p>
<p>महार्थेजातु नाम्-अपि न-एष ‘ब्राह्मणं’अर्हति ।</p>
<p>बिड़ाल-बक-वृत्तीनां, जातिमात्रोपजीविनां ,</p>
<p>ब्राह्मण-ब्रव-जीवानां, बहुशो गर्हणं कृतं</p>
<p>मनुना यत् स्वयं, तत्तु पूर्वमेवास्त्युदाहृतं ।</p>
<p>(ख) जुगुप्सा दुष्टराजानां उक्ता-एवं, दंड्यता तथा ।</p>
<p>“रक्षार्थमस्य सर्वस्य राजानं असृजत् प्रभुः”; (म० )</p>
<p>“अहं वो रक्षिता‘-इत्युक्त्वा, यो न रक्षति भूमिपः ,</p>
<p>स संहत्य निहंतव्यः श्वा-इव सोन्मादः आतुरः ;</p>
<p>(म० भा० अनु० अ० ९६)</p>
<p>अधर्मदर्शी यो राजा बलादेव प्रवर्त्तते ,</p>
<p>असत्पापिष्टसचिवो, बध्यो लोकस्य धर्महा ;</p>
<p>(,, शां० ९२ )</p>
<p>दुराचारान्यदा राजा प्रदुष्टान्न नियच्छति ,</p>
<p>तस्मादुद्विजते लोकः सर्पाद्वेश्मगतादिव ,</p>
<p>तं प्रजाः नानुरज्यंते, न सद्-विप्राः, न साधवः ,<br>
ततः स क्षयमाप्नोति, तथा बध्यत्वमेव च ; × (, १२३)</p>
<p>यो राजा लोभमोहेन किंचित्कुर्यादसांप्रतं ,</p>
<p>सर्वोपायैर्नियम्यः स, यथा पापान्निवर्त्तते”; (,,२७३)</p>
<p>“नृपार्थे सर्वभूतानां गोप्तारं धर्मेआत्मजं</p>
<p>ब्रह्म-(विज्ञान)-तेजोमयं दंडं असृजत् पूर्वेईश्वरः ;</p>
<p>दंडो हि वस्तुतो राजा, स नेता, शासिता च सः ,</p>
<p>चतुर्वर्णाश्रमाणां च धर्माणां प्रतिभूः स्मृतः ;</p>
<p>दंडः शास्ति प्रजाः सर्वाः दंड एवाभिरक्षति ,</p>
<p>दंडः सुप्तेषु जागर्त्ति, दंडं धर्मं विदुर्बुधाः ;</p>
<p>समीक्ष्य स धृतः सम्यक्, सर्वाः रंजयति प्रजाः ,</p>
<p>असमीक्ष्य प्रणीतस्तु विनाशयति सर्वतः ;</p>
<p>यदि न प्रणयेद् राजा दंडं दंड्येषु-अतंद्रितः ,</p>
<p>शूले मत्स्यानिव-अपक्ष्यन् दुर्बलान् बलवत्तराः ;</p>
<p>सर्वो दंडजितो लोको, दुर्लभो हि शुचिर्नरः ,</p>
<p>दंडस्य हि भयात् सर्वेजगद् धर्मे प्रतिष्ठते ;</p>
<p>दुप्येयुः सर्वधर्माश्च, भिद्येरन् सर्वसेतवः ,<br>
सर्वलोकप्रकोपश्च भवेद् दंडस्य विभ्रमात् ;</p>
<p>तस्याहुः सम्प्रणेतारं राजानं सत्यवादिनं ,</p>
<p>समीक्ष्यकारिणं, प्राज्ञं, धर्म-कामा-ऽर्थ-कोविदं ;</p>
<p>तं राजा प्रणयन् सम्यक्, त्रिवर्गेणाभिवर्धते ;</p>
<p>कामात्मा विषमः क्षुद्रो, दंडेनैव निहन्यते ;</p>
<p>धर्माद्विचलितो दंडो नृपं हन्ति सबान्धवं ;”× (म० )</p>
<p>भगवान् ईदृशैः श्लोकैः शास्ति निःसंशयं मनुः ,</p>
<p>स एव ब्राह्मणो मान्यः यस् तद्गुण-विभूषितः ,</p>
<p>स एव क्षत्रियो राजा धर्मात्मा रक्षकश्च यः ,</p>
<p>सभीक्ष्यकारी सद्वादी प्राज्ञः सच्छास्त्रकोविदः ;</p>
<p>न पुनर्ब्राह्मणम्मन्यः, क्षत्रियम्मन्यः एव वा ,</p>
<p>गुणैः सर्वैर्विहीनश्च, पापकर्मा च नित्यशः ;</p>
<p>उभौ-एतादृशो दंड्यौ मनुना-उक्तौ पुनः पुनः ।</p>
<p>“दश-सूना-समं चक्रं, दश-चक्र-समो ध्वजः ,</p>
<p>दश-ध्वज-समो वेशः, दश-वेश-समो नृपः”;( म० )</p>
<p>‘चक्रं’तु ‘भैरवीचक्रं’अत्र ‘स्याद्’‘बंधकीगृहं’ ,</p>
<p>भोजनादिप्रदानेन, ‘बंधनैः’ऋणरूपिभिः ,</p>
<p>विक्रीयंते ऽबलाः ‘बद्धाः’पण्यवद् यत्र राक्षसैः ,</p>
<p>यत्र स्त्रीणां शरीराणि क्रीयंते घोरपापिभिः ,</p>
<p>स्वेषां तासां तथा जीवाः पात्यंते रौरवेष्वपि ;</p>
<p>( न तैलिकस्य ‘चक्रं’तु तादृग् भवति दोषवत् ,</p>
<p>व्याख्यातृभिः यथा कैश्चिन् नाऽवधानेन लिख्यते ; )</p>
<p>‘चक्रे’ऽबलाः तु हिंस्यंते, ‘सूनायां’पशवो यथा ,</p>
<p>ततोऽपि दारुणतरैः प्रकारैः कामगूहितैः ;</p>
<p>भोजनार्थेशरीरं स्वं स्त्री विक्रीणाति यत्र वै ,</p>
<p>शरीरं तच्च क्रीणाति वृकवन् निर्दयो नरः ,</p>
<p>स्वं मातरं न स्मरति, न स्वसारं, न पुत्रिकां ,</p>
<p>न सीतां, न च सावित्रीं, ततो दुःखतरं नु किं ?</p>
<p>अबलाः व्याकुलाः यत्र रुदंति च शपंति च ,</p>
<p>निष्ठुरैः अर्हिताः दुष्टैः, स्वकामस्यैव तृप्तये ,</p>
<p>विनश्यति-अचिराद् राष्ट्रं तत् तु कृत्याहतं यथा ।</p>
<p>‘ध्वज’वान् शौंडिकश्चापि ‘चक्रा’दपि-अघवत्तरः ,</p>
<p>यतो नराः मद्यमत्ताः ‘चक्राणि’प्रविशंति हि ;</p>
<p>बृहत् कुलं यादवानां, स्वयं कृष्णेन वर्धितं ,</p>
<p>अधृष्यं सर्वभूतानां मद्येनैव विनाशितं ।</p>
<p>‘ध्वजा’च्चदारुणा ‘वेश्या’, या नर्त्तनकलादिभिः ,</p>
<p>न-उषित्वा कृपणे ‘चक्रे’, ‘भद्रान’पि विमोहयेत् ,</p>
<p>प्रलोभनैर् हावभावैः सुरामपि च पाययेत् ,</p>
<p>सुरापं चापि-अकृत्येषु घोरेष्वपि निपातयेत् ,</p>
<p>संचारयेच्-च-अघं राष्ट्रेऽखिले, देहे विषं यथा ।<br>
“दश सूनासहस्त्राणि यो वाहयति सौनिकः ,</p>
<p>तेन तुल्यः स्मृतो राजा लुब्धश्चोच्छास्त्रवर्त्तनः”; (म० )</p>
<p>यतो लोभी नृपः ‘सूना-चक्र-ध्वज’-वतां अपि ,</p>
<p>तथैव ‘वेशाऽजीवानां’करं गृह्णाति निस्त्रपः ,</p>
<p>गृहीत्वा च करं, तेषां पापं पुष्णाति भूरिशः ।</p>
<p>“यो राज्ञः प्रतिगृह्णाति” तादृशाद् ब्राह्मणब्रुवः</p>
<p>स पाप-पोषणाद् “याति नरकान् एकविंशतिं”;</p>
<p>राजानं च प्रजाश्चापि निपातयति तत्र सः ।</p>
<p>उदारः आशयो ह्येवं नूनं भगवतो मनोः ,</p>
<p>न जाति-ब्रह्म क्षत्राणां भगवान् अनुमोदकः ।</p>
<p>“ब्रह्मबन्धुर्न हंतव्यः सर्वपापेष्वपि स्थितः”’-</p>
<p>इत्यस्मिन् विषये पूर्वेविस्तरेण विचारितं ;</p>
<p>स्थले जले तथाऽकाशे येषां अविहता गतिः ;</p>
<p>देववद् विहरन्तश्च, प्रहरन्तश्च दैत्यवत् ,</p>
<p>यथेष्टं विभवन्तश्च सर्वत्र प्रभवंति ये ,</p>
<p>अन्यायं आचरंतोऽपि दुर्बलेषु पुनः पुनः ,</p>
<p>तेऽपि नैतादृशं वक्तुं ईहन्ते खलु निस्त्रपं -</p>
<p>‘न जातु हन्याद् अंग्रेज़ं सर्वपापेष्वपि स्थितं ;</p>
<p>अंग्रेज़ो नाऽवमंतव्यः सद् असद् वा समाचरन्’।</p>
<p>यैर् इन्द्रविद्युद् आच्छिन्ना, वायुर्वीजनकः कृतः ,<br>
कृतौ कृशानु-वरुणौ दासौ दीप-प्रपा-धरौ ,</p>
<p>अंगुलि-अग्र-इङ्गितेन-एव किंकराः कर्मकारिणः ;</p>
<p>समर्थाः सर्वथा कर्त्तुं, अकर्त्तुं, ये, तथाऽन्यथा ;</p>
<p>न-ईदृशं तेऽपि कत्थंते; धृष्टं विदधते न वा ,</p>
<p>तस्मिन्दंडविधाने, यद्, विहितं तैः प्रवर्त्तते<br>
समस्ते भारते वर्षे, व्यवधूय-अभिभूय च</p>
<p>स्मृत्यादीनि पुराणानि शास्त्राणि निखिलानि च ।</p>
<p>सुन्दोपसुन्दन्यायेन क्षयं यास्यंति तेऽपि यत्,</p>
<p>तत् फलं खलु पापानां तेषां; नाऽस्मह्गुणैः कृतं ।<br>
यत्र कंदर्पबाहुल्यं, दर्पोद्रेको, विकत्थनं ,</p>
<p>वैरं परस्परं, नाशो, ऽवश्यं तत्र प्रवर्त्तते ।</p>
<p>दृश्यंते चेदृशाः भावाः बुद्धिविद्यावतामपि ;</p>
<p>“ज्ञानिनामपि चेतांसि देवी भगवती हि सा,</p>
<p>बलाद् आकृष्य मोहाय महामाया प्रयच्छति”; (दु०स० )</p>
<p>सद्बुद्धिरथ विद्या च दुष्प्रकृत्या विवर्त्यते ;<br>
“प्रकृतिं यान्ति भूतानि, निग्रहः किं करिष्यति” ; ( गी०)</p>
<p>अत एव हि वेदाऽज्ञा, ‘विद्यां दुष्टाय मा दिश’;</p>
<p>“दुग्धपानं भुजंगानां केवलं विषवर्धनं” ,</p>
<p>ज्ञानदानं च दुष्टेभ्यः केवलं पापवर्धनं ;</p>
<p>‘भौतिकं’चाऽति ‘विज्ञानं’, ‘प्रज्ञानेन’-अपवित्रितं ,</p>
<p>परस्परबधायैव पापिनस्तु प्रयुंजते ;</p>
<p>यथा पाश्चात्यजातीनां दुर्दान्तानां दशाऽद्य वै ।</p>
<p>हिन्दवः ‘शास्त्र-शास्त्रे’ति ‘वेद-वेदेति’राविणः ,</p>
<p>न वेद-शास्त्र-मर्माणां रहस्यानां च वेदिनः ,</p>
<p>असच्छास्त्रग्रहग्रस्ताः, स्रस्ताः सच्छास्त्रतो भृशं ,</p>
<p>परपादतले क्षिप्ताः, दृप्ताः स्वेषु तथाऽप्यहो ,</p>
<p>दंद्रम्यंतेऽनिशं भीताः, नीताः मूढैअधोगतिं ,</p>
<p>दंडं प्रवंचयद्भिश्च, “सर्वपापेष्ववस्थितैः” ।</p>
<p>जन्मनैव हि वर्णस्य सर्वेविक्रीडितं त्विदं ।</p>
<p>एकजेभ्यो द्विजातीनां दंडस्तीव्रतरः धृतः</p>
<p>मनुना-पूर्वेएव्-एतत् तद्वाक्यैरेव दर्शितं ।</p>
<p>अन्यच् च तत्र वक्तव्यं एतद् अत्राऽवशिष्यते-</p>
<p>रामो नाम महाराजः, मर्यादापुरुषः, स्वयं</p>
<p>‘ब्राह्मणं’निजघानैव रावणं ‘कर्म-राक्षसं’,</p>
<p>पुलस्त्यस्य ऋषेः पौत्रं, महाविद्याधरं तथा ,</p>
<p>शास्त्राणां च समग्राणां कोविदं, भृशदुर्मदं ;</p>
<p>ब्रह्म-रक्षःकुलं दुष्टं समग्रं चाऽप्यशातयत् ;</p>
<p>बालिनं वानरं चैव, भ्रातरि-अन्यायकारिणं ,</p>
<p>कृतसख्यं रावणेन, न्यबधीद् एव पापिनं ;</p>
<p>शिश्लेषाऽपि हनूमन्तं, सुग्रीवं च, विवेकतः ;</p>
<p>काश्यपं च हिरण्याक्षं ‘जाति-ब्राह्मण’मेव च ,</p>
<p>तथा हिरण्यकशिपुं, विष्णुर्त्र्यापादयत् स्वयं ;<br>
कृष्णश्च बलरामश्च मैन्द-द्विविद-वानरौ</p>
<p>जघ्नतुर्मथुरायां वै, दुर्बलानां तु भीषणौ ,<br>
दुष्टं गोवृषभं चापि ‘धेनुका-ऽसुर’नामकं ,</p>
<p>‘गो-ब्राह्मण’-हितौ सन्तौ, ‘गोवर्धन’मखंकरौ ।</p>
<p>गो-ब्राह्मणानां पूजा यद् हिन्दुभ्यः उपदिश्यते ,</p>
<p>सत्याद् विवेकाद् अर्थस्तु तस्याश्च व्यंसितो मुधा ;</p>
<p>‘गावस्तु’मातृवात्सल्यं, ‘ब्राह्मणो’ज्ञानसंचयः ,</p>
<p>एतौ यत्रैव पूज्येते, समृद्धेस्तत्र सञ्चयः ;</p>
<p>न मिथ्या-ब्राह्मणानां वा पशूनां एव पूजनैः ।</p>
<p>“दुष्टानां निग्रहश्चापि शिष्टानां चापि संग्रहः”</p>
<p>इत्येव राज्ञो धर्मोऽस्ति, गोषु वा ब्राह्मणेषु वा,</p>
<p>नृषु-अन्येषु च, तिर्यक्षु, रक्षःसु-अपि, -असुरेष्वपि ;</p>
<p>विष्णुना प्रापितो राज्यं प्रह्लादश्च विभीषणः ,</p>
<p>पिता विशस्तस्त्वेकस्य, भ्रातरावपरस्य च ।</p>
<p>“पिता,ऽचार्यः, सुहृन्, माता, भार्या, पुत्रः, पुरोहितः ,</p>
<p>नाऽदंड्यो नाम राज्ञोऽस्ति, यः स्वधर्मे न तिष्ठति्”। (म०)</p>
<p>“किं अनडुहा यो न वहेत्, कोऽर्थो राज्ञाऽपि-अरक्षता ?</p>
<p>यथा दारुमयो हस्ती, पथि क्षेत्रं यथोषरं ,<br>
तथा विप्रोऽनधीयानो, राजा यश्च न रक्षिता ;</p>
<p>नित्यं यस्तु सतो रक्षेद्, असतश्च निवारयेत् ,</p>
<p>स एव राजा कर्त्तव्यः, तेन सर्वमिदं धृतं”। (म०भा०शां०)</p>
<p>‘कर्त्तव्यः’इति शब्देन, प्रजानां दर्शिता स्फुटं</p>
<p>शक्तिश्चाधिकृतिश्चापि, राजत्वे विनियोजने<br>
धीरवीर नरस्यैव, भूषितस्य च सद्गुणैः ।</p>
<p>आयत्तं लोककल्याणं ‘द्वि-र्जातेषु’‘द्वि-जे’ष्विति ;</p>
<p>आत्मज्ञेशिक्षके चापि, रक्षके, पोषके तथा ;</p>
<p>“माता, पिता, तथाऽचार्यः, त एव त्रयः आश्रमाः ,</p>
<p>त्रयो लोकाः, त्रयो वेदाः, त एवोक्तास्त्रयोऽग्नयः ;</p>
<p>त्रिषु-अप्रमाद्यन्-एतेषु, त्रीन् लोकान् विजयेन्नरः”; (म० )</p>
<p>आचार्यः शिक्षकस्तत्र, पितृस्थानी च रक्षकः ,</p>
<p>मातृस्थानी पोषकश्च, लोककल्याणकारकाः ;</p>
<p>दुर्विप्रो, दुर्नृपश्चापि, दुःस्त्री, यद्वत् तु निंदिताः</p>
<p>मनुना; सन्-नृपः, तद्वत्, सती स्त्री, साधुः शिक्षकः ,</p>
<p>देवेभ्योऽप्यधिकं तेन बहुशश्च प्रशंसिताः ;</p>
<p>“यत्र नार्यस्तु पूज्यंते रमन्ते तत्र देवताः ,</p>
<p>यत्रैतास्तु न पूज्यंते सर्वास्तत्राऽफलाः क्रियाः ; ×</p>
<p>शोचंति जामयो यत्र विनश्यत्याशु तत्कुलं ,</p>
<p>न शोचंति तु यत्रैताः वर्धते तद्धि सर्वदा ;×</p>
<p>तस्मादेताः सदा पूज्याः भूषणाच्छादनाशनैः ,</p>
<p>भूतिकामैर्नरैर्नित्यं सत्कारेषुत्सवेषु च ; ×</p>
<p>प्रजनार्थेमहाभागाः पूजार्हाः गृहदीप्तयः ;</p>
<p>स्त्रियः श्रियश्च गेहेषु न विशेषोऽस्ति कश्चन ;</p>
<p>उत्पादनं अपत्यस्य, जातस्य परिपालनं ,</p>
<p>प्रत्यहं लोकयात्रा च प्रत्यक्षं स्त्रीनिबन्धनं ;</p>
<p>अपत्यं,धर्मकार्याणि, शुश्रूषा, रतिरुत्तमा ,</p>
<p>दाराऽधीनः तथा स्वर्गः पितॄणां आत्मनश्च ह ,</p>
<p>उपाध्यायान् दशाऽचार्यः, शताऽचार्योस्तथा पिता ,</p>
<p>सहस्रं तु पितॄन् माता, गौरवेणाऽतिरिच्यते”; (म० )</p>
<p>ब्राह्मणात्, क्षत्रियाच्चापि, शिक्षकाद्, रक्षकादपि ,</p>
<p>पोषकस्थानिनी माता, गुरुत्वेन विशिष्यते ;</p>
<p>एवमाद्रियते ऽत्युच्चैः स्त्रीं मनुर्; न तु निन्दति ।</p>
<p>“द्वारं किं एकं नरकस्य ? नारी”–</p>
<p>स्याद् उक्तं एतन् नर-केण केन चित् ;</p>
<p>‘द्वारं नरो वै नरकस्य चैकं’–<br>
नारी च वक्तु न कथं समर्था ?</p>
<p>अग्रणीर्धीरवीराणां भीष्मोऽप्याह पितामहः–</p>
<p>“एवं स्त्री नाऽपराध्नोति; नर एवाऽपराध्यति ;</p>
<p>व्युच्चरंश्च महादोषं नर एवाऽपराध्यति ;</p>
<p>नाऽपराधोऽस्ति नारीणां, नर एवाऽपराध्यति ;</p>
<p>सर्वकार्यापराध्यत्वान् नाऽपराध्यंति चांगनाः” ।<br>
(म० भा० शां०, अ० २७२, चिरकार्युपाख्याने )</p>
<p>स्त्रियै पुमान्, यथा पुंसे स्त्री, संसृतिभयप्रदः ;</p>
<p>तुल्यरूपेण चैवैतत् प्रोक्तं भागवते स्फुटं ;</p>
<p>‘निवर्त्तमाना’नारी च तथैव बिभियान्नरात् ,</p>
<p>यथा ‘निवर्त्तमानो’ना नार्याः भीयात् समंततः ;</p>
<p>‘नरो’‘नारी’च शब्दौ तौ ‘काम’स्यैवाऽत्र वाचकौ ,</p>
<p>प्रतीकाविव; न स्थाने आग्रहस्तु ‘शरीरयोः’</p>
<p>यद् एव विषयासङ्गकारकं वस्तु विद्यते ,</p>
<p>तदेव ‘नरकद्वारं’, ‘स्वर्गद्वारं’तथैव च ,</p>
<p>तदेव सर्वथा वर्ज्येप्रयत्नेन ‘मुमुक्षुणा’,</p>
<p>नरेण, नार्या चैवापि; न त्रिवर्ग-‘बुभुक्षुणा’।</p>
<p>“या-उपयाति शनैर्माया ‘योषिद्’देव-विनिर्मिता ,</p>
<p>तां ईक्षेत-आत्मनो मृत्युं, तृणैः कूपं इव-आवृतं ;</p>
<p>यां मन्यते पतिं मोहान् मन्मायां ऋषभायतीं ,</p>
<p>तां आत्मनो विजानीयाद् वित्ता-ऽपत्य-गृह-प्रदं</p>
<p>दैवोपसादितं मृत्युं, मृगयोर्गायनं यथा”।</p>
<p>( भा० स्कं० ३, अ० ३२ )<br>
स्त्रीपुंसोः समतैवोक्ता ऋषिभिः; वा ततोऽधिकं ,</p>
<p>अर्धद्वयत्वं एकस्य देहस्यैवापि कीर्तितं ;</p>
<p>अर्धनारीश्वरो देवः प्रतीकस्तत्र शाश्वतः ,</p>
<p>गिरा-चतुर्मुखौ चापि, लक्ष्मीनारायणौ तथा ,</p>
<p>अपृथक्करणीयौ तौ-अनपायि निदर्शनं ;</p>
<p>“विप्राः प्राहुस्तथा चैतद्, यो भर्त्ता सा स्मृताङ्गना”। (म० )</p>
<p>“अनुष्ठास्यति रामस्य सीता प्रकृतं आसनं ,<br>
आत्मा हि दाराः सर्वेषां दारसंग्रहवर्त्तिनां ,<br>
आत्मा-इयं इति रामस्य पालयिष्यति मेदिनीं”; ( वा० रा० )</p>
<p>एवं आह वसिष्ठो, यः इक्ष्वाकूणां ‘पुरोहितः’,</p>
<p>रामेऽरण्यं पद्ममाने राष्ट्रस्य ‘हित’-चिन्तकः ।</p>
<p>अन्येषां च महर्षीणां अत्र चैवंविधा मतिः–</p>
<p>“नास्ति मातृसमा छाया, नास्ति मातृसमा गतिः ,</p>
<p>नास्ति मातृसमं त्राणं, नास्ति मातृसमा प्रिया ,</p>
<p>कुक्षौ संधारणाद् ‘धात्री’जननाज् ‘जननी’स्मृता ,</p>
<p>अंगानां वर्धनाद् ‘अम्बा’, वीरसूत्वेन ‘वीरसूः’,</p>
<p>शिशोः शुश्रूषणात् ‘शुश्रूः’, माता देहमनन्तरं”; (म० भा० )</p>
<p>“शंकरः पुरुषाः सर्वे, स्त्रियः सर्वाः महेश्वरी ,</p>
<p>स्त्रीपुंसप्रभवं विश्वं, स्त्रीपुंसात्मकमेव च” ,<br>
( शिवपु० वायु-सं० उ० खं० अ० ७ )</p>
<p>“गुणव्यक्तिरियं देवी व्यंजको गुणभुग् भवान् ;</p>
<p>त्वं हि सर्वशरीरी-आत्मा श्रीः शरीरेन्द्रियाश्रया ;</p>
<p>नामरूपे भगवती प्रत्ययस्त्वमपाश्रयः”, (भा० स्कं० ६ अ० १९ )</p>
<p>“आत्मानं प्रकृतिंविद्धि, मां विद्धि पुरुषं शिवं ,</p>
<p>भवानर्धशरीरं मे, तव चाहं तथैव तु”; (वा०पु० पूर्वा० अ० २५)</p>
<p>“किं चातिबहुनोक्तेन, संक्षेपेणेदमुच्यते ,</p>
<p>देवतिर्यङ्मनुष्यादौ पुन्नामा भगवान् हरिः ,</p>
<p>स्त्रीनाम्नी श्रीश्च विज्ञेया; नाऽनयोर्विद्यते परं”;<br>
(वि० पु० अं० १ अ० ८)<br>
“अर्धेभार्या मनुष्यस्य, भार्या श्रेष्ठतमः सखा ,</p>
<p>भार्या मूलं त्रिवर्गस्य, भार्या मूलं तरिष्यतः</p>
<p>सखायः प्रविविक्तेषु भवंत्येताः प्रियंवदाः ,</p>
<p>पितरो धर्मकार्येषु भवंत्यार्त्तस्य मातरः ,</p>
<p>आत्माऽत्मनैव जनितः पुत्र इत्युच्यते बुधैः ,</p>
<p>तस्माद् भार्योवरः पश्येन् मातृवत् पुत्रमातरं”;<br>
(म० भा० आ० ९८ )<br>
विललाप, वनं याते रामे, दशरथो मुहुः–</p>
<p>“यदा यदा हि कौसल्या दासीवच्च, सखीव च ,</p>
<p>भार्यावद्, भगिनीवच् च, मातृवच् चोपतिष्ठति, ×</p>
<p>न मया सत्कृता देवी सत्कारार्हा, कृते तव” ; ( वा०रा० )</p>
<p>एवं उच्चैः स्थितिः स्त्रीणां दृष्टा लोके महर्षिभिः ;</p>
<p>पति-अपत्य-व्रतानां च साध्वीनां मातृणां सदा ।<br>
सद्विप्रः, सच् च राजन्यः, सती माता तथैव च ,</p>
<p>समाज-नीव्यांमनुना स्थापितास्तु विशेषतः ;</p>
<p>नीव्याः उपरि चैवास्याः चतुर्भौमा, चतुर्विधा ,</p>
<p>तथा षोड़षधा, चाथ बहुधा, वाऽप्यसंख्यधा ,</p>
<p>सुप्रतिष्ठापिता सर्वा शिष्टता सभ्यता सदा ।</p>
<p>समाज-माता तु सती, पिता सत्क्षत्रमुच्यते ,</p>
<p>आचार्यः खलु सद्द्ब्रह्म, त्रिभिर्वै धार्यते जगत् ।</p>
<p>माता पिता तथाऽचार्यः, एत एव त्रयोऽग्नयः ;</p>
<p>अग्रणीर्नयनाद् अग्रे, स एवा‘ऽग्निः’स्मृतो बुधैः ,</p>
<p>पाचनाद्, दुष्टदहनाद्, अंधकारे प्रकाशनात् ;</p>
<p>“अग्निर् मुखं (मुख्यः) च देवानां” परमात्मा-इति च श्रुतिः ।</p>
<p>भारते विपरीतं तज् जातं सर्वेतु साम्प्रतं ,</p>
<p>दुष्प्राप्यं किल सद्ब्रह्म, सत्क्षत्रंच न दृश्यते ,</p>
<p>मातरो भृशमुद्विग्नाः शपन्ते ‘हैन्दवं’कुलं ।</p>
<p>(११) प्र० एतादृश्यां अवस्थायां योगक्षेमं कथं हि नः ?</p>
<p>उ० संशप्तकाः कतिपये दृढं निश्चिनुयुर्यदि ,<br>
‘कर्मणा वर्णतायाश्चापि, -आश्रमाणां तथैव च ,</p>
<p>उद्धृत्यै, स्वैर् अपि प्राणैः, प्रयतिष्यामहे वयं’,</p>
<p>प्रचारयेयुः सिद्धान्तान्, कुर्युः आचरणं तथा ,</p>
<p>निमग्नस्योद्धृतिर्भूयस्तदा ऽवश्यं भविष्यति ।</p>
<p>सदा परस्पराऽधीनाः सुसम्बद्धाः परस्परं ,</p>
<p>परस्परोपकर्त्तारः, परस्परमुपाश्रिताः</p>
<p>सर्वथाऽन्योन्यतंत्राश्चाऽप्यनुरक्ताः परस्परं ,</p>
<p>मुख-बाहू-रु-पद्वत्ते वर्णाः प्राप्स्यंति यौवनं ,</p>
<p>शाश्वतो मानवो धर्मः, सर्वसंग्रहकारकः ,</p>
<p>निर्मूर्च्छोनिर्व्रणः स्वस्थो, भूयश्चोज्जागरिष्यति ,</p>
<p>आप्यायितस्तपस्याभिः संज्ञां शक्तिं च लप्स्यते ।</p>
<p>(१२) प्र० आचार्यः, च पिता, माता; शिक्षकाः, रक्षकाः, तथा</p>
<p>पोषकाश्व-इति त्रितयं; ब्राह्मणाः, क्षत्रियाः, विशः;–</p>
<p>एतस्मिंस्त्रितये को नु वरिष्ठः श्रेष्ठ एव च ?<br>
उ० न शक्यमेतन् निर्णेतुं, “कवयोऽप्यत्र मोहिताः”;</p>
<p>एकं प्रशंसति-इदानीं,तदानीं अपरं पुनः ,<br>
न शक्नोति च निश्चेतुं, स्वयं हि भगवान् मनुः ।</p>
<p>उक्तमेव हि पूर्वेयत् सर्वे तुल्य‘गुणाः’‘द्वि-जाः’</p>
<p>परस्परानुबद्धाश्च, न स्वतंत्रस्तु कश्चन ;</p>
<p>‘एक-जाति’श्च‘बालो’ऽपि सर्वप्रियतमः कुले ;</p>
<p>तदर्थमन्ये जीवन्ति; स हि तेषां ‘प्रयोजनं’;</p>
<p>स्वरूपलाभोऽप्यन्येषां विना तेन भवेन्नहि ;</p>
<p>‘आचारणीयो’बालो हि, बालेनैव हि ‘मातृता’,</p>
<p>‘पितृता’चापि बालेन; विना तेन त्रयो नहि ।</p>
<p>विचार एवाऽत्र मिथ्या तारतम्यस्य सर्वथा ,</p>
<p>ईर्ष्या-मत्सरयोः कर्त्ता, तथा मानाऽपमानयोः ;</p>
<p>ज्ञानिभिस्तु विशेषेण धार्यमेतत्सदा हृदि ;</p>
<p>यतः सज्ज्ञान-सद्भावप्रचारस्तेषु चाश्रितः ,</p>
<p>सज्ज्ञानाच् च सदिच्छा स्यात्, सदिच्छायाश्च सत्क्रिया ।</p>
<p>नूनं सज्ज्ञानिचित्तं च, महामाया, महीयसी ,<br>
बलाद् ‘आवृत्य‘‘विक्षिप्य’, महामोहाय यच्छति ; ( उ०स० )</p>
<p>“बलीयान् इन्द्रियग्रामो, विद्वांसं अपि कर्षति”; (म० )</p>
<p>“न धर्मशास्त्रं पठतीति शोधकं, न चापि वेदाध्ययनं, दुरात्मनः ;</p>
<p>स्वभाव एवात्र तथा ऽतिरिच्यते, यथा प्रकृत्या मधुरं गवां पयः” ।</p>
<p>(हितो०)</p>
<p>तथापि सति सज्ज्ञाने सदिच्छायास्तु सम्भवः ;</p>
<p>असज्ज्ञाने तु नैवास्ति संभवोऽपि मनागपि ।</p>
<p>(क) एतेनैव हि भावेन भारो ऋषिभिः अर्पितः</p>
<p>“अधीति-बोध-आचर्ण-प्रचारणैः”<br>
ज्ञानस्य शुद्धस्य तु संग्रहस्य ,<br>
विप्रेषु, धर्मशिक्षायाः, धर्मकृत्यस्य चैव हि</p>
<p>सात्त्विक्याश्च तपस्यायाः; सर्वेतत्तुविवर्त्तितं ।</p>
<p>मिथ्याधर्मास्तु शिष्यन्ते, न प्रज्ञासम्मताः पुनः ,</p>
<p>कृत्यानि चाऽनुष्ठीयंते दांभिकान्येव भूरिशः ,</p>
<p>तपो रजस्तमोयुक्तः प्रायो बकबिडालवत् ;</p>
<p>‘आचाराः’शतशो भिन्नाः, ग्रामे ग्रामे, कुले कुले ,</p>
<p>मूढग्राहाः, हेतुहीनाः, सर्वथा ‘वेद’-वर्जिताः ,</p>
<p>परस्परं विरुद्धाश्च, पोष्यंते कूटशिक्षकैः ;<br>
“चराणां अन्नं अचराः, दंष्ट्रिणां अपि-अदंष्ट्रिणः,<br>
‘बुधानां’‘अबुधाः’चैव, शूराणां चैव भीरवः”; ( भा० )</p>
<p>सुखेनैव हि भोज्याः स्युः ‘वुधानां’‘अबुधाः’इति,</p>
<p>प्रायः प्रसार्यते ‘मौर्ख्ये’कूटनीत्या-एतया ‘बुधैः’।</p>
<p>“शास्त्रं ह्यबुद्ध्वा तत्त्वेन, केचिद्वादबलाज् जनाः ,</p>
<p>कामद्वेषाऽभिभूतत्वाद् अहंकारवशं गताः ,</p>
<p>याथातथ्यमविज्ञाय शास्त्राणां, शास्त्रदस्यवः ,</p>
<p>‘ब्रह्म’स्तेनाः, निरारम्भाः, अपक्कमनसो, ऽशिवाः, ×</p>
<p>तेषां तमः शरीराणां तम एव परायणं ; ×</p>
<p>यो यथाप्रकृतिर्जन्तुः प्रकृतेः स्याद्वशानुगः ,</p>
<p>तस्य द्वेषश्च कामश्च क्रोधो दम्भो ऽनृतं मदः ,</p>
<p>नित्यमेवाऽनुवर्त्तन्ते गुणाः प्रकृतिसम्भवाः” ।</p>
<p>( म० भा० शां० २७५ )</p>
<p>नेदृशाः ‘ज्ञानदातारो’महर्षीणां तु सम्मताः ।</p>
<p>“स्त्री-शूद्र-द्विजबन्धूनां न सुबोध्या श्रुतिः; ततः</p>
<p>भारत-व्यपदेशेन वेदार्थेउपदिष्टवान् ;</p>
<p>सततं यतमानोऽयं महाकारुणिको मुनिः ,</p>
<p>संसारिणां करुणयाऽऽह पुराणगुह्यं</p>
<p>अध्यात्मदीपं अतितितीर्षतां तमोऽन्धं” ;</p>
<p>“पठन् द्विजो वागृषभत्वं ईयात् ,</p>
<p>स्यात् क्षत्रियो भूमिपतित्वं ईयात् ,</p>
<p>वैश्यो जनः पण्यफलत्वमीयात् ,</p>
<p>जनश्च शूद्रोपि महत्त्वमीयात्” ,<br>
इति- उद्देश्येन - आदिकाव्यं वाल्मीकिः वत्सलो जगौ । ( वा० रा० )</p>
<p>आदर्श-‘ब्राह्मणं’, नूनं, वेदव्यासो महामुनिः ,</p>
<p>स्वयं तादृग्गुणः, ख्याति वाक्यै-र्वैराग्य-संभृतैः ,</p>
<p>सर्वभूतदयापूर्णैः सर्वकल्याणकांक्षिभिः-</p>
<p>“येन पूर्णमिवाऽकाशं भवत्येकेन सर्वदा ,</p>
<p>शून्यं येन जनाऽकीर्णे, तं देवाः ब्राह्मणं विदुः ;</p>
<p>येन केनचिदाच्छन्नो, येन केनचिदाशितः ,<br>
यत्र क्वचन शायी च, तं देवा ब्राह्मणं विदुः ;</p>
<p>अहेरिव गणाद् भीतः, सम्मानान्मरणादिव”</p>
<p>( मरणाच्च न भीतो यः), “तं देवा ब्राह्मणं विदुः ;</p>
<p>न क्रुध्येन्, न प्रहृष्येच् च, मानितोऽमानितश्च यः,</p>
<p>सर्वभूतेष्वभयदः, तं देवा ब्राह्मणं विदुः ;</p>
<p>विमुक्तं सर्वसंगेभ्यो, मुनिमाकाशवत् स्थितं ,</p>
<p>अस्वं, एकचरं, शांतं, तं देवा ब्राह्मणं विदुः ;<br>
जीवितं यस्य धर्मार्थे, धर्मो हर्यर्थमेव च,</p>
<p>अहोरात्राश्च पुण्यार्थे, तं देवा ब्राह्मणं विदुः ;</p>
<p>( “एवं तु पंडितैर्ज्ञात्वा सर्व भूतमयं हरिं,</p>
<p>क्रियते सर्वभूतेषु भक्तिरव्यभिचारिणी” ; (वि० पु० )</p>
<p>‘हर्यर्थे’इत्यस्यार्थोऽतः ‘सर्वार्थे’इति शिष्यते ; )</p>
<p>निराशिषं अनारम्भं निर्नमस्कारं अस्तुतिं ,</p>
<p>निर्मुक्तं बन्धनैः सर्वैः, तं देवा ब्राह्मणं विदुः ;</p>
<p>अनुत्तरीयवसनं, अनुपस्तीर्णशायिनं ,</p>
<p>बाहुपधानं, शाम्यन्तं, तं देवा ब्राह्मणं विदुः ;</p>
<p>द्वन्द्वारामेषु सर्वेषु य एको रमते मुनिः ,</p>
<p>परेषां अनवध्यायन्, तं देवा ब्राह्मणं विदुः ;</p>
<p>येन सर्वे‘इदं’बुद्धं, प्रकृतिर्विकृतिश्च या ,</p>
<p>गतिज्ञःसर्वभूतानां, तं देवा ब्राह्मणं विदुः ;</p>
<p>अभयं सर्वभूतेभ्यः, सर्वेषां अभयं यतः ,</p>
<p>सर्वभूतात्मभूतो यः, तं देवा ब्राह्मणं विदुः”<br>
(म० भा० शां० अ० २५१, २७५ )<br>
“यदा भूतपृथग्भावं एकस्थं अनुपश्यति ,</p>
<p>तत एव च विस्तारं ‘ब्रह्म’सम्पद्यते तदा ; ×</p>
<p>अद्वेष्टा सर्वभूतानां मैत्रः करुण एव च ,</p>
<p>निर्ममो निरहंकारः समदुःखसुखः क्षमी, ×</p>
<p>यस्मान्नोद्विजते लोको, लोकान्नोद्विजते च यः ,</p>
<p>हर्षामर्षभयोद्वेगैर्मुक्तो यः स च मे प्रियः”। ( गी०)<br>
इयं तु परमा काष्ठा, प्राप्याऽल्पैरेव मानवैः ;</p>
<p>आदर्शमेतं चेद् गृह्यात्, ऋजुबुद्ध्या यतेत च ,</p>
<p>“साधुरेव स मंतव्यः सम्यग् व्यवसितो हि सः”( गी० )</p>
<p>सोऽयं एवंविधः शब्दः ‘ब्राह्मणः’श्रेष्ठ्यसूचकः ,</p>
<p>आच्छिद्यमानो यैः कैश्च, निरये पातितो ऽधुना ।</p>
<p>बीभत्सरूपिणो भूरि, वीथ्यां वीथ्यां, पुरे पुरे ,</p>
<p>‘ब्राह्मणान्’स्वान् रटन्तश्च, पान्थोद्वेजनकारिणः ,</p>
<p>भिक्षन्ते हि, क्वचिद् दीनाः, त्रासयन्तः स्त्रियः क्वचित् ;</p>
<p>क्षत्र-विड्-वृत्तिभिश्चापि जीवन्तो बहवो नराः ,</p>
<p>स्तब्धाः ‘ब्राह्मण’-सम्मानं अपि भूयोऽनुयुञ्जते ;</p>
<p>नामजात्याऽपि ये नैव ब्राह्मणाः, तेऽपि स्वाँस्तथा</p>
<p>बहवः ख्यापयंत्यद्य, ‘जन्म-वर्णा’ऽदरेच्छया ।</p>
<p>ब्राह्मण्याऽभिनिवेशश्च सात्त्विके तु न लभ्यते ;</p>
<p>राजसे तामसे भावे प्रायः एतर्हि दृश्यते ।</p>
<p>सद्ब्राह्मणाः शांतदांताः विद्वांसो विनयाऽन्विताः</p>
<p>भारते येऽवशिष्टाः, ते लज्ज्यंते ब्राह्मणब्रुवैः ।</p>
<p>“क्षात्राणि वैश्यानि च सेवमानः ,</p>
<p>शौद्राणि कर्माणि च ब्राह्मणः सन् ,</p>
<p>अस्मिन् लोके निन्दितो मन्दचेताः ,</p>
<p>परे च लोके निरयं प्रयाति ; ×<br>
यः स्याद्दान्तः सोमपाश्चार्यशीलः, सानुक्रोशः सर्वसहो निराशीः ,</p>
<p>ऋजुर्मृदुरनृशंसः क्षमावान् स वै विप्रो; नेतरः पापकर्मा”। (शां०)</p>
<p>विविधाश्चाप्यनाचाराः ‘ब्राह्मणानां’प्रदर्शिताः ,</p>
<p>‘तंत्रवार्त्तिक’कारेण, दक्षिणे चोत्तरे तथा ।<br>
(ख) रक्षासारः क्षात्रधर्मः तथा व्यासेन कीर्त्तितः ;<br>
विप्रधर्माद् अपि श्रेयान् सः इत्येतच् च सूचितं ;</p>
<p>“क्षत्रं वै ब्रह्मणो योनिः ; योनिः क्षत्रस्य ब्रह्म च; ×</p>
<p>यथा, राजन्, हस्तिपदे पदानि संलीयंते सर्वसत्त्वोद्भवानि ,</p>
<p>एवं धर्मान् राजधर्मेषु सर्वान् सर्वावस्थान् संप्रलीनान् निबोध; ×</p>
<p>मज्जेत् त्रयी दंडनीतौ हतायां, सर्वे धर्माः प्रक्षयेयुर्विरुद्धाः ,</p>
<p>सर्वे धर्माश्चाश्रमाणां हताः स्युः, क्षात्रे नष्टे राजधर्मे पुराणे ;</p>
<p>सर्वाः विद्याः राजधर्मेषु शिष्टाः, सर्वे योगाः राधर्मेषु दृष्टाः ,</p>
<p>सर्वे धर्माः राजधर्मे प्रविष्टाः, धर्मो नाऽन्यो राजधर्माद् विशिष्टः ; ×<br>
,<br>
एवंवीर्यः सर्वधर्मोपपन्नः, क्षात्रः श्रेष्ठः सर्वधर्मेषु धर्मः ,</p>
<p>पाल्यो युष्माभिर्लोकपालैरुदारैः; विपर्यये स्याद् अभवः प्रजानां; ×</p>
<p>नष्टाः धर्माः शतधा शाश्वतास्ते क्षात्रेण धर्मेण पुनः प्रवृद्धाः ,</p>
<p>तस्माच्छ्रेष्ठाः राजधर्माः; न चान्ये; वीर्यश्रेष्ठा राजधर्माः मताः मे; ×<br>
आत्मत्यागः, सर्वभूताऽनुकम्पा, लोकज्ञानं, पालनं, रक्षणं च ,</p>
<p>विषण्णानां मोक्षणं पीडितानां, क्षात्रे धर्मे विद्यते पार्थिवानां ;</p>
<p>निर्मर्यादाः, काममन्युप्रवृत्ताः, भीताः राज्ञोनाऽधिगच्छन्ति पापं ;</p>
<p>शिष्टाश्चाऽन्ये सर्वधर्मोपपन्नाः साध्वाचाराः साधुधर्मेचरन्ति्;×</p>
<p>त्यागं श्रेष्ठं मुनयो वै वदन्ति; सर्वश्रेष्ठं यत् शरीरं त्यजंति ;</p>
<p>तत् तुव्यक्तं राजधर्मेषु्;सर्वे प्रत्यक्षं ते भूमिपालाः यथैते” ।</p>
<p>(म० भा०शां)</p>
<p>एवं पितामहो भीष्मः प्रशशास युधिष्ठिरं ।</p>
<p>“यदि न प्रणयेद्राजा दंडं दंड्येष्वतंद्रितः ,</p>
<p>मत्स्याः इवाऽभक्षयिष्यन् दुर्बलान् बलवत्तराः ,</p>
<p>अद्यात् काकः पुरोडाशं श्वा च लिह्याद् हविस्तथा ,</p>
<p>स्वाम्यं च न स्यात् कस्मिंश्चित्, प्रवर्त्तेताऽधरोत्तरं;”(म० )</p>
<p>निग्रहः सर्वदुष्टानां, शिष्टानामपि संग्रहः ,</p>
<p>प्रग्रहश्चापि सर्वेषां, साधूनां चाऽप्यनुग्रहः ,</p>
<p>शांतिकं पौष्टिकं कर्म, क्षेमो योगस्तथैव च ,</p>
<p>सन्मंत्रियुक्तराजेन विना, भूमौ न सिध्यति ।</p>
<p>अराजके तु लोकेऽस्मिन्, स्यात्, तथा दुष्टराजके ,</p>
<p>सर्वत्रोपद्रवश्चैव, विप्लवश्चापि सर्वतः ;</p>
<p>सत्क्षत्रिये सन्नृपतौ लोककल्याणमाश्रितं ।</p>
<p>(ग) अन्यच्चापि तथैवाह कुरुवृद्धः पितामहः ,</p>
<p>‘विप्रं, वैश्यं, राजपुत्रं च, राजन्, लोकाः सर्वे संश्रिताः धर्मकामाः; ×</p>
<p>‘वार्त्ता’मूलो ह्यथं लोकः, तया वै ‘धार्यते’सदा ; ×</p>
<p>वैश्यो हि धनधान्येन, त्रीन् वर्णान् बिभृयादिमान्”; (म० भा० शां०)</p>
<p>वैश्याधीना च सा ‘वार्त्ता’, ‘धारणाद्’‘धर्म’रूपिणी ;</p>
<p>वैश्यधर्मोऽपि तेनाऽयं हेतुनाऽस्ति वरः परः ।</p>
<p>एवं, यथा गुणाः तुल्याः त्रयः, वर्णास्त्रयस्तथा ;</p>
<p>न कश्चिदधरश्चाथ न च कश्चिदथोत्तरः ;</p>
<p>बालः शूद्रः चतुर्थश्च सर्वसंग्रहकारकः ,</p>
<p>यथोक्तं पूर्वे;अव्यक्तं यथैव त्रिगुणस्य च ।<br>
(१३) प्र० भोजने च विवाहे च परजातिविवर्जनं<br>
यच् चिरात् भारते ऽभ्यस्तं, किं नु तत् सर्वथा वृथा ?</p>
<p>उ० “यस्तर्केणाऽनुसंधत्ते स धर्मेवेद नेतरः”, (म० )</p>
<p>इति सिद्धान्तं आलम्ब्य, प्रश्नोऽयं सुविचार्यतां ;</p>
<p>जातिनाम्नोर् भेद एव, तादृशे हि विवर्जने ,</p>
<p>पर्याप्यते न हि-ईदानीं हेतुत्वेन कथंचन ;</p>
<p>मूढ़ग्राहः, शौचदम्भः, पराद् विषभयं, तथा</p>
<p>भवेयुरीदृशाश् चान्ये हेतवो व्याजसंवृताः ;</p>
<p>न जातिनामभेदस्तु स्वतः पर्याप्तकारणं ।</p>
<p>पर्याप्यन्ते न ते चाऽपि व्याजाः स्वोद्देश्यसिद्धये ।</p>
<p>यज्जातीनां त्रिसाहस्रं वर्वर्ति-एतर्हि भारते ,</p>
<p>तत्रै कोऽपि न सद्धेतुः कथंअपि-उपलभ्यते ।</p>
<p>जातीनां वैमनस्यं यत्, प्रान्तीयानां च तत्तथा ,</p>
<p>देशीयानां तथा, तद्वद् भिन्नधर्मावलम्बिनां ;</p>
<p>‘एषोऽहं’, ‘एष एवाऽहं’, ‘एतज्जातीयको ह्यहं’,</p>
<p>‘एतद्राष्ट्रीयः एवाहं’, ‘एतद्धर्मावलम्बी-अहं’-</p>
<p>घोराः अभिनिवेशास्ते, रागद्वेषैः परिप्लुताः ,</p>
<p>‘अस्मिता’-जनिताः सर्वे मानवान् भ्रामयंति वै ,</p>
<p>परस्परं द्वेषयित्वा विनाशं प्रापयंत्यपि ।<br>
न भाले कस्यचिद् दृश्यं प्रकृत्या लिखितं किल-</p>
<p>क्षत्रियो, ब्राह्मणः, शूद्रो, म्लेच्छोऽयं, वैश्यः, एव वा ,</p>
<p>श्रीवास्तवो, वा सक्सेना, गौडो वा, माथुरोऽथवा ,</p>
<p>ग्वाला, चूडा, नमःशूद्रो, तीया, ढेढो, ऽथ पेरिया ,</p>
<p>महेसरी, वा राठोरो, ऽग्रवालो वा, कनौजिया ,</p>
<p>मद्रासी वा, ऽथ पंजाबी, बंगाली, गौर्जरोऽथवा ,<br>
हिन्दी, चीनी नु, जापानी, -ईरानी, तुर्की-अरबोऽथवा ,</p>
<p>जर्मनो, ब्रिटनो, रूसी, मेक्सिकन् वा, कनेडियन ,</p>
<p>सर्वे सर्वाः उद्वहंति, सर्वे सर्वत्र यांति च ,<br>
“सर्वे सर्वासु-अपत्यानि वर्णाः संजनयंति हि”, (म० भा० )</p>
<p>अद्य हिन्दुर्, अथाऽन्येद्युर् मुस्लिमः, क्रिश्चनोऽथवा ,</p>
<p>भवतीह स एवाऽयं; मुस्लिमश्चापि क्रिश्चनः ;</p>
<p>तौ चैवार्यसमाजेन प्राप्येते हिन्दुतामपि ;</p>
<p>देशीयत्वं, राष्ट्रियत्वं, अपि-एवं परिवर्त्यते</p>
<p>उपयुक्तैर् ‘नेचुरालि-ज़ेशनैर्’विधिभिः; यथा</p>
<p>व्रात्यस्तोमादिविधिभिः भारतेऽपि पुराऽभवत् ।</p>
<p>भिन्नानां विविधा ऽचाराः प्रान्तानां भारतस्य तु,</p>
<p>व्यासेन दर्शिता भूयो विवादे कर्णशल्ययोः ;</p>
<p>अधिक्षिपद्भ्यांअन्योऽन्यं, यद्यप्युक्तं रुषा-एव हि ,</p>
<p>तत्कालीना तथाऽप्येवं ज्ञेया सामाजिकी स्थितिः ;</p>
<p>“अटता तु मया, देशान् नाना धर्मसमाकुलान्</p>
<p>आगच्छता, महाराज, वाह्लीकेषु निशामितं ;</p>
<p>तत्र वै ब्राह्मणो भूत्वा, पुनर्भवति क्षत्रियः ,</p>
<p>वैश्यः, शूद्रश्च, वाह्लीकः, ततो भवति नापितः ,</p>
<p>नापितश्च ततो भूत्वा पुनर्भवति ब्राह्मणः ,</p>
<p>द्विजो भूत्वा च तत्रैव पुनर्दासोऽभिजायते ; ×</p>
<p>पंचनद्यो वहंत्येताः सिन्धुषष्ठास्तु यत्र, ते</p>
<p>आरट्टाः नाम वाह्रीकाः, एतेष्वार्यो हि नो वसेत् ।</p>
<p>कुरवः सहपांचालाः, साल्वाः, मत्स्याः सनैमिशाः ,</p>
<p>कोसलाः, काशि-पौंड्राश्च, कालिंगाः, मागधास्तथा ,</p>
<p>चेदयश्च महाभागाः, धर्मेजानंति शाश्वतं”।</p>
<p>वेदेषु चोदाहरणं तादृशं दृश्यते, यथा ,</p>
<p>“कारुरहं, ततो भिषक्, उपलप्रक्षिणी नना ,</p>
<p>नानाधियो वसूयवोऽनुगा इव तस्थिम ,</p>
<p>इन्द्रायेन्दो परिस्रव”। (ऋ० ९ – ११२—३ )</p>
<p>सूच्यते त्वीदृशैः श्लोकैः, प्रान्ते पंचनदे, पुरा ;<br>
‘वर्ण’स्तु ‘जीविका-कर्म-वाची’-एवाऽभूच् च ; नाऽन्यथा ;</p>
<p>पर्यवर्त्तत ‘वर्ण’स्तु जीविकापरिवर्त्तनात् ।<br>
यस्मिन् यस्मिन् जनपदे जीविका स्थिरतां अयात् ,</p>
<p>प्रकृतेरानुकूल्याच्च, सुप्रबन्धान् नृपस्य च ,</p>
<p>प्रावीण्यात् शिक्षकाणां च शिष्य-सद्वर्ण-निर्णये ,</p>
<p>न तत्र हेतुर्वर्णस्य परिवर्त्ते तु तादृशः ;</p>
<p>क्रमाच् च ‘जन्मवर्णत्वं’आप्नोद् ‘वंश-परम्परा’ ;</p>
<p>पुराणैः सूच्यते यद्वत्, “कर्मभिः वर्णतां गतं” ।</p>
<p>जाति-देश- राष्ट्र-धर्म-कृतानि कृत्रिमाणि तु</p>
<p>लक्षणानीदृशानीह व्यावर्त्तन्ते पुनः पुनः ;</p>
<p>मनुष्यत्वं पुनस्त्वेकं स्थिरत्वेनाऽनुवर्त्तते ;</p>
<p>तदेव भाले सर्वेषां प्रकृत्या लिखितं स्फुटं ;</p>
<p>पादो-दर-भुजा-स्यानि, कर्ण-जिह्वा-क्षि-नासिकाः ,</p>
<p>व्यक्तवाक्शक्तिरपि-एतत् सर्वेषां अस्ति सुस्फुटं ।</p>
<p>‘अहं हिन्दुर्’, ‘अहं मुस्लिम्’, ‘क्रिश्चनोऽहं’, ‘यहूदकः’,</p>
<p>‘तज्जातीयो’‘ऽन्यजातीयः’– इति कोऽयं महाभ्रमः ?</p>
<p>‘मानवोऽहं मनोर्जातः’–इत्येवाऽलं कथं नहि ?</p>
<p>“जाति-रीति-कुल-‘गोत्र-दूरगं” ,</p>
<p>वेश-गीर्-वसन-भेदवर्जितं ,</p>
<p>“देश-काल-विषया-ऽतिवर्त्ति यन्”</p>
<p>‘मानवत्वं’इह भावयाऽत्मनि ।</p>
<p>“सर्वेषामेव भावानां सामान्यं वृद्धिकारणं ;</p>
<p>हासहेतुर्विशेषस्तु;प्रवृत्तिरुभयस्य च” ; (चरक०)</p>
<p>‘सामान्ये’बलं आधेयं ‘मनुष्यत्वे’विशेषतः ,</p>
<p>न तु ‘जाति’-‘विशेषेषु’संघ-व्याघात-कारिषु ;</p>
<p>सामान्ये ‘धारणा’कार्या, ‘चित्तबन्धस्;’तदा-एव वै ,</p>
<p>विनिवर्त्तिष्यते ‘ह्रासः’, ‘विशेषैः’हिन्दुनां कृतः ,</p>
<p>आकेशान्तं चाऽनखाग्रं समाजः संस्करिष्यते ।</p>
<p>प्रवृत्तिस्तु ‘विशेषाणां’अपि-अस्त्येव, न संशयः ;</p>
<p>गौणाः एव हि ते सन्तु;सामान्यं मुख्यमेव च ।</p>
<p>प्रयोगः प्रस्तुते प्रश्ने सिद्धान्तानां अथ-ईदृशः–</p>
<p>शीलव्यसनसाम्येन विवाहो ऽस्तु च, भोजनं ;</p>
<p>निरामिषाणां सदृशैः; सामिषाणां च सामिषैः</p>
<p>सुरापाणां सुरापैश्च; हिंसकानां च हिंसकैः</p>
<p>सात्त्विकानां सात्त्विकैश्च; राजसानां च राजसैः ;</p>
<p>तामसानां तामसैश्च;प्रकृतीनां तु साम्यतः ।</p>
<p>शूकराऽदाः वराहाऽदैः, गोभक्षाः वृषभाऽदनैः ,</p>
<p>महिषैर्याजिनश्चापि तथा महिषमर्दनैः ,</p>
<p>शौलगवाः शौलगवैः, अजाभक्षाः अजाऽशिभिः ,</p>
<p>आखेटकाः मृगयुभिः; दुग्धपाः क्षीरपैरपि ,</p>
<p>गोधूमतंडुलभुजः यवमुद्गचणाशनैः ,</p>
<p>कंदमूलफलाऽहाराः कंदमूलफलाऽदनैः ;</p>
<p>सिंहव्याघ्राश्च क्रव्यादाः क्रव्याद्वृकतरक्षुभिः ;</p>
<p>तृणाऽशाः हस्तिनः खड्गाः महिषाः ऋषभास्तथा</p>
<p>तादृशैः करिभिः गंडैः लुलापैर् वृषभैरपि ;</p>
<p>शैवाः, शाक्ताः, वैष्णवाश्च, शैवैः, शाक्तैश्व, वैष्णवैः ;</p>
<p>सह -आहारविहारेषु विवाहेषु चरन्तु वै ,</p>
<p>परस्परं रमन्तां च, मोदन्तां स्वत एव च ;</p>
<p>नैसर्गिको विधिरयं, सर्वथा चाऽप्यकृत्रिमः ,</p>
<p>शीलव्यसनसाम्येन प्रकृत्यैव नियोजितः ।</p>
<p>पशूनां ‘जातयो’भिन्नाः यद्, रूपेणैव तत् तथा ;</p>
<p>न पुनर्मानवेष्वेवं जातिभेदः स्वरूपतः ;</p>
<p>कृत्रिमैरेव वेशैः स्वान् भेदयंति-एव ते मृषा ।</p>
<p>पुराणी-इयं प्रथा–वेश-भेदाः ‘कर्म’-विभेदने ;</p>
<p>सा तु “कर्म-विवेकार्थे्”इदानीमपि पाल्यते ,</p>
<p>‘कान्स्टेब्लस्या’ऽपरो वेशो, सैनिकस्यापि चाऽपरः ,</p>
<p>‘जज्जस्य’च, ‘वकीलस्य’, ‘क्लर्जिमानस्य’चा ऽन्यथा ;</p>
<p>शय्यायै त्वपरं वस्त्रं, अश्वारोहाय चा ऽपरं ,</p>
<p>मार्जन्याश्च प्रयोगाय वस्त्रमन्यद् अपेक्षितं ;</p>
<p>देश-काल-निमित्तानां विशेषैः, विविधाः प्रथाः ,</p>
<p>अभूवन् पूर्वकाले याः, सर्वाः ताः नाऽधुना हिताः ;</p>
<p>“ततः शकान्, सयवनान्, काम्बोजान्, पारदाँस्तथा ,</p>
<p>पह्लवाँश्चैव निःशेषान् कर्त्तुं व्यवसितस्तदा ;</p>
<p>ते बध्यमानाः वीरेण सगरेण महात्मना ,</p>
<p>वसिष्ठं शरणं गत्वा प्रणिपेतुः मनीषिणं ; ×</p>
<p>सगरः स्वां प्रतिज्ञां च गुरोर्वाक्यं निशम्य च ,</p>
<p>‘धर्मे’जघान तेषां वै, ‘वेशा’ऽन्यत्वं चकार ह ;</p>
<p>अर्धेशकानां शिरसो मुण्डं कृत्वा व्यसर्जयद् ,</p>
<p>यवनानां शिरः सर्वे, काम्बोजानां तथैव च ,</p>
<p>पारदाः मुक्तकेशाश्च, पह्लवाः श्मश्रुधारिणः ;</p>
<p>निस्स्वाध्यायवषट्काराः कृतास्तेन महात्मना ; ×</p>
<p>सर्वे ते क्षत्रियाः, तात; धर्मस्तेषां निराकृतः ,</p>
<p>वसिष्ठवचनाद्, राजन्, वेशश्च, सगरेण हि”’।(हरिवं० अ०१४ )</p>
<p>न याताऽयातसौकर्येपुराऽसीत्, साम्प्रतं यथा ,</p>
<p>न ‘रेल्वे’, वायुयानानि, वहित्राणि-अब्धिगानि च ,</p>
<p>‘लारी’, ‘बस्’, ‘मोटरादीनि’, नाऽनिशं च गताऽगतं ,</p>
<p>कोटिशोऽपि मनुष्याणां ‘चातुर्मास्ये’ऽपि संततं ;</p>
<p>‘देवनिद्रोत्थितिं’चापि ‘शुक्रास्तोदय’मेव च ,</p>
<p>न मत्वा, ‘हिन्दव’श्चापि प्रयांत्यद्य तु कोटिशः ।</p>
<p>दस्युभिः किल मार्गेषु रुद्धेषु प्रायशः पुरा ,</p>
<p>परस्परसहायार्थे्‘सार्थ’वज्- ‘जाति’-निर्मितिः ,</p>
<p>‘समुत्थितानां सम्भूय’, ‘श्रेणीवन्’,‘निगमादिवत्’;</p>
<p>प्रधानहेतुः सर्वत्र ‘कर्म’-सामान्यमेव हि ;</p>
<p>एकस्मिंश्च कुले ‘जाता’, जीवंतश्चैकजीविकां ,</p>
<p>परस्परं संहताश्चाऽपि, एकजातित्वमागताः ,</p>
<p>पुराकाले ; तदद्यत्वे सर्वेहि परिवर्त्तितं ;</p>
<p>ततो नवीना कार्याऽस्ति समाजस्य व्यवस्थितिः ।<br>
“आयुः‘सत्त्वबलाऽरोग्यसुखप्रीतिविवर्धनाः ,</p>
<p>रस्याः, स्निग्धाः, स्थिराः, हृद्याः, आहाराः सात्त्विकप्रियाः ; कट्वम्ललवणात्युष्णतीक्ष्णरूक्षविदाहिनः ,<br>
आहाराः राजसस्येष्टाः दुःखशोकामयप्रदाः ;<br>
यातयामं गतरसं पूति पर्युषिंतं च यद्<br>
उच्छिष्टमपि चामेध्यं, भोजनं तामसप्रियं”; ( गी० )</p>
<p>भोजने ऽतः, विवाहे च, परा शुद्धिरभीप्सिता ;</p>
<p>दुष्टान्नाद् व्याधयो भूरि जायन्तेऽपि -आधयस्तथा ,</p>
<p>पापानि च निकृष्टानि दुर्बुद्धिजनितानि हि ,</p>
<p>शुद्धान्नात्तु स्वदेहस्य, शुद्धोद्वाहाच् च सन्ततेः ,</p>
<p>स्वास्थ्यं, च परमोत्कर्षः, प्रत्यक्षं किल दृश्यते ;</p>
<p>जातिनाम्नोः समत्वेन किंतु नैतदवाप्यते ।</p>
<p>संचारिरोगाक्रान्तानां `सजातीनां&rsquo;तु हस्ततः</p>
<p>दृश्यते गृह्यमाणं हि भोज्यं; नाऽन्यकरात् तथा ,</p>
<p>स्वस्थस्यापि शुचेश्च,-अन्य `जाते&rsquo;र्नाम तु बिभ्रतः ।<br>
एवमेव विवाहेषु वैषम्यं दृश्यते बहु ;<br>
कृष्णो वरो वधूः श्वेता, वरो गौरो ऽसिता वधूः ,</p>
<p>कुरूपोऽयं सुरूपा-इयं, कान्तोऽयं विकटा त्वियं ,</p>
<p>कराला-इयं मृदुश्चाऽयं, विपरीतं तथैव च,</p>
<p>बहुशो हिन्दुनां लोके, ‘जाति’-नाम्नि समे द्वयोः ।</p>
<p>“उन्मादो मातृदोषेण, पितृदोषेण मूर्खता” ,</p>
<p>गाथेयं प्रथिता लोके, विवाहे दोषसूचिका ।</p>
<p>“ब्राह्मादिषु विवाहेषु चतुर्ष्वेवाऽनुपूर्वशः ;</p>
<p>ब्रह्मवर्चस्विनः पुत्राः जायंते शिष्टसंमताः ,</p>
<p>रूपसत्त्वगुणोपेताः, धनवन्तो, यशस्विनः ,</p>
<p>पर्याप्तभोगाः धर्मिष्ठाः, जीवन्ति च शतं समाः ;</p>
<p>इतरेषु तु (अ-) शिष्टेषु, नृशंसाऽनृतवादिनः ,</p>
<p>जायंते दुर्विवाहेषु, ब्रह्म-धर्म-द्विषः सुताः”; (म० )</p>
<p>‘ब्रह्म’-द्विषस्तु निर्विद्याः, पापिनो ‘धर्म’-घातकाः ,</p>
<p>‘मूर्खा’श्चापि, तथो‘न्माद’रोगादिभिरुपद्रुताः ।</p>
<p>वरवध्वोरानुगुण्यं यत्र निश्चीयते ध्रुवं ,</p>
<p>विना छलं, विना लोभं, विना ‘जात्या’ग्रहं तथा ,</p>
<p>‘सह-धर्म-चरौ स्यातां’इत्युहेश्येन केवलं ,</p>
<p>तत्रैव सद्विवाहोऽस्ति, सत्यं ‘सावर्ण्य’मेव च ।</p>
<p>कामस्य भार्याः तिस्रस्तु सात्त्विक्यः सात्त्विकस्य वै ,</p>
<p>प्रीतिः स्नेहमयी, गाढ़ा रतिः, शुद्धा च सन्ततिः ।</p>
<p>“परस्परानुकूल्येन तदेवं लज्जमानयोः ,<br>
संवत्सरशतेनापि प्रीतिर्न परिहीयते” ; ( वा० कामसू०)</p>
<p>“एतत्कामफलं लोके यद् द्वयोरेकचित्तता ;<br>
अन्यचित्तकृते कामे, शवयोरिव संगमः” । ( भर्तृहरि०)</p>
<p>ताभ्यामेव तु लभ्याः स्युः ‘ब्रह्मवर्चस्विनः’सुताः<br>
ब्रह्मचारिव्रतं याभ्यां अच्युतं प्रतिपालितं ;</p>
<p>ब्रह्मचारी युवा यत्र, कन्या च ब्रह्मचारिणी ।</p>
<p>“अविप्लुतब्रह्मचर्यः युवा गार्हस्थ्यं आविशेत्”, (म० )</p>
<p>कन्या चादूषिता सत्या प्रयता ब्रह्मचारिणी ;</p>
<p>ब्रह्मचर्येऽवकीर्णानां शुद्ध्यै तु विहिताः व्रताः ;</p>
<p>कन्यायाः दूषकस्यापि दंडस्तीक्ष्णो विधीयते ।</p>
<p>“वेश्या नाम महावह्निः, रूपेन्धनसमुज्ज्वला ,</p>
<p>कामिभिर्यत्र हूयन्ते यौवनानि धनानि च”,</p>
<p>इति श्लोकः प्रसिद्धोऽस्ति; तस्मात्सत्यतरो हासौ-</p>
<p>‘विटो नाम महाव्याघ्रः शाठ्यदंष्ट्रानखैर्युतः ,</p>
<p>योऽबलाः खादति क्रूरः, वेपंतीर् हरिणीरिव’।</p>
<p>ब्रह्मचर्यव्रताऽयत्तं ज्ञानं, शौर्ये, धनं, बलं ;</p>
<p>वर्चस्, तेजो, महो, रंहो, ब्रह्मचर्ये प्रतिष्ठितं ।</p>
<p>बालानां, युवकन्यानां दूषणेन विपत्तयः ,</p>
<p>घोराः, मानवजातेस्तु-उत्पद्यंते जीवने भृशं ।</p>
<p>“अविज्ञातासु च स्त्रीषु, क्लीबासु, स्वैरिणीषु च ,</p>
<p>परभार्यासु, कन्यासु, नाऽचरेन् मैथुनं नरः ;<br>
कुलेषु पापरक्षांसि जायंते वर्णसंकरात् ,</p>
<p>अपुमांसो ऽङ्गहीनाश्च, स्थूलजिह्वाः, विचेतसः ;</p>
<p>एते चाऽन्ये च जायंते यदा राजा प्रमाद्यति ;</p>
<p>तस्माद् राज्ञाविशेषेण वर्त्तितव्यं प्रजाहिते्”। (म० भा० शां०९० )<br>
नवधा कथ्यते भक्तिः,दशधा चाऽपि मैथुनं ;</p>
<p>अष्टाङ्गः प्रोच्यते योगः,तथाऽष्टांगं च मैथुनं ;</p>
<p>आसनान्यपि चत्वारि चाशीतिश्चापि मैथुने ,</p>
<p>योगे च तावन्ति-उच्यन्ते;फलं तु विपरीयते ;</p>
<p>योगात्संप्राप्यते मोक्षो, मैथुनाद् घोरबंधनं ,</p>
<p>योगात्कूटस्थता नित्या, मैथुनात्संसृतिर्भृशं ;</p>
<p>स्वे महिन्नि स्थितिर्योगात्, पराऽनुसरणं रतात्;</p>
<p>योगात् “स्वरूपेऽवस्थानं”, पररूपे तु मैथुनात् ;</p>
<p>“सर्वेपरवशं दुःखं, सर्वेआत्मवशं सुखं” ,</p>
<p>लभ्याऽऽत्मवशता योगात्, पारवश्यं तु मैथुनात् ;</p>
<p>एकस्मादात्मनो लाभः, परस्मादात्मविस्मृतिः ;</p>
<p>एकस्तु पाशुपत्याय, पशुत्वायैव चाऽपरः ।</p>
<p>तथाप्यस्ति ‘स्व-भावो’ऽयं,‘प्रकृतिः’, परमात्मनः ,</p>
<p>विहाय पाशुपत्यं यत् ‘पशुत्वं’याति-अविद्यया ;</p>
<p>ततश्च ‘धीर’-‘वीरत्वं’, ‘दिव्यत्वं’च पुनःक्रमात् ।</p>
<p>धिया-ईरयेद् इंद्रियाणि, धियं चाऽप्याऽत्मबोधतः ,</p>
<p>परेभ्यश्च धियं रायेत्, स ‘धीर’इति कथ्यते ।</p>
<p>‘वीन्’अश्वान् ईरयेद् यस्तु, तथैव स्वेन्द्रियाण्यपि ,</p>
<p>धृतिगृहीतया बुद्ध्या, निगृह्णन् प्रग्रहैरिव ,</p>
<p>वीरत्वाय हितं ‘वीर्ये’यश्च रक्षेत् प्रयत्नतः ,</p>
<p>कामं क्रोधं च दमयन्, स हि ‘वीर’इतीर्यते ;</p>
<p>‘अश्वान्’किल-इद्रियाण्याहुः, यतस्ते विषयान् प्रति</p>
<p>मनो ह्याशु-वहंत्येव, विषयांश्च मनः प्रति ;</p>
<p>‘अश्वास्तिष्ठंति’यस्मिन् स नाडीव्यूहः कलेवरे ,</p>
<p>ऊर्ध्वमूलो ह्यधःशाखो रहस्ये ‘ऽश्वत्थः’ उच्यते ।<br>
मध्यायां ‘वीरधीरायां’अवस्थायां, बुधैः, ननु ,</p>
<p>प्रकृत्यैवास्ति संसेव्यः पूर्वमभ्युदयः; ततः ,</p>
<p>निःश्रेयसं मार्गितव्यं ‘दिव्यं’; पातोऽन्यथा भवेत् ;</p>
<p>कामश्चाभ्युदयस्यांगं ; धर्म्योवैवाहिकस्ततः ,</p>
<p>राधनीयस्सात्त्विकश्च; न तु राजस-तामसः ;</p>
<p>“धर्माऽविरुद्धो भूतेषु कामोऽस्मि भरतर्षभ”। ( गी०)</p>
<p>यथादिष्टं भगवता मनुना सर्ववेदिना-<br>
सात्त्विकप्रेमनिस्स्यन्दाः, धार्मिकाः, ज्ञानिनो, बुधाः ,</p>
<p>दया‘मैत्री’पराः, स्वस्थाः सुमुखाः, सुस्मिताः, प्रजाः</p>
<p>जायंते सद्विवाहात्तु सर्वदा‘वीरधीर’योः ;</p>
<p>अन्ये पाशव-कन्दर्पोच्चाराः, दर्पभयातुराः ,</p>
<p>क्रोधिनः, कर्कशाः, क्रूराः, कामिनः, कूटभाषिणः ,</p>
<p>स्नेहहीनाः, अविश्वास्याः, सर्वेषां अपि ‘शत्रवः’;</p>
<p>“अन्तःशाक्ताः, बहिःशैवाः, सभामध्ये च वैष्णवाः ,<br>
नानारूपधराः कौलाः विचरंति महीतले”।</p>
<p>“मित्रं मिन्देर्नन्दतेः, प्रीयतेर्वा, संत्रायतेर्मिनुतेर्मोदतेर्वा ;</p>
<p>शत्रुः शदेः, शासतेर्वा, श्यतेर्वा, शृणातेर्वा, श्वसतेः, सीदतेर्वा ,</p>
<p>श्रमेः, शुचो, बहुशः सूदतेश्च”,’–(म० भा० कर्ण० ३६)</p>
<p>निरुक्तिरेवं मित्र–शत्रवोः स्मृतास्ति ।<br>
“विपदि धैर्ये-अथाभ्युदये क्षमा, सदसि वाक्पटुता, युधि विक्रमः ,</p>
<p>यशसि चाभिरुचिर्, व्यसनं श्रुतौ प्रकृतिसिद्धमिदं हि महात्मनां ;</p>
<p>अकरुणत्वं, अकारणविग्रहः, परधने परयोषिति च स्पृहा ,</p>
<p>स्वजनबन्धुजनेष्वसहिष्णुता, प्रकृतिसिद्धमिदं हि दुरात्मनां”;</p>
<p>जातिः उत्कर्षेआप्नोति या भवेद् ब्रह्मचारिणी ;</p>
<p>क्षयं नाशं ध्रुवं दुष्टा जातिर्या व्यभिचारिणी ।</p>
<p>यथेष्टापत्यलाभाय, मनुना, उपनिषत्सु च ,</p>
<p>वैज्ञानिकाः उपायाश्च सच्छिक्षार्थेनिरूपिताः ।</p>
<p>सद्विवाहात् महात्मानो, दुरात्मानो विरुद्धतः ,</p>
<p>जायंते; दर्शितं ह्येतत् पुराणेषु पुनः पुनः ,</p>
<p>नायकानां प्रधानानां कथाभिः किल जन्मनां ।</p>
<p>तावत्यः एव तु-उत्पाद्याः प्रजाः, पालयितुं हि याः</p>
<p>सुखेन सम्यक् शक्याः स्युः, पितृभ्यां; नाऽधिकाः ततः ;</p>
<p>अन्यथा बहुदुःखानां अनन्तैव परम्परा ,</p>
<p>पितॄणां, तदपत्यानां, समाजस्याऽखिलस्य च ,</p>
<p>चिन्ता, क्षुत्क्षामता, रोगाः, दौर्बल्यं, कलहाः सदा ,</p>
<p>आमिषार्थे शुनां यद्वद्, अन्योऽन्यस्यापि भक्षणं ;</p>
<p>कोटिशो जायमानास्तु, नदीषु जलधौ तथा ,</p>
<p>भक्षयंति यथा मत्स्याः दुर्बलान् बलवत्तराः ।</p>
<p>कामः एव जगत्स्रष्टा, मात्रयाऽनन्ददायकः ;</p>
<p>मात्रां अतीतो ऽशनवत्, विषमं वाऽपि सेवितः ,</p>
<p>कारणं घोरकष्टानां धर्माऽपेतः, स एव हि ।</p>
<p>अतः कामो निरोद्धव्यः, संसेव्यश्चापि मात्रया ,</p>
<p>वैवाहिकेन विधिना, गार्हस्थ्ये चापि संस्कृते ,</p>
<p>विज्ञानमृष्टधर्मानुसारेणैव च सर्वदा ।<br>
‘कामे’नियमिते, सर्वेअन्यन् नियमितं भवेत् ।</p>
<p>तत्र–आद्यो ‘रस- कामः’तु मूलकामः स्मृतो बुधैः ।</p>
<p>‘रसना’ऽतो नियम्याऽऽदौ, “जितं सर्वेजिते रसे”; (भा०)</p>
<p>महाभारतयुद्धस्य कारणं मुख्यं अस्ति, यद्</p>
<p>“आपूर्यत मही कृत्स्ना प्राणिभिर्बहुभिर्भृशं ,</p>
<p>असुरा जज्ञिरे क्षेत्रे राज्ञां च बलदर्पिताः ,</p>
<p>राज्ञांबलैर्बलवतां खिन्ना भूः भृशपीडिता ,</p>
<p>पुरे पुरे च नृपतिः कोटिसंख्यैर्बलैर्वृतः ,</p>
<p>राष्ट्र राष्ट्रे च शतशो ग्रामाः कुलसहस्रिणः ;</p>
<p>ग्रामायुतैः पुरैः राष्ट्रैः, भूमिः, निर्विवरीकृता” ,</p>
<p>(म० भा० आ० ६५, स० ५१ ),</p>
<p>ययौ भाराऽवताराय, ‘ब्रह्माणं’हृदि संस्थितं ;</p>
<p>‘रुद्रः’, क्रोधः, तदा जातः, कामस्याऽनुजः एव यः ।</p>
<p>साम्प्रतं चापि घोराणि प्रवृत्तानि पुनः पुनः</p>
<p>युद्धानि यानि सर्वत्र, तत्र-एतद् ह्येव कारणं ,</p>
<p>अतिसंख्या मनुष्याणां, पापिनां-ईशिता तथा ।</p>
<p>भारतेऽप्यति बाहुल्यं नृसंख्यायाः असंशयं ,</p>
<p>दिवसे दिवसे चापि वर्धते तदभीक्ष्णशः ;</p>
<p>तथाऽन्नवस्त्रसामग्री हीयते चाऽनुपाततः ;</p>
<p>नाऽन्नानि चोत्पादयति पूर्ववत्, सेविताऽपि, भूः ;</p>
<p>अतिकर्षणाद्, उर्वराऽपि, यत्र तत्रोपरायते ;</p>
<p>गृघ्नुभिः कर्षकैः,‘भू-पैः’, संछिन्नानि वनान्यपि ,</p>
<p>ग्राम्याश्चतुष्पदः चापि बहुशो हि विनाशिताः ,</p>
<p>मनुना-‘उपपातकत्वेन’कर्माणि गणितानि वै</p>
<p>यानि, ‘विज्ञान’दृष्ट्या च बह्वापत्तिकराणि हि ,</p>
<p>तानि क्रियंते बहुशः, लोभाच् चाऽदूरदर्शिभिः ;</p>
<p>‘विज्ञान’रहितैर्विप्रैः, पुस्तकाक्षरलम्बिभिः ,</p>
<p>स-हेतु धर्माः नोच्यंते; विपत्तिस्ततः आगता ।</p>
<p>विवाहादपि भोज्येषु शौचाऽधिक्यमपेक्षितं ;</p>
<p>भोज्याधीना यतः शुद्धिर् विवाह्योस्तु शरीरयोः ;</p>
<p>न पुन‘र्जति’-नाम्नैव तत् शौचं उपलभ्यते ।</p>
<p>“सर्वज्ञानमयो वेदः, सर्ववेदमयो मनुः”;</p>
<p>आहारशुद्धेर्महिमा, वेदेन, मनुना तथा ,</p>
<p>शब्दैर् बहुगभीरार्थैः पुनः पुनः उदाहृतः ,</p>
<p>“उपस्पृश्य द्विजो नित्यं अन्नं अद्यात् समाहितः ,</p>
<p>भुत्काचोपस्पृशेत् सम्यग्, अद्भिः खानि च संस्पृशेत् ;</p>
<p>पूजयेद् अशनं नित्यं, अद्याच चैतद् अकुत्सयन् ,</p>
<p>दृष्ट्वा दृष्येत्, प्रसीदेच् च, प्रतिनन्देच् च सर्वशः ;</p>
<p>पूजितं ह्यशनं नित्यं बलं ऊर्जेच यच्छति ;<br>
अपूजितं तु तद् भुक्तं उभयं नाशयेद् इदं ;</p>
<p>नोच्छिष्टं कस्यचिद् दद्यान्, नाऽद्याच् चैव तथाऽन्तरा ,</p>
<p>न चैवाऽत्यशनं कुर्यान्, न चोच्छिष्टः क्कचिद् व्रजेत् ;</p>
<p>अनारोग्यं, अनायुष्यं, अस्वर्ग्ये,चातिभोजनं ,</p>
<p>अपुण्यं, लोक-विद्विष्टं, तस्मात् तत् परिवर्जयेत्”। (म० )</p>
<p>“सत्यं अन्न‘-जनितो जन- देहः”;<br>
“यदन्नः पुरुषो भवति, तदन्नास्तस्य देवताः”; ( वा० रा० )</p>
<p>दुष्टान्नाद् दुष्टभावाः स्युः, पापानि, नरकं ततः ,</p>
<p>प्रसिद्धा भोजनाऽशुद्धेरेषा ऽनर्थपरम्परा ;</p>
<p>सुरापानान्महाऽघानि प्रत्यक्षं प्रभवंति हि ।<br>
“पानं, अक्षाः, स्त्रियश्चैव, मृगया च यथाक्रमं ,</p>
<p>एतत् कष्टतमं विद्याच् चतुष्कं कामजे गणे” ; (म० )</p>
<p>“ॐ अन्नपते, अन्नस्य नो धेहि, अनमीवस्य शुष्मिणः ;</p>
<p>प्र प्रदातारं तारिष, ऊर्जेनो धेहि द्विपदे चतुष्पदे” ; (घे०)</p>
<p>“अन्ने सर्वमिदं स्थितं; अन्नमयं हि, सोम्य, मनः, प्राणश्च ;</p>
<p>अन्नं ब्रह्म; ओषधीभ्योऽन्नं, अन्नात् पुरुषः ;<br>
अन्नं हि भूतानां ज्येष्ठं; अन्नाद् भूतानि जायन्ते ,</p>
<p>जातान्यनेन वर्धेते; स वा एष पुरुषोऽन्नरसमयः” ; (उ०)</p>
<p>“अन्नाद् भवंति भूतानि, पर्जन्यादन्नसम्भवः” ( गी०)</p>
<p>“आहारशुद्धौ सत्त्वशुद्धिः, सत्त्वशुद्धौ ध्रुवा स्मृतिः ;</p>
<p>स्मृतिलम्भे सर्वग्रन्थीनां विप्रमोक्षः; तस्मै</p>
<p>मृदितकषायाय तमसस्पारं दर्शयति<br>
भगवान् सनत्कुमारः, तं स्कन्द इत्याचक्षते”। (छां०उ०)</p>
<p>आहारशुद्धेरेतावान् महिमा-उक्तो महर्षिभिः ;</p>
<p>न त्वन्य‘जाति’-अस्पर्शेन प्रोक्तं यत् सा तु सिध्यति ।</p>
<p>‘शूद्राः’एव हि सूदास्तु द्विजानां अभवन् पुरा ,</p>
<p>पाचनायाऽन्नपानानां, भोजने, परिवेशने ,</p>
<p>द्विजाऽतिथीनां सत्कारे, राज-श्रेष्ठि-आदि-वेश्मसु ,</p>
<p>इत्येतद् इतिहासाभ्यां वर्ण्यते तु पुनः पुनः ।</p>
<p>“आर्धिकः, कुलमित्रं च, गोपालो, दासनापितौ ,</p>
<p>एते शूद्रेषु भोज्यान्नाः, यश्चात्मानं समर्पयेत्”; (म० )</p>
<p>“अथाऽपरस्यां दिशि भीमदर्शनो</p>
<p>वृकोदरोऽदृश्यत सिंहविक्रमः ,<br>
असिप्रवेके प्रतिमुच्य शाणिते, खजां च, दर्वी च, करेण धारयन् ;</p>
<p>त्वचं च गोचर्ममयीं सुमर्दितां, समुक्षितां पानक-राग-षाडवैः ,</p>
<p>किलासमालम्ब्य करेण चायसं सश्रृंगिबेरार्द्रकभूस्तृणांकुरं ; ×</p>
<p>ततो विराटं नृपमाह पाण्डवस् , ×<br>
त्वां, शत्रुहन्, जीवितुमागतोऽस्मि ×<br>
नरेन्द्र, ‘शूद्रो’ऽस्मि, ‘चतुर्थवर्णभाक्’, गुरूपदेशात्परिचारकर्मकृत् ,</p>
<p>जानामि सूपांश्च, रसांश्च संस्कृतान् ,</p>
<p>मांसानि -अपूपांश्च पचामि शोभनान् ,<br>
रागप्रकारांश्च बहून्फलाश्रयान्; महानसे मे न समोऽस्ति सूपकृत् ; ×</p>
<p>‘चतुर्थवर्णो’ऽस्मि–अहमुग्रशासन ,</p>
<p>न वै वृणे त्वां पदं अन्यथा-इदशं ;<br>
जात्यास्मि‘शूद्रो’बललेति नाम्ना, जिजीविषुः त्वद्विषयं समागतः ;</p>
<p>युधिष्ठिरस्यास्मि महानसे पुरा बभूव सर्वप्रभुर्अन्नपानदः ; ×</p>
<p>तमेवं उक्ते वचने नराधिपः, प्रत्यब्रवीन्मत्स्यपतिः प्रहृष्टवत्, ×</p>
<p>यथैव कामस्तव तत्तथा कृतं, महानसे त्वं भव मे पुरस्कृतः” । (म०भा० )</p>
<p>इत्युदाहरणैः स्पष्टा याऽसीद् अत्र प्रथा पुरा ।<br>
निष्कर्षस्त्वत्र–‘शौचं’हि, भोजनोद्वाहयोः, परं ,</p>
<p>ईप्सितं, किंतु तन्नैव ‘जाति’-नाम्नैव साध्यते ;</p>
<p>शीलत्र्यसनसाम्येन साधनीयं हि तत् सदा ।</p>
<p>(१४) प्र० “सहयज्ञाः प्रजाः सृष्ट्वा पुरा-उवाच प्रजापतिः ,<br>
अनेन प्रसविष्यध्वं, एष वोऽस्त्विष्टकामधुक्”, : ( गी० )</p>
<p>इति प्रसिद्धः श्लोकोऽयं; ‘यज्ञ’शब्दश्च भूरिशः ,</p>
<p>संस्कृत-‘ब्रह्मणि’दृश्यः ; कोऽर्थो, हेतुश्च, तत्र, कः ?</p>
<p>उ० विषयेऽस्मिन् पूर्वेउक्तं; तथापि पुनरुच्यते ।</p>
<p>द्वंद्वात्मिका हि प्रकृतिः ; अतो ऽन्योऽन्यं उपाश्रितौ</p>
<p>द्वंद्विनौ दृढ़सम्बद्धौ, पृथक्कार्यौन कर्हिचित् ;</p>
<p>प्रभवत्येकः एकस्मिन् काले, ऽन्यस्मिंस्तथाऽपरः ;</p>
<p>स्वार्थस्य हृदि पारार्थ्ये; तस्य स्वार्थत्वमेव च ;</p>
<p>चत्र्कनेमिक्रमेण-एतौ भ्रमतः खलु-अहर्निशं ।</p>
<p>‘अहं स्यां बहुधा’-इत्येषा पूर्वेस्वार्था्-एव च-एषणा ;</p>
<p>दम्पत्योः कामः आदौ तु ‘स्वार्थः’एव, न संशयः ;</p>
<p>अपत्येच्छा पुनस्तत्र ‘परार्था’, लीयते हृदि ;</p>
<p>न पालनं अपत्यानां, पित्रोः आत्म-‘बलिं’विना ;</p>
<p>‘यज्ञस्य’च प्रधानाङ्गं श्रूयते ‘बलिर्’एव च ;</p>
<p>आत्मनो बलिदानं च स्वस्य, वेदैस्तु सम्मतः</p>
<p>सत्यो बलिः, परार्थाय स्वार्थत्यागो हि यो भवेत् ;</p>
<p>न स्वार्थाय परेषां तु जीवानां हिंसनं बलिः ;</p>
<p>अतो हि ‘यज्ञपुरुषो’‘विष्णुः’, यल् लोकभूतये</p>
<p>स्वधाम्नोऽवतरन् भूयः, आत्मानं कुरुते ‘बलिं’।</p>
<p>“बीजैर्यज्ञेषु यष्टव्यं इति वै वैदिकी श्रुतिः ;</p>
<p>अजसंज्ञानि बीजानि; छागं नो हन्तुमर्हथ ;</p>
<p>नैष धर्मः सतामस्ति यत्र बध्येत वै पशुः ;”</p>
<p>ऋषीणां निर्णयो ह्येषः शान्तिपर्वणि वर्णितः । (अ० ३४५)</p>
<p>विध्वंसितः श्रुतेरर्थो धूर्त्तैर्मासाऽशलोलुपैः ।</p>
<p>अर्थो गुह्यतरोऽतोपि कृष्णेन विशदीकृतः ,<br>
“यज्ञानां जपयज्ञोस्मि”, ( गी०) ’“जपश्चैवार्थ‘भावनं”, ( यो० सू०)</p>
<p>“सर्वेषामेव दानानां ‘ब्रह्म’(ज्ञान)दानं विशिष्यते”; (म० )</p>
<p>माता पिता तथाऽचार्यः प्राणं ज्ञानं ददत्यपि ;</p>
<p>पालनं रक्षणं शिक्षा, महायज्ञाः, दिने दिने ;</p>
<p>विना स्वार्थपरित्यागाद् अंशात्, प्रजननं नहि ;</p>
<p>“यं मातापितरौ क्लेशं सहेते सम्भवे नृणां ,</p>
<p>न तस्याऽपचितिः शक्या कर्त्तुं वर्षशतैरपि”; (म० )</p>
<p>“यः आवृणोति, अवितथेन ब्रह्मणा ,</p>
<p>शिष्यस्य श्रोत्रं, अमृतं संप्रयच्छन् ,</p>
<p>तं जानीयात् पितरं मातरं च ,<br>
तं न द्रुह्येत् कतमच्चनास”, (निरुक्त०)</p>
<p>ज्ञानं तस्मै न देयं, यो द्रोहशीलो भवेद्, अतः ;</p>
<p>दैत्यो लब्ध्वा वरं धातुः, देवानेव हि बाधते ।</p>
<p>मनुनोक्ताः ‘महा यज्ञाः’पूर्वमेवात्र वर्णिताः ;</p>
<p>‘परार्थबुद्धिः’‘यज्ञस्य’तत्त्व इत्यवशिष्यते ;</p>
<p>स्वयं सह-एव ‘यज्ञेन’जजानाऽपि प्रजापतिः ;</p>
<p>सहैव चाऽपि ‘यज्ञेन’ प्रजाः सर्वाः ससर्ज सः ;</p>
<p>विना ‘परार्थ-भावेन’प्रसूतिर् नप्रवर्धते ;</p>
<p>‘परार्थभावः’एवाऽस्ति प्रजाभ्यः सर्व-‘काम’-धुक् ;</p>
<p>परस्परस्य साहाय्यात्, स्वार्थत्यागात् तथा-अंशतः ,</p>
<p>धर्म्यः ‘कामः’समर्यादः सर्वः सर्वैरवाप्यते ।</p>
<p>पानात् पाता, ‘पति’श्चा,ऽपि ‘पिता’; मानाच्च ‘मातृ’ता ,</p>
<p>गर्भस्य परिमाणं यन् मीयते मातृ-शक्तिभिः ;</p>
<p>प्रजातानां प्रजानां हि जननात् पालनात् तथा ,</p>
<p>सर्वो वंशकरोऽस्त्येव ‘प्रजापति’-अभिधानभाक् ।</p>
<p>‘यज्ञो’नाम, ‘परार्थाय’, ‘महाजन’-हिताय च</p>
<p>विशेषेण हि, यत् किंचित् क्रियते कर्म, तस्य वै ।</p>
<p>विना च स्वार्थहानेन, परार्थेनहि सिध्यति ;</p>
<p>परार्थे साधिते भूयः स्वार्थेचैव-अपि सिध्यति ;</p>
<p>आत्मस्वार्थेबलिं कुर्वन् यजमानस्तु सद्यजिः ;</p>
<p>स्वार्थत्यागं विना पित्रोर्, नाऽपत्यानां तु संभवः ,<br>
प्रजापतित्व-पितृत्व-मातृत्वानां च नैव वा ;</p>
<p>परस्परार्थेस्वार्थानां त्यागेन तु विना-अंशतः ,<br>
न वर्धनं मनुष्याणां, समाजस्थितिरेव वा ;</p>
<p>“प्रसविष्यध्वं‘-एतेनैव, अयमेव हि कामधुक् ” ।</p>
<p>‘स्वार्थत्यागः परार्थाय’-नूनं भावोऽयमेव हि</p>
<p>‘यज्ञस्य’तात्त्विकं रूपं, धार्मिकं, मार्मिकं तथा ।</p>
<p>अत एव श्रुतिः ख्याति, “देवाः बलिं अकल्पयन्<br>
प्रजापतिं”; विना तस्य बलिदानेन, संभवः</p>
<p>‘देवानां’नैव; तिष्ठेत् सः “स्वे महिम्नि ”-एव सर्वदा \।</p>
<p>कृष्णोऽप्यनुवदन्नर्थेइमं एव जगौ गिरां ,</p>
<p>“प्रजापतिः ससर्जादौ सहयज्ञाःप्रजाः इमाः” ।</p>
<p>यद्वै लोकार्थेउत्सृष्टं, धर्मशालाश्च, वाटिकाः ,</p>
<p>तीर्थाऽवताराः, कूपाश्च, मंदिराणि, सरांसि च ,</p>
<p>पांथविश्रामशालाश्च, तथा वै सूतिकागृहाः ,</p>
<p>विद्यापीठाः, पाठशालाः, चिकित्सानां तथाऽलयाः ,</p>
<p>पन्थानो, रथमार्गाश्च, पशु-पक्षि-नर-प्रपाः ,</p>
<p>छायिनां फलिनां चापि वृक्षाणां श्रेणयः पथि ,</p>
<p>अग्रहाराश्च, सत्ता्णि, भिक्षागेहाः, सदाव्रताः ,</p>
<p>‘आपूर्त्त’सर्वेएव-एतद् ‘यज्ञस्या’न्तर्गतं ननु ।</p>
<p>“एवं बहुविधाः यज्ञाः वितताः ब्रह्मणो ( वेदस्य ) मुखे ,</p>
<p>कर्मजान् विद्धि तान् सर्वान्, एवं ज्ञात्वा विमोक्ष्यसे ।</p>
<p>द्रव्ययज्ञाः, तपोयज्ञाः, योगयज्ञास्तथाऽपरे ,</p>
<p>स्वाध्यायज्ञानयज्ञाश्च, यतयः संशितव्रताः ।</p>
<p>श्रेयान् द्रव्यमयाद् यज्ञाज् ज्ञानयज्ञः, परंतप ,</p>
<p>सर्वेकर्म-अखिलं, पार्थ, ज्ञाने परिसमाप्यते ; × ( गी०)</p>
<p>यज्ञायाऽचरतः कर्म (निष्कर्मणि) विलीयते”। ( गी०)</p>
<p>‘निवृत्तं’एव ‘निष्कर्म’क्रियते ज्ञानिना यतः ।<br>
किंतु लोकार्थमुत्सृष्टं, सन्ननैर्यत् परार्थिभिः ,</p>
<p>परमार्थिभिरेवाऽपि, स्वार्थाय व्यंस्यते तु तत्</p>
<p>विनियुक्तैः प्रबन्धाय रक्षि-देवलक-आदिभिः ।</p>
<p>यद् वस्तु सर्वसत्ताकं, कोषो राष्ट्रीयको यथा ,</p>
<p>एकसत्ताकमेवैतत् कुर्यात् कोऽपि छलेन चेत् ,</p>
<p>यथा सर्वहितं न्यासं निधिपः स्तेनयेत् स्वयं ,</p>
<p>तथा धर्मत्र-देवत्र-सत्राणां अत्र दुर्गतिः ।</p>
<p>“देवाः अकुर्वन् यद्, दैत्याः अविध्यन् पाप्मना तु तत्”; ( उ०)</p>
<p>एवं द्वंद्वमयं युद्धं शाश्वतं पुण्यपापयोः ;</p>
<p>विवेकेन सदा कार्येज्ञानिना दूरदर्शिना ।</p>
<p>‘यज्ञे’संति-अपरेऽप्यर्थाः रहस्याः; आधिदैविकाः</p>
<p>शक्तयस्तैस्तु लभ्यन्ते ऋषिभिः, योगसिद्धयः ;</p>
<p>“तृतीयं यज्ञदीक्षायां”भवेज् जन्म-इति हि श्रुतिः ;</p>
<p>कामः क्रोधो भयं दर्पः तथाऽहं-भाव एव च ,</p>
<p>अज-सैरिभ-गो-ऽश्व -नृ-नामभिस्तत्र सूचिताः ,</p>
<p>तत्तन्मेधेष-अथ एतेषां बलिदानं क्रियेत चेन् ,</p>
<p>मानसानां विकाराणां, चित्तसंस्करणं भवेद्</p>
<p>उत्तमं; सुकराः सर्वाः भवेयुः सिद्धयः तदा ।</p>
<p>काम्येभ्यः किंतु यज्ञेभ्यः ‘महा’-यज्ञाः वराः, तरां ,</p>
<p>दैनिकाः पंच, इत्येतन् ‘महा’-शब्देन सूच्यते ।</p>
<p>(१५) प्र० “न तत् परस्य कुर्वीत यत् स्याद् अप्रियमात्मनः ;</p>
<p>यद्यद् आत्मार्थे ‘इच्छेच्’च“तत्परस्यापि चिंतयेत्”-</p>
<p>इत्युक्तं ‘धर्मसर्वस्वं’; तत् कस्माद् अवशिष्यते</p>
<p>वर्णाश्रमाणां धर्माणां विस्तीर्णानां प्रयोजनं ?</p>
<p>उ० यथा बीजं हि ‘सर्वस्वं’वटस्य महतोऽपि च ,</p>
<p>तथैवात्मैक्यसिद्धान्तो बीजं धर्मद्रुमस्य वै ;</p>
<p>सूत्रभूतं परं त्वेतद् व्याख्यां स्तीर्णोअपेक्षते ,</p>
<p>विकासिताऽवबोधाय; बीजं विटपितां यथा ;</p>
<p>धर्म-‘मर्मैव’तत्सूत्रं, समग्रं न पुनर् वपुः ।</p>
<p>स्वदते शर्करा-एकस्मै, अन्यस्मै मरिचं तथा ;</p>
<p>न मिष्टं एव सर्वेभ्यो देयं, न च तथा कटु ।</p>
<p>यद् एकस्मै प्रियं, तत् तु न सर्वेभ्यः प्रियं भवेत् ;</p>
<p>एकस्यैवापि कालेन रुचिर्भूयो विभिद्यते ;<br>
“क्रमेलकं निन्दति कोमलेच्छुः क्रमेलकः कटकलम्पटस्तं” ,</p>
<p>प्रत्यक्षमेतत्तु पदे पदेऽस्ति यथा भृशं “भिन्नरुचिर्हिलोकः”;</p>
<p>न सर्वथा भिन्नरुचिस्तथापि;सामान्यं अप्यस्ति विशेषितेषु ।</p>
<p>देश-काल-निमित्तानां, ‘इच्छा’-पात्रा-धिकारिणां ,</p>
<p>स्वभाव-शक्ति-अवस्थानां भेदैर्धर्मो विभिद्यते ।</p>
<p>धर्मबीज-स्कंध-शाखा-प्रशाखा-पल्लवादिवद्</p>
<p>भेदाः एते; संग्रहाय सर्वेषां तु, विवेकतः</p>
<p>समन्वयायाऽपि ,कृतं वर्णाश्रम-निबंधनं ;</p>
<p>एतेन ‘धर्म-सर्वस्व’-प्रयोगो नाऽनृतो भवेत्</p>
<p>विविधव्यवहारेषु, भिन्नेष्ववसरेषु च ।<br>
“सकल्पः सरहस्यश्च वेदोऽध्येयो द्विजन्मना”; ( म० )</p>
<p>‘रहस्य’औपनिषदं अध्यात्मज्ञानं उच्यते ;</p>
<p>‘कल्पः’तस्य प्रयोगोऽस्ति मुख्ये धर्मस्य कर्मणि ,</p>
<p>वर्णाश्रमाणां धर्मश्च धर्मो मुख्यतया स्मृतः ,</p>
<p>यतो धर्माः तु सर्वेऽस्मिन् अन्तर्भूताः हि-अशेषतः ,</p>
<p>महायज्ञाश्च यज्ञाश्चाप्येतदर्थेहि कल्पिताः ।</p>
<p>(१६) प्र० वेदस्य च-इतिहास्य सम्बन्धः कथं ईदृशः ?</p>
<p>उ० असंख्याः शक्तयः, तृष्णाः, इच्छाः, ऊर्मयः, आशयाः ,</p>
<p>अविद्याः, वासनाः, मोहाः, काम-क्रोधादिवृत्तयः ;</p>
<p>तथा ज्ञानान्यनंतानि, विद्याः, प्रज्ञाः, प्रकाशिकाः</p>
<p>राग-द्वेषादितमसां, अज्ञानांध्यविनाशिकाः ;</p>
<p>तथा सर्वाणि ‘कर्माणि’‘निष्कर्माणि’-अपि; नित्यदा</p>
<p>अव्यक्तत्वेन लीयन्ते ऽव्यक्ते हि परमात्मनि ,</p>
<p>सर्वेषामेव जीवानां चिद्रूपेण हृदि स्थिते ;</p>
<p>अव्यक्तानां तु सर्वेषां व्यंजनं जगदेव हि ;</p>
<p>इतिहासपुराणं च जगतां एव वर्णनं ;</p>
<p>विना व्यक्तिं च न-अव्यक्तं बोद्धुं शक्येत कर्हिचित् ;</p>
<p>यथा सूत्रं, विना भाष्यं, विशदं तु न बुध्यते ;</p>
<p>यथा च नियमः कश्चिद् विना-उदाहरणैरपि ।</p>
<p>सृष्टेर्विधीनां मूलानां, नियतीनां परात्मनः ,</p>
<p>वेदेन ‘सूत्र’वत्शब्दैः क्रियते प्रतिपादनं ;</p>
<p>इतिहासैस्तु तद्भाष्यं बहूदाहरणैरिति ;</p>
<p>“परोपकारः पुण्याय पापाय परपीडनं ;</p>
<p>पापाद् दुःखं, सुखं पुण्याद्”-श्रुत्या-उक्तो नियमस्त्वयं ;</p>
<p>जीववृत्तैर्विना किंतु न बुद्धिमधिरोहति ।<br>
सर्वे वेदान्तसिद्धान्ताः, इतिवृत्तैस्तुमानचैः ,</p>
<p>शोधितैः तत्प्रयोगेण, साफल्यं यान्ति; नाऽन्यथा ।</p>
<p>(१७) प्र० &lsquo;अपौरुषेयाः वेदाः&rsquo; इति-अस्ति &lsquo;हिन्दुषु&rsquo; डिंडिमः ;</p>
<p>तत् किं सत्यं असत्यं वा; &lsquo;वेद&rsquo;-शब्दः किमर्थकः?</p>
<p>उ० अर्थो विशेष-सामान्यौ वेद-शब्दस्य तु स्मृतौ;</p>
<p>(१) एकः सांकेतिकः तत्र, (२) निरुक्त्या यौगिकोऽपरः;</p>
<p>(१) संहितानां चतुष्कं च, (२) सर्वं सज्ज्ञानमेव च ;</p>
<p>अन्तर्गतो विशेषार्थः सामान्यार्थे च सर्वथा ।</p>
<p>&lsquo;विद्यते&rsquo; इति &lsquo;विद्या&rsquo; स्याद्, &lsquo;वेदनाद्&rsquo; &lsquo;वेदः&rsquo; उच्यते ।</p>
<p>महाभारतकारेण ख्यातं तत् शांतिपर्वणि ;</p>
<p>&ldquo;अङ्गानि, वेदाः चत्वारो, मीमांसा, न्यायविस्तरः,</p>
<p>पुराणं धर्मशास्त्रं च, विद्या ह्येताः चतुर्दश;</p>
<p>आयुर्वेदो, धनुर्वेदो, गान्धर्वश्चेति ते त्रयः,</p>
<p>अर्थशास्त्रं (शिल्पवेदः) चतुर्थं तु, विद्याः ह्यष्टादशैव तु ;</p>
<p>एतासामेव विद्यानां व्यासमाह महेश्वरः,</p>
<p>शतानि त्रीणि शास्त्राणां, महातंत्राणि सप्ततिं ;</p>
<p>नानार्थानि च शास्त्राणि ततः सर्वाणि शंकरः</p>
<p>प्रोवाच भगवान् देवः; कलाज्ञानानि यानि च</p>
<p>चतुःषष्टिप्रमाणानि, आयुर्वेदं च सोत्तरं,</p>
<p>अष्टादश-विकल्पां-ऽतां दंडनीतिं च शाश्वतीं,</p>
<p>गान्धर्वं, इतिहासं च, नानाविस्तरमुक्तवान्—</p>
<p>इत्येताः शंकरप्रोक्ताः &lsquo;विद्याः&rsquo; शब्दार्थसंहिताः ;</p>
<p>पुनर्भेदसहस्रंतु तासामेव तु विस्तरः</p>
<p>ऋषिभिर्देवगंधर्वैः सविकल्पः कृतश्च तत्</p>
<p>शश्वद् अभ्यस्यते लोके; &lsquo;वेदः&rsquo; एव तु सर्वशः ।</p>
<p>&lsquo;वेदाः&rsquo; चतस्रः (चत्वारः) संक्षिप्ताः; वेदवादा&rsquo;श्च (विस्तरः) ते स्मृताः;</p>
<p>एतासां (एतेषां ) पारगो यस्तु स चोक्तो &lsquo;वेदपारगः ।”</p>
<p>(म० भा० शां० अ० १२२)</p>
<p>अर्थाद् &lsquo;विद्या&rsquo; च वेदश्चेत्यनर्थान्तरमेव हि ।</p>
<p>चतस्रः &lsquo;संहिताः&rsquo; &lsquo;वेदाः&rsquo; संकेतेन, विशेषतः ;</p>
<p>रहस्यार्थमयत्वाच्च,दुर्वेद्यत्वात् तथैव च,</p>
<p>तासां तु &lsquo;वेदः&rsquo; इत्येषः प्रायः संकेतः उत्थितः ।</p>
<p>&ldquo;यावनार्थः &lsquo;उदपाने&rsquo; सर्वतः संप्लुतोदके</p>
<p>तावान् सर्वेषु वेदेषु ब्राह्मणस्य विजानतः”, ( गी० )</p>
<p>इति श्लोकस्य गीतायाः अर्थौ द्वौ सम्भविष्यतः-—</p>
<p>(१) आत्मज्ञस्य न किंचित्तु वेदेभ्यो लभ्यमस्ति वै,</p>
<p>गंगायांप्लवमानस्य कूपेभ्यः किं प्रयोजनं ?</p>
<p>आध्यात्मिके निष्णातस्याऽप्यात्मतृप्तस्य सर्वदा,</p>
<p>आत्मारामाऽत्मकामस्य, निष्कामस्यापि सर्वतः</p>
<p>तथा प्रतीक्षमाणस्यशरीरात् स्वाद् विमोक्षणं ,</p>
<p>&ldquo;नाभिनन्देत मरणं, नाऽभिनन्देत जीवितं</p>
<p>,</p>
<p>कालमेव प्रतीक्षेत, निर्देशं भृतको यथा&rdquo;, (म० )</p>
<p>&ldquo;नाऽनवाप्तं अवाप्तव्यं” वेदेभ्यो हीदृशस्य वै ।</p>
<p>(२) &lsquo;उदकानां &rsquo; अगाधानां निधिर्यद्वन् महा- &lsquo;उदधिः&rsquo; ,</p>
<p>वेदः पूर्णो महार्थानां, तद्रहस्यस्य वेदिनः,</p>
<p>अधिभूता-धिदेवादि-ज्ञानानां महतामपि ।</p>
<p>ज्ञानेभ्यस्तादृशेभ्यस्तु सर्वदाऽस्ति प्रयोजनं</p>
<p>ईशितॄणां, महर्षीणां, जगत्कार्येऽधिकारिणां ।</p>
<p>समीक्ष्य च परीक्षार्थं, उद्ध्रियन्तेऽत्र केचन</p>
<p>श्लोकाः; संशयिताः शब्दाः प्रयुज्यंते प्रमातृभिः</p>
<p>आप्तैर्येषु; भवेद् एवं संप्रधार्य अर्थनिश्चितिः ।</p>
<p>&quot; न स्विदेतेऽप्युच्छिष्टाः इति, न वा अजीविष्यं इमान् अखादन्,</p>
<p>इति होवाच, कामो म &lsquo;उदपानं&rsquo; इति”;(छां० उ०, १-१०-४)</p>
<p>&ldquo;कामः, इच्छातः मे मम &lsquo;उदकपानं&rsquo; लभ्यते, इत्यर्थः”;(शां०भा० )</p>
<p>&ldquo;अदृश्यत महाकूपस्तृणवीरुत्समावृतः,</p>
<p>खमावृत्त्यो &lsquo;दपान&rsquo;स्य कृकलासः स्थितो महान् &quot; ;</p>
<p>(म० भा० अनु० १०५)</p>
<p>“अथापश्यदृषीन् सर्वान् अंगुष्ठोदरवर्ष्मणः,</p>
<p>क्लिश्यमानान् मन्दबलान् गोष्पदे &lsquo;संप्लुतोदके &quot; ; ( म०भा०आ०३१)</p>
<p>&ldquo;यथो &lsquo;दपाने&rsquo; महति (?ऽमहति ) सर्वतः &lsquo;संप्लुतोदके&rsquo;,</p>
<p>एवं सर्वेषु वेदेषु आत्मानमनुजानतः”, (सनत्सु० गी०)</p>
<p>&ldquo;यथा वप्रे वेगवति, सर्वतः &lsquo;संप्लुतोदके&rsquo;,</p>
<p>नित्यं विचरणाद् बाधः, तथा राज्यं प्रमाद्यतः &quot; ;</p>
<p>(म० भा० शां० १०३)</p>
<p>&lsquo;महतत्त्वं&rsquo;, &lsquo;बुद्धितत्त्वं&rsquo;, जगद्वयापि तु यत् सदा,</p>
<p>तदेव &ldquo;विष्णुर्जिष्णुश्च ब्रह्मा शम्भुश्च शंकरः”,</p>
<p>इति पौराणिकैर्वाक्यैः पूर्वमेव प्रदर्शितं ;</p>
<p>तस्य प्रेरणयैवात्र &lsquo;विद्याः&rsquo; प्रादुर्भवंति वै</p>
<p>हृदयेभ्यो मनुष्याणां, ऋषीणां विदुषामपि ;</p>
<p>सन्ति चाऽपी&rsquo;श्वरी&rsquo;भूताः जीवाः &lsquo;विष्ण्वादि&rsquo; -नामकाः,</p>
<p>महान्तश्च महात्मानो महैश्वर्यैश्च संयुताः,</p>
<p>परात्मनोऽनन्तसृष्टौ अधिकारिपदं गताः,</p>
<p>ब्रह्मांडानां नियन्तारो, मानवानां यथा नृपाः ;</p>
<p>यथोक्तं ब्रह्मसूत्रेषु, देवी-भागवतादिषु</p>
<p>पुराणेष्वपि; ते चापि बुधान् आविश्य कुर्वते</p>
<p>शास्त्राणि आविः, मनुष्याणां शिक्षायै हितकाम्यया;</p>
<p>&ldquo;तानि अभिद्रुत्य दैत्यैश्चाप्याविध्यन्ते हि पाप्मना &ldquo;, (उ०)</p>
<p>अहिताय प्रयुज्यन्ते हितस्थाने, च भूरिशः ;</p>
<p>यथा वेदास्तु अहिंसार्थाः हिंसायै व्यंसिताः अपि ।</p>
<p>&lsquo;अपौरुषेय&rsquo; -वादश्च &lsquo;रोचनार्थो&rsquo; हि केवलं,</p>
<p>वक्तुं चापि तथा-एतेषां उत्कृष्टत्वं, अपेक्षया ।</p>
<p>&lsquo;अपौरुषेयः&rsquo; पुरुषः स्वयमेव यदा, तदा</p>
<p>सर्वमेवाऽपौरुषेयं, यत् किंचिज् जगतीगतं ।</p>
<p>परमात्मा स्वयं चैव &lsquo;परमः पुरुषः स्मृतः ;</p>
<p>महाभूतानि सर्वाणि, गुणास्तेषां तथैव च</p>
<p>शब्दस्पर्शादयः सर्वे, प्राकृता वैकृतास्तथा ,</p>
<p>सामान्याश्च विशेषाश्च, सर्वे &lsquo;ब्रह्म&rsquo; -कृता इति ;</p>
<p>सर्वे ऽपि &lsquo;पुरुषाः&rsquo; &lsquo;तस्य&rsquo; काष्ठपुत्तलिका इव ;</p>
<p>तेनैव निर्मिताः सर्वे; &lsquo;ऽमीषां&rsquo; निर्मितयः तु याः</p>
<p>संसृतौ प्रतिभासंते, ताश्च &lsquo;तस्यैव&rsquo; मूलतः ।</p>
<p>मानवं वाङ्मयं सर्बं, स-वेदं, सार्वभाषिकं ,</p>
<p>&lsquo;अपौरुषेय&rsquo; मेवाऽतः; &lsquo;पौरुषेय&rsquo;मथा ऽपि वा,</p>
<p>यतो हि संहिता-मंत्राः अपि &lsquo;दृष्टाः&rsquo; महर्षिभिः ।</p>
<p>नैको भावो, विचारो वा, ऽप्युपास्तिर् वा-उद्यमोऽपि वा,</p>
<p>नाऽसंख्यजीववित्तेषु न-उदितो यः पुनः पुनः ;</p>
<p>न च शब्दो, ध्वनिर्वापि, यो न स्यात् सार्वकालिकः ;</p>
<p>अनन्ते चिन्मये ऽगाधे सर्वानुभवसागरे,</p>
<p>त्रैकालिकाः अनुभवाः सर्वे सन्त्येव सर्वदा ;</p>
<p>“श्रद्धत्स्व, अननुभूतोऽर्थो न मनः स्प्रष्टुमर्हति ;</p>
<p>स सर्वधीवृत्त्यनुभूत सर्वः &ldquo;; (भा० )</p>
<p>&ldquo;बिभर्त्ति सर्व-नाम-रूप-कर्माणि ब्रह्म एव हि &quot; ; ( उ० )</p>
<p>&ldquo;अविप्रणाशः सर्वेषां कर्मणामिति निश्चयः ;</p>
<p>कर्मजानि शरीराणि, शरीराकृतयस्तथा ;</p>
<p>महाभूतानि नित्यानि भूताधिपति-संश्रयात्;</p>
<p>तेषां च नित्यसंवासो, न विनाश्रोवियुज्यतां&rdquo;,</p>
<p>(म० भा० आश्रमवासिक पर्व ३६)</p>
<p>अचलोऽधिपतिः स्थाणुः सर्वगश्च सनातनः, ( गी०)</p>
<p>नित्यानि, आविस्-तिरो-भावैर्, भूतान्यपि च सर्वदा ।</p>
<p>&lsquo;कूटस्थ&rsquo; -नित्यता-एकस्मिन्, अपरेषु &lsquo;प्रवाहिणी&rsquo; ।</p>
<p>सति एवं, &lsquo;पौरुषेयं&rsquo; किं वक्तुं शक्येत तत्त्वतः ?</p>
<p>प्रत्येकस्यापि कार्यस्य कारणं किंचिद् इष्यते ;</p>
<p>तत्कारणं स्वयं कार्यं भवत्यन्यस्य कस्यचित्</p>
<p>कारणस्य; एवं अस्तीयं अनन्तैव परम्परा,</p>
<p>कार्याणां कारणानां च, मितान्येव तु यानि वै ।</p>
<p>अमितं कारणं त्वेकं, निदानं, ह्यादिकारणं,</p>
<p>सार्वत्रिकं, सार्वदिकं, सर्वकारणकारणं ,</p>
<p>सर्वव्यापि सदाव्यापि, सर्वेषां प्रेरकं परं ;</p>
<p>&lsquo;अपौरुषेयं&rsquo; तश्चास्ति, &lsquo;सार्वपौरुषं&rsquo; एव वा;</p>
<p>&lsquo;परमः पुरुषः&rsquo; सोऽयं, &lsquo;सर्वेऽपि पुरुषाः स वै;</p>
<p>कार्यं तस्यैव सर्वं, यत् किंचिद् भवति कुत्रचित् ;</p>
<p>&lsquo;अपौरुषेयं&rsquo; इति वा, &ldquo;पौरुषेयं&rsquo; इतीव वा,</p>
<p>सर्वं हि शक्यते वक्तुं, जगदन्तर्गतं तु यत् ।</p>
<p>प्रसंगतः इदं वाच्यं—&lsquo;कवौ&rsquo; &lsquo;तस्मिन्&rsquo; &lsquo;परे&rsquo; सति,</p>
<p>सर्वज्ञे सर्वधीवृत्तौ, केषांचिद् शब्दपाठिनां</p>
<p>कोऽयं &lsquo;मौलिकता&rsquo;- गर्वः, को&rsquo;ऽपूर्वत्व&rsquo; - भ्रमो महान् ? !</p>
<p>यत् किंचिदपि सच्छास्त्रं, सज्ज्ञानप्रतिपादकं,</p>
<p>&lsquo;विद्या&rsquo; -ऽविष्करणं नूनं तत्सर्वं परमात्मनः ;</p>
<p>तथा&rsquo;ऽविद्या&rsquo;ऽपि, तस्यैवाऽसज्ज्ञानेषु-आविर्आऽयते ।</p>
<p>ज्ञान-विज्ञान - शास्त्रेषु यत्तथ्यं प्रतिपादितं ,</p>
<p>&lsquo;पौरुषेयं&rsquo; न केनाऽपि वक्तुं तदिह शक्यते ;</p>
<p>आप्तैस्तु पुरुषैः, काले काले, तत् तत्वदर्शिभिः</p>
<p>&lsquo;दृष्ट&rsquo; मेव, तथैवाऽन्यै&rsquo;, &lsquo;भुतं&rsquo;, &lsquo;सूक्तं&rsquo;, &lsquo;स्मृतं&rsquo;, तथा ;</p>
<p>न &lsquo;कृतं’ खलु केनापि, नाऽदौ केनापि &lsquo;निर्मितं ।</p>
<p>बह्वर्थं च, महार्थं च, यच्च विस्मयकारकं,</p>
<p>बहूनामपरिचितं, &lsquo;प्राकृताऽतीतं&rsquo; एव च</p>
<p>&lsquo;लोकोत्तर&rsquo; तदेव-इह-&lsquo;अपौरुषेयं&rsquo; इतीर्यते ;</p>
<p>संकेतार्थं प्रवृत्तोऽयं शब्दो, न खलु तत्त्वतः ।</p>
<p>द्वौ द्वौ मिलित्वा, चत्वारः; शतं च दशधा दश;</p>
<p>लौहाश्मनां घट्टनाच्च, वंशानां घर्षणान्तथा,</p>
<p>गृहेषूत्पाद्यते वह्निः, दावाग्निर्जायते वने;</p>
<p>दुग्धपानाद् भवेत् पुष्टिः, विषपानान् मृतिस्तथा;</p>
<p>इतीदृशानि तथ्यानि &lsquo;पौरुषेयाणि&rsquo; सन्ति किं ?</p>
<p>&ldquo;नाऽमन्त्रमक्षरं किंचिन्, न च द्रव्यमनौषधं” ,</p>
<p>मंत्रत्वं औषधत्वं चा&rsquo;ऽपौरुषेयं&rsquo; द्वयं खलु ।</p>
<p>विधातृ-विहितान्येव तादृक् तथ्यान्यशेषतः ।</p>
<p>प्रकृतेः नियमाः सर्वेऽपौरुषेयास्तु सुस्फुटं ;</p>
<p>तेषां च वर्णनं शब्दैस्तादृशं हि भविष्यति ।</p>
<p>अनन्तं हि जगद् यस्माद्, अनन्तं तस्य &lsquo;वेदनं&rsquo; ;</p>
<p>&ldquo;वेदाः अनन्ताः” इत्येवं वेदेषूक्तं स्वयं ततः ।</p>
<p>(१८) प्र० लभ्येषु धर्मग्रन्थेषु, &lsquo;जन्म-वर्ण&rsquo; - समर्थकाः</p>
<p>श्लोकास्तु बहवः संति; स्वल्पाः &lsquo;वर्णस्य कर्मणा&rsquo; ;</p>
<p>न मान्यं &lsquo;जन्मपक्षीयं&rsquo; ऋषीणां किं अतो मतं ?</p>
<p>उ० &ldquo;नवधाऽऽथर्वणो वेदः, बाहृच्यं चैकविंशतिः,</p>
<p>सहस्राध्वा सामवेदः, यजुरेकशताध्वकं&rdquo;,</p>
<p>सर्वमेतद्विगलितं, किंचिदेवावशिष्यते ।</p>
<p>&ldquo;ब्रह्मा ऽध्यायसहस्राणां शतं चक्रे स्वबुद्धिजं,</p>
<p>यत्र धर्मः, तथैवार्थः, कामश्चैवाऽनुवर्णितः ,</p>
<p>चतुर्थो मोक्ष इत्येव पृथगर्थः पृथग्गुणः ;</p>
<p>युगानामायुषो ह्रासं विज्ञाय, भगवान् शिवः”,</p>
<p>दशाऽध्यायसहस्त्रैस्तन् महच्छास्त्रं समक्षिपत् ;</p>
<p>सहस्रैः पंचभिश्चापि संचिक्षेप पुरंदरः ;</p>
<p>बृहस्पतिस्त्रिसाहस्रैः; सहस्रेणैव च-उशनाः” । (म०भा० शां०५८)</p>
<p>तदध्यायसहस्रं च प्रति-एव- उशनसं गतं ;</p>
<p>मर्त्यलोके न कुत्रापि केन चाप्युपलभ्यते ।</p>
<p>&lsquo;वृद्धो मनुः&rsquo; श्रूयते च लभ्यते न तु साम्प्रतं ।</p>
<p>इतिहासपुराणं च &quot; शतकोटिप्रविस्तरं&rdquo;</p>
<p>आदिकाले ऽभवच् चेति श्रूयते न तु लभ्यते ।</p>
<p>आयुः-काम-अर्थ-शास्त्राणां ग्रन्थाः प्राप्यास्तु ये ऽधुना,</p>
<p>आदौ तेषां तु सर्वेषां कथ्यते चेदृशी कथा ;</p>
<p>कोटिशो विस्तरस्त्वासीत्, युगहासात्तुहस्वता ।</p>
<p>एतेषामर्थवादानां अर्थः एकस्त्वयं हि यत्,</p>
<p>शीलस्य भारतीयानां हासाद् विद्याऽपि-अजिह्रसत् ।</p>
<p>भूयांसो लोपिताः ग्रन्थाः आर्षाः, स्वल्पाः तु शेषिताः ;</p>
<p>अनार्षाश्चाऽनुदात्ताश्च नवीनाः लिखिताः बहु,</p>
<p>शील-शक्ति-बुद्धि-विद्या-औदार्य-सादा-ऽनुरूपिणः ।</p>
<p>स्वल्पान्येव हि रत्नानि, लोष्टकुड्यं तु भूरिशः ;</p>
<p>प्रकृतेर्नियमो ह्येषः किमाश्चर्यमतो, यदि</p>
<p>अल्पाः लभ्याः &lsquo;कर्म-वर्ण&rsquo; -श्लोकाः, बहु तथेतरे ?</p>
<p>अन्यदत्र विचार्यं च सर्वं द्वंद्वमयं जगत् ;</p>
<p>प्रत्येकविषये तस्मात्, पक्षौ द्वौ सम्भविष्यतः;</p>
<p>प्रतिप्रश्नस्योत्तरे द्वे भवतो हि तथैव च ;</p>
<p>अत्यन्तं पक्षपातेन पक्षस्यैकस्य, तत्र वै,</p>
<p>भ्रश्यति व्यवहारश्च विवादाः प्रभवंति च ;</p>
<p>अत एव हि निर्णीतं प्राज्ञैः सर्वार्थदर्शिभिः</p>
<p>“आश्रयेन्मध्यमां वृत्तिं, अति सर्वत्र वर्जयेत्&rdquo; ;</p>
<p>&ldquo;अतिवादाँस्तितिक्षेत, नावमन्येत कंचन&rdquo; ; (म० )</p>
<p>&ldquo;आत्मक्रीडः, आत्मरतिः, क्रियावान्,</p>
<p>विजानन् विद्वान् भवते नाऽतिवादी&rdquo; ; ( उ० )</p>
<p>“उभय (-&lsquo;अति&rsquo;-)कोटि-स्पर्शिनी प्रकृतिः ,</p>
<p>पुरुषः मध्यस्थः&rsquo;&rsquo;; ( भावप्रकाशः )</p>
<p>&ldquo;यस्मिन् विरुद्धगतयो ह्यनिशं पतंति,</p>
<p>आनन्दमात्रमविकारमहं प्रपद्ये ;</p>
<p>तस्मै समुन्नद्धविरुद्धशक्तये नमः परस्मै पुरुषाय वेधसे” ; (भा०)</p>
<p>&quot; तदेजति, तन्नैजति, तद्दूरे, तदु अन्तिके ,</p>
<p>तदन्तरस्य सर्वस्य तदु सर्वस्यास्य बाह्यतः ;</p>
<p>अणोरणीयान् महतो महीयान्</p>
<p>आत्माऽस्य जन्तोर्निहितो गुहायां,</p>
<p>तं अक्रतुः पश्यति वीतशोको</p>
<p>धातुः प्रसादान् महिमानमात्मनः ;</p>
<p>&lsquo;एतं संयद्वाम इत्याचक्षते, एतं सर्वाणि वामानि अभिसंविशंति&rdquo;;(उ०)</p>
<p>एको, नाना; ऋतं, माया, विद्या, ऽविद्या; शमो भ्रमः ;</p>
<p>सामान्यं च, विशेषश्च दैवं, पौरुषमेव च ;</p>
<p>तथ्यं, मिथ्या च; सद्, असन्; निद्रा, जागरणं तथा;</p>
<p>अहर्, निशा; श्रमः, क्रीडा;कामो, नैष्काम्यमेव च ;</p>
<p>प्रवृत्तिश्च निवृत्तिश्च; कर्म, निष्कर्म वै तथा ;</p>
<p>&ldquo;द्विविधं श्रूयते वाक्यं कुरु कर्म, त्यजेति च” ,</p>
<p>&ldquo;कर्मणैव हि संसिद्धिः”, “विद्ययाऽमृतमश्नुते&rdquo; ,</p>
<p>&ldquo;नियतं कुरु कर्म त्वं&rdquo;, &ldquo;ज्ञानवान् मां प्रपद्यते &quot; ,</p>
<p>&ldquo;ज्ञानयोगेन सांख्यानां, कर्मयोगेन योगिनां&rdquo; ;</p>
<p>प्रकृतिर्, विकृतिश्चैव प्राधान्यं, गौण्यं एव च :—</p>
<p>द्वंद्वान्यसंख्यानीदृंशि दृश्यन्ते जीवने सदा ;</p>
<p>द्वंद्विभ्यामुभयाभ्यां च कार्यमस्ति नृणां मुहुः ;</p>
<p>द्वाभ्यामेव हि चक्राभ्यां रथस्य स्याद् यथा गतिः,</p>
<p>एवमेव समाजस्य व्यवस्थायां अपेक्षिते</p>
<p>&lsquo;मुख्य&rsquo; - &lsquo;गौण&rsquo; - स्वरूपेणाऽप्युभये, &lsquo;कर्म&rsquo; - &lsquo;जन्मनी&rsquo; ।</p>
<p>वारं वारं पूर्वमुक्तं, &lsquo;कर्म&rsquo; &lsquo;जन्माऽनुसारि&rsquo; चेद्,</p>
<p>अवश्यमेव &lsquo;वर्णत्वं&rsquo; भवेज्जम्नाऽनुसारि च ;</p>
<p>नो चेद् एवं, तदा तु स्यात् &lsquo;कर्मणैव हि वर्णता&rsquo; ।</p>
<p>बाधकैः सर्वदा-उत्सर्गाः अपवादैर् अनुद्रुताः ;</p>
<p>उभये ऽपि भवेयुस्ते मान्याः, हेतुविशेषतः ;</p>
<p>परेण नियमेनैव नियमो बाध्यते ऽपरः,</p>
<p>इत्ययं चाऽपि नियमः प्रकृतेरेव दृश्यते ।</p>
<p>आचाराणां तथा भेदाः दृश्यंते तु सहस्रशः,</p>
<p>हिन्दूनां&rsquo; वै प्रतिपदं, त्रिसहस्रासु जातिषु ;</p>
<p>यद्येषां वर्णनं कुर्यात् कोऽपि ग्रन्थो महान् भवेत् ।</p>
<p>प्रत्यक्षमपि सति-एवं, मूढ़ग्राहो दृढो महान्,</p>
<p>&lsquo;शुद्धो ममैव ह्याचारः, पवित्रश्चाहमेव वै&rsquo; ।</p>
<p>अवस्था-भेदतो द्वंद्वी, प्रतिद्वंद्वी ततः परं,</p>
<p>प्रभूतत्वं अवाप्नोति, चक्रनेमिक्रमेण हि ।</p>
<p>प्रकृतेविंकृतिश्चैव; विकृतेश्चापि संस्कृतिः ;</p>
<p>संस्कृतेश्वापि विकृतिः; सर्वासां प्रकृतौ लयः ;</p>
<p>चक्राऽवर्त्तिनि संसारे भवत्येव पुनः पुनः ।</p>
<p>एवमेवैककाले तु, बलीयो &lsquo;जन्म&rsquo; वै भवेद् ;</p>
<p>अपरस्मिंस्तथा काले, बलीयः &lsquo;कर्म&rsquo; एव हि ।</p>
<p>प्रतिष्ठितार्यमर्यादे समाजे, सुव्यवस्थिते,</p>
<p>कुलेषु एकैक-धर्मेषु प्रवृत्तेषु-अव्यतिक्रमं,</p>
<p>स्वभाव-गुण-धर्माणां &lsquo;जन्म&rsquo; हेतुर्भविष्यति ।</p>
<p>मर्यादासु विनष्टासु, प्रवृत्ते वृत्ति-संकरे,</p>
<p>ब्रह्मचर्ये च विप्लुष्टे, व्यभिचारे च विस्तृते,</p>
<p>(मोक्षधर्मे भरद्वाजो व्याजहार यथा भृगुं,</p>
<p>“सर्वेषां खलु वर्णानां दृश्यते वर्णसंकरः&rdquo;; म० भा० शां०)</p>
<p>लुप्ते कृत्याऽधिकाराणां विभागे, धर्म-कर्मणां,</p>
<p>श्रमाणां च तदर्घाणां, जीविकानां तथैव च,</p>
<p>वैशिष्ट्यानां राधनानां— &lsquo;कर्म&rsquo; निर्णायकं किल,</p>
<p>संस्काराय समाजस्य, व्यवस्थायै पुनस्तथा ।</p>
<p>अयं ननु महान् दोषः जन्म-वर्णाग्रहे धुवं,</p>
<p>&lsquo;जन्मनैवाऽहमुच्चोऽस्मि, नीचस्त्वं चैव जन्मना&rsquo; ,</p>
<p>&lsquo;त्वद्गृहे त्वं पवित्रः स्याः, पवित्रोऽहं तु मद्गृहे&rsquo; ,</p>
<p>&lsquo;यथा श्रेष्ठः पवित्रोऽहं तथा नैवाऽन्यजातयः &rsquo; ,</p>
<p>इति भावाः भवंत्यस्माच्, चतुर्दिग्द्वेषकारिणः ।</p>
<p>नैकोऽप्यणुःशरीरेऽस्मिन्, &lsquo;शीर्यमाणे&rsquo; पदे पदे,</p>
<p>योऽसंख्य-कोटि-योनीषु भ्रान्तो न-उच्चावचेषु वै ,</p>
<p>शौकरीष्वपि, कार्मीषु, दैवीष्वपि, पुनः पुनः ;</p>
<p>सर्वाण्यपि शरीराणि पंचभूतमयानि हि,</p>
<p>पंचभ्य एव जायंते, पुनर्यांति च पंचतां ।</p>
<p>प्रत्यक्षः प्रत्यहं चैष परीवर्तोऽन्न-&lsquo;खाद्य&rsquo; योः ;</p>
<p>विष्ठा-ओषधीनां &lsquo;खाद्यं&rsquo; च, -अपि अन्नंओषधयो नृणां ;</p>
<p>(&ldquo;ओषध्यः फलपाकांताः”, गोधूमचणकादयः; म० )</p>
<p>&ldquo;स्थानाद्वीजादुपष्टम्भान् निस्स्यन्दान् निधनादपि,</p>
<p>कायंआधेय-शौचत्वात्, पंडिताः ह्यशुचिं विदुः &quot; ; (यो०सू० भा० )</p>
<p>“अस्थि-स्थूणं, स्नायु-युतं, मांसशोणितलेपनं,</p>
<p>चर्मावनद्धं, दुर्गन्धि, पूर्णं मूत्रपुरीषयोः,</p>
<p>जराशोकसमाविष्टं, रोगायतनमातुरं,</p>
<p>रजस्वलं अनित्यं च&rdquo; शरीरं मानवं सदा ; (म० )</p>
<p>एतादृश्यां अवस्थायां, देहानां जगतस्तथा,</p>
<p>&lsquo;अहमेव पवित्रो,ऽहं अस्पृश्योऽस्पृश्यजातिभिः,</p>
<p>शुद्धोऽभिजनवानस्मि&rsquo; –कोऽयमेतषमदभ्रमः ?</p>
<p>(१९) प्र० तर्हि शब्दौ किं एतौ तु, &lsquo;शुद्धो-ऽशुद्धो&rsquo;, निरर्थकौ ,</p>
<p>&lsquo;अपवित्रः-पवित्रश्च&rsquo; अपि, &lsquo;अशुचिः शुचिर्&rsquo; एव च ?</p>
<p>उ० मैवं; सदैव साऽपेक्षौ किंतु, नैकान्तिकौ हि, तौ ।</p>
<p>नहि अविद्धा ऽशुचितया, शुचिता त्वस्ति कुत्रचित् ;</p>
<p>मलं स्थितं सदा नूनं अपि द्विजतमोदरे ;</p>
<p>अतो नैवाऽभिमन्तव्यं, गर्वितव्यं, न कर्हिचित्,</p>
<p>नाऽन्यः कश्चित् तिरस्कार्यो, नाऽहंकार्यं स्वयं तथा,</p>
<p>न दम्भनीयं कुत्राऽपि —&lsquo;जन्मनैव शुचिस्त्वहं&rsquo; ।</p>
<p>&ldquo;अहिंसयैव भूतानां कार्यं श्रेयोऽनुशासनं &quot; ; (म० )</p>
<p>उपदेश्यो मलाऽच्छन्नः स्नातुं मार्जितुमेव च ;</p>
<p>उद्धतः परुषश्चेत् स्यात्, दंडनीयो भवेत्तदा ;</p>
<p>&quot; शठं प्रति शठं कुर्यात्, सादरं प्रति सादरं &quot; ।</p>
<p>निश्चयेन मलं वर्ज्यं; जातिनामैव नैव तु ।</p>
<p>(२०) प्र०&rsquo;अन्तरप्रभवा&rsquo;श्चापि मनुना सन्ति वर्णिताः ;</p>
<p>उक्तं च, स्पृष्ट्वा चंडालं सचैलं स्नानमाचरेत् ;</p>
<p>जन्मना ऽस्पृश्यता तस्य सूच्यते नहि किं तथा?</p>
<p>कथं तेषां समाधानं श्लोकानां संभविष्यति ?</p>
<p>उ०</p>
<p>स्मृत्युक्ताः प्रायशः सर्वाः अपि &lsquo;संकर&rsquo;-जातयः</p>
<p>भारते न-उपलभ्यंते साम्प्रतं, कालभक्षिताः ;</p>
<p>यथा—ऽम्बष्ठो, निषादोग्नौ, सूतः, पारशवस्तथा,</p>
<p>क्षता, मागध-वैदेहौ, धिग्वणाऽयोगवौ अपि,</p>
<p>आवृतो, पुक्कसो, वेणः, शैखः, कुक्कुटकस्तथा,</p>
<p>आवंस्य- वाटधानौ च पुष्पधो, भूर्जकंटकः,</p>
<p>झल्लो, मल्लो, खसो, मैत्रो, निच्छिविः, करणस्तथा,</p>
<p>सुधन्वाचार्य-कारूषौ, विजन्मा, सात्वतोऽपि च,</p>
<p>ईदृशानि तु नामानि न श्रूयन्तेऽद्य भारते ।</p>
<p>श्रूयंते &lsquo;गणनायां&rsquo; तु मनुष्याणां, सहस्रशः,</p>
<p>यानि, अद्य, तानि स्मर्यन्ते कस्यांचिदपि न स्मृतौ ;</p>
<p>यथा हि-ओरावँ -संताल-मुंडा-होस्-खोंड-खारियाः,</p>
<p>बिर्हार-बिर्जिया-जूआङ्-कोखा-मालरियास्तथा,</p>
<p>सौरिया-पहिया-तोडा-वडगा-तीय- पेरियाः,</p>
<p>नमःशूद्राः, ढेढ-चूड़ा-मेह्तराः, लालबेगिनः,</p>
<p>गड़ावा-बाथुड़ी-चेरो-गोंड़-खर्वार-थारवः,</p>
<p>कोरा-सवारा-महली-बेदियाश्च बहेलियाः,</p>
<p>अगर्या-लोनिया-बौरी-बेरिया-भातियास्तथा,</p>
<p>भुइया-बेल्दार-भुइमाली-विंझिया-बिन्द-भूमिजाः,</p>
<p>धोबी-चमार-खटिक-डोम-हाजङ्ग-कर्वलाः,</p>
<p>मुंडा-नागा-लुशायि-आहोम्-कोल-भिल्ल- भरास्तथा,</p>
<p>पासी-बर्वार- हाबूड़ा-बौरिया-कञ्जरादयः ।</p>
<p>नहि ग्रन्थाक्षरैरेव शक्यः कर्त्तुं,कथंचन,</p>
<p>निर्णयो विषये तासां स्पृश्याऽस्पृश्य-विवेचकैः ।</p>
<p>मन्यादिस्मृतिषुक्तं यज् &lsquo;जात्याऽस्पृश्यस्य&rsquo; लक्षणं ,</p>
<p>तदद्य काले निश्चेतुं न कथंचन शक्यते ।</p>
<p>जन्मनाऽस्पृश्यतायास्तु नास्ति प्रत्यक्षलक्षणं;</p>
<p>नोत्कीर्णं अस्ति कस्यापि भाले तज्जातिनाम वै ।</p>
<p>ब्रह्म-क्षत्र-विशां चापि, शतशो भेदितास्तु याः</p>
<p>जात्यु-पो-पो-प-जातीनां तासां नास्ति स्मृतौ प्रमा ।</p>
<p>यथा हि—ब्राह्मणाः संति, गौड़ा, वांगाश्च, गौर्जराः ,</p>
<p>काश्मीरकाः, नाम्बुदिर्याः, कौंकणाः, मालवास्तथा,</p>
<p>सारस्वताः, द्राविडाश्च, औदीच्या, मैथिलाः अपि,</p>
<p>महाराष्ट्राः, कान्यकुब्जाः, शरयूपारकास्तथा ,</p>
<p>तेलुगू-त्कल-कालिङ्गाः, शाकद्वीपोद्भवादयः ;</p>
<p>प्रायशो देशभेदेन जातास्ते भिन्नसंज्ञकाः,</p>
<p>विवहंति न चाऽन्योऽन्यं, न-आशयंति परस्परं,</p>
<p>स्वं स्वं श्रेष्ठतमं चापि प्रत्येकं खलु मन्वते ।</p>
<p>क्षत्रियाश्चापि शतघा संति भारत-भूतले ;</p>
<p>सूर्यवंशिनः एवैके, ह्यपरे सोमवंशिनः,</p>
<p>रघुवंशभवाश्चान्ये, यदुवंशभवाः परे,</p>
<p>सोलंकिनः, प्रमाराश्च, चोहानाः, बैसवारकाः,</p>
<p>शीशोदियाख्याश्चैवान्ये, राठोराख्यास्तथाऽपरे,</p>
<p>बिसेनाः, डोगराः, थापा-गुरुङ्-इत्यादि नामकाः ;</p>
<p>उपवीतं धारयंति केचिन्,नैव तथाऽपरे;</p>
<p>वैश्याश्च शतधा ह्येवं भारते साम्प्रतं स्थिताः ;</p>
<p>खंडेलवालाः, श्रीमालाः, जायस्वालास्तथैव त्र,</p>
<p>अग्रवालास्तथोस्वालाः</p>
<p>चूरूवालास्तथाऽपरे,</p>
<p>बीसा-दसा-रौनिहार-रोहतगी-सेठ</p>
<p>-</p>
<p>चेटिनः,</p>
<p>रीतिभिर्भाषणैर्देशैर्वेशैरिष्टैश्च भेदिताः ।</p>
<p>खत्री-कायस्थ-भेदाश्च,</p>
<p>साध-दोसाधकास्तथा,</p>
<p>भवंति बहवश्चान्ये, &lsquo;गणनायां&rsquo; तु येंऽकिताः ;</p>
<p>क्षत्रियान् वा ऽथ वैश्यान्वा ते आत्मानं तु मन्वते ।</p>
<p>तथैव शतधा शूद्राः व्याप्ताः भारतभूमिषु,</p>
<p>माली-कुम्हार-ग्वालाश्च, ऊँटहार–गड़ेरियाः,</p>
<p>सुनाराश्च, लुहाराश्च, ठठेराश्चापि जाटकाः,</p>
<p>कोरी, कुन्बी च, काछी च, कुर्मी चेत्यादयो बहु ;</p>
<p>एतेषु केचिदात्मानं स्व-स्व-वृत्यनुरूपतः,</p>
<p>वैश्यान्वा, क्षत्रियान्वापि, ब्राह्मणान्वा तथा पुनः,</p>
<p>देशकालानुसारेण मन्वते हि, यथोचितं ;</p>
<p>विवादोऽपि महांस्तत्र प्रांते प्रांते विजृम्भते,</p>
<p>&lsquo;ब्राह्मणेतरवर्णानां&rsquo; &lsquo;ब्राह्मणानां&rsquo; तथान्तरे ;</p>
<p>&lsquo;ब्राह्मणाः&rsquo; वयमेवात्र, सर्वेऽन्ये शूद्रजातयः,</p>
<p>आगृह्णन्त्येवं एके तु, तत्राऽन्ये च विरुन्धते ।</p>
<p>एतानि जाति-नामानि न &lsquo;स्मृतानि&rsquo; तु कुत्रचित्</p>
<p>स्मृतिकारैर्, न चैतासां विवादशमनाय च</p>
<p>निदेशः कोपि लिखितः, वर्णानां निर्णयाय च ।</p>
<p>&quot; तस्मात्, कौंतेय, विदुषा, धर्माऽधर्म-विनिश्चये,</p>
<p>बुद्धिमास्थाय, लोकेऽस्मिन्, वर्त्तितव्यं कृताऽत्मना ; x</p>
<p>न धर्मः परिपाठेन शक्यो, भारत, वेदितुं&rdquo; ; (म० भा० )</p>
<p>&ldquo;समाम्नानेन कृच्छ्रा तु, शक्या लक्षणकर्मणा,</p>
<p>समाप्तिः सर्वधर्माणां &ldquo;—आपस्तम्बोऽब्रवीदृषिः । (धर्मसू०)</p>
<p>भूकम्पेनेव महता यथा विध्वंसिते पुरे,</p>
<p>शिष्टेष्टकादि संगृह्य, नवं निर्मीयते पुरं,</p>
<p>हिन्दूसमाजस्य तथा नवनिर्माणमीप्सितं ।</p>
<p>&ldquo;तपो-बीज-प्रभावैस्तु, ते गच्छंति, युगे युगे,</p>
<p>उत्कर्षं चाऽपकर्षं च मनुष्येष्विह जन्मतः,</p>
<p>शूद्रो ब्राह्मणतामेति ब्राह्मणश्चैति शूद्रतां, x</p>
<p>कुलान्यकुलतां यांति&rdquo;, कुलतामकुलानि च । (म० )</p>
<p>सम्बाधे संकुले जाते, जातीनां, धर्मकर्मणां,</p>
<p>विना पुनःसंस्करणं समाजस्य, न नो गतिः ।</p>
<p>आप्तदर्शितमार्गेण, कर्मवर्णात्मकेन च,</p>
<p>सकलं संभवत्यद्य; शतं संशप्तकाः यदि</p>
<p>उद्युज्येरन् काटिंबध्वा, स्वान्तं कृत्वा दृढं तथा,</p>
<p>&ldquo;भविष्यतीत्येव मनः कृत्वा सततं अव्यथाः &quot; (म० भा० )</p>
<p>प्रचरेयुश्च सर्वत्र, बुद्धवत्, शंकरादिवत्,</p>
<p>सिद्धान्तान् ख्यापयन्तश्च वर्णाश्रमनिबंधनान्,</p>
<p>बोधयन्तश्च, तत्त्वेषु तेषां, सर्वान् जनानपि ।</p>
<p>&ldquo;अव्रतानां, अमंत्राणां जातिमात्रोपजीविनां ,</p>
<p>सहस्रशः समेतानां परिषत्त्वं न विद्यते ;</p>
<p>यं वदंति तमोभूताः मूर्खाः धर्मं, अतद्विदः,</p>
<p>तत्पापं शतधा भूत्वा तद्वक्तृृन् अनुगच्छति&rsquo;, (म० )</p>
<p>&ldquo;सर्वेषां च सुहृन्नित्यं सर्वेषां च हिते रतः,</p>
<p>कर्मणा मनसा वाचा, स धर्मं वक्तुमर्हति &quot; ; (म० भा० )</p>
<p>&ldquo;धर्माऽधर्मौ न चरतः &lsquo;आवां स्वः&rsquo; इति वादिनौ ;</p>
<p>न गंधर्वाः, न पितरः, देवाः आचक्षते नहि,</p>
<p>&lsquo;धर्मोऽयं, वाऽप्यधर्मोऽयं&rsquo;, लोके प्रत्यक्षतां गताः;</p>
<p>सम्यग्विनीताः, &lsquo;वृद्धाऽर्याः&rsquo;, आत्मवंतो, ह्यलोलुपाः,</p>
<p>अदाम्भिकाः प्रशंसंति यं, स धर्मो भवेद् ध्रुवं ;</p>
<p>यं पुनस्ते तु गर्हन्ते सोऽधर्म इति निश्चितः &quot; ( आप०धर्मसू०)</p>
<p>निवारणार्थं अर्त्तीनां अर्तुं योग्यो भवेत् तु यः,</p>
<p>अर्यते च सहायार्थं आर्तैः, &lsquo;आर्यः&rsquo; स उच्यते ।</p>
<p>&ldquo;संमर्षिणः, धर्मकामाः, युक्ताः, लोकहिते रताः,</p>
<p>अरूक्षाश्च तथाऽऽयुक्ताः” लोकैर्निर्णयकर्मणि,</p>
<p>निर्णयंति यथा, आचारः स एव स्यात् सुसम्मतः, ( तै० उ०)</p>
<p>यथैव परिकल्प्यंते, लौकिके राजशासने,</p>
<p>&lsquo;कानून&rsquo; - इति नवाः धर्माः, &lsquo;असेम्ब्ली-कौन्सिला&rsquo; दिभिः ।</p>
<p>व्यवहारेण शास्त्राणि, व्यवहाराश्च शास्त्रतः,</p>
<p>ये शोधयंति कालज्ञाः, धर्ममर्मविदो हि ते ।</p>
<p>&ldquo;अनाम्नातेषु धर्मेषु, कथं स्याद्, इति चेद् भवेत्,</p>
<p>यं &lsquo;शिष्टाः&rsquo; &lsquo;ब्राह्मणाः&rsquo; ब्रूयुः, स धर्मः स्याद् अशंकितः,</p>
<p>धर्मेणाधिगतो यैस्तु वेदः, सपरिबृंहणः ,</p>
<p>ते &lsquo;शिष्टाः&rsquo; ब्राह्मणाः ज्ञेयाः, श्रुतिप्रत्यक्षहेतवः ;</p>
<p>एकोऽपि वेदविद् धर्मं यं व्यवस्येद् द्विजोत्तमः,</p>
<p>स विज्ञेयः परो धर्मो, यदि सोऽध्यात्मवित्तमः ;</p>
<p>अन्ये कृतयुगे धर्माः, त्रेतायां द्वापरे परे ,</p>
<p>अन्ये कलियुगे नृृणां, युगभेदाऽनुरूपतः ; (म० )</p>
<p>&ldquo;अश्वालम्भं गवालम्भं सन्न्यासं पलपैतृकं ,</p>
<p>देवराश्च सुतोत्पत्तिं, कलौ पंच विवर्जयेत्;</p>
<p>एतानि पंच कर्माणि निषिद्धानि महात्मभिः,</p>
<p>समयस्य गतिं दृष्ट्वा, व्यवस्थापूर्वकं बुधैः”;</p>
<p>अन्ये वदन्ति यद् धार्यः सन्न्यासस्तु कलावपि;</p>
<p>श्लोकैरेतादृशैः स्पष्टंस्मृतिकारैस्तु सूचितं,</p>
<p>धर्माः सन्त्येव. संस्कार्याः, काले, काले, विवेकतः ।</p>
<p>अस्पृश्यतायाः विषये पूर्वमेव विचारितं,</p>
<p>जन्मनाऽस्पृश्यतायास्तु नाऽस्ति प्रत्यक्षलक्षर्ण ।</p>
<p>&ldquo;अतः &lsquo;चंडालः&rsquo; एवैकः स्पर्शादौ तु निरस्यते</p>
<p>प्रतिलोमतो” हि, नैवाऽन्यः, इत्येवं निश्चिनोति च</p>
<p>कुल्लूको मनुटीकायां बहु सूक्ष्मं विचार्य च ।</p>
<p>(म० अ० १०, श्लो० १३)</p>
<p>&lsquo;खंडाल&rsquo; नामिका जातिर्नाऽद्य काचित्तु लक्ष्यते ;</p>
<p>&lsquo;चंडालाः&rsquo; चाऽति&rsquo; चंड&rsquo;त्वात् संति सर्वासु जातिषु ।</p>
<p>अस्पृश्यता निमित्तेन, न जात्या, धर्मसम्मता ;</p>
<p>यथा महापातकिनः, यथा संचारिरोगिणः,</p>
<p>यथा व मलदिग्धांगाः, उदक्याऽऽशौचिनो यथा ;</p>
<p>अस्पृश्याः सर्वे एवैते, निमित्तैर्, न तु जन्मतः ।</p>
<p>इहशी-अस्पृश्यता चाऽस्ति वैरिणोस्तु परस्परं ;</p>
<p>चंडमुंडादिदैत्येभ्यो ऽस्पृश्या चामुण्ड-चंडिका ;</p>
<p>अपयाते निमित्ते तु स्पृश्यतैवाऽवशिष्यते ।</p>
<p>एके विवेकमिच्छन्ति कर्न्तुं &lsquo;स्वच्छ-पवित्रयोः &rsquo; ;</p>
<p>वदंति &lsquo;स्वच्छतां&rsquo; &lsquo;दृष्टां&rsquo;, &lsquo;अदृष्टां&rsquo; तु &lsquo;पवित्रतां ;</p>
<p>एकां स्थूलां च बाह्यां च, सूक्ष्मामन्यां तथाऽन्तरीं ।</p>
<p>तत्तु न स्मृतिकाराणां ऋषीणामस्ति सम्मतं ।</p>
<p>बाह्याऽभ्यन्तरवस्तूनां एकत्र, भगवान् मनुः,</p>
<p>शुद्धिप्रकरणे, वक्ति प्रकारान् शौचसाधकान् ।</p>
<p>श्लोको भगवता प्रोक्तो मनुनाऽत्र निदर्शनं,</p>
<p>यत्र &lsquo;पू&rsquo;-धातुरेवैकः उभयार्थ प्रयुज्यते—</p>
<p>&ldquo;दृष्टिपूतं न्यसेत् पादं, वस्त्रपूतं पिबेद् अपः,</p>
<p>सत्यपूतां वदेद् वाचं, मनःपूतं समाचरेत्”, (म० )</p>
<p>&lsquo;शुचिः&rsquo; &lsquo;शुद्ध&rsquo; &lsquo;पवित्रश्च&rsquo; &lsquo;मेध्य&rsquo;श्चेति पदान्यपि</p>
<p>प्रयुज्यन्ते समाऽर्थानि मनुना तु पुनः पुनः—</p>
<p>&ldquo;त्रीणि देवाः पवित्राणि&rsquo; ब्राह्मणानां अकल्पयन्,</p>
<p>अदृष्टं, अद्भिर्निर्णिक्तं, यच वाचा प्रशस्यते ; x</p>
<p>नित्यं &lsquo;शुद्ध&rsquo; कारुहस्तः, श्वा मृगग्रहणे &lsquo;शुचिः&rsquo; ; x</p>
<p>योऽर्थे &lsquo;शुचिः&rsquo; स हि शुचिः, न मृद्वारिशुचिः शुचिः ; x</p>
<p>मक्षिकाः, विप्रुषः, छाया, स्पर्शे &lsquo;मेध्यानि&rsquo; निर्दिशेत्&rdquo; । (म० )</p>
<p>चंडालदेहे व्याप्ता चेत् &lsquo;सूक्ष्मा&rsquo; - अशोध्या- &lsquo;अपवित्रता&rsquo;</p>
<p>&lsquo;जात्यैव&rsquo;, &lsquo;सूक्ष्म-देह&rsquo; सा नूनं स्पृष्टिनः आविशेत्;</p>
<p>तदाऽस्य स्पृष्टिनः शुद्धिः स्थूलस्नानान्न सम्भवेत् ।</p>
<p>अन्यच्चात्र विचार्यं स्यात्—&ldquo;श्वा मृगग्रहणे शुचिः&rdquo; ;</p>
<p>मृगमांसं शुना दष्टं श्वा-उच्छिष्टं भक्ष्यते यदा</p>
<p>ब्रह्म-क्षत्रादिभिः, जात्या कीदृशी-अस्पृश्यता भवेत् ?</p>
<p>दृष्टाद् अदृष्टं, चादृष्टाद् दृष्टं, उत्पद्यते पुनः;</p>
<p>चक्रवत्परिवर्त्तेते, ऐहिकामुष्मिकौ सदा,</p>
<p>शारीर-मानसौ, स्थूल-सूक्ष्मौ वा, कार्य-कारणे,</p>
<p>वृक्ष- बीजे, सृष्टि-लयौ, जागरः स्वप्नएव च,</p>
<p>“अव्यक्ताद् व्यक्तयः सर्वाः प्रभवंत्यहरागमे,</p>
<p>रात्र्याागमे विलीयन्ते तत्रैवाऽव्यक्तसंज्ञके&rdquo; ; ( गी०)</p>
<p>नाऽत्यंतिकं तु पार्थक्यं सिध्यतीह कथंचन,</p>
<p>&lsquo;पवित्रता-स्वच्छतयोः&rsquo;, &lsquo;दृष्टाऽदृष्टपदार्थयोः&rsquo; ;</p>
<p>प्रत्यक्षं चाऽप्युभौ-एतौ-ओत-प्रोतौ परस्परं ;</p>
<p>“ध्यानिकं सर्वमेवैतद् यद्-एतद्-अभिशब्दितं &quot; ; (म० )</p>
<p>&lsquo;संकल्पस्य&rsquo; हि-&lsquo;अदृष्टस्य&rsquo; &lsquo;कामस्य&rsquo; जगदात्मनः</p>
<p>सृष्टिः सर्वाऽपि &lsquo;दृष्टा&rsquo;-इयं स्थूलभूतमयी फलं ।</p>
<p>&lsquo;कर्मणै&rsquo; वान्ततो गत्वा &lsquo;नीचं&rsquo; जन्म, &lsquo;उच्चं &rsquo; एव, वा ;</p>
<p>एवं बलीयः &lsquo;कर्म&rsquo; -एव वर्त्तते &lsquo;जन्म-कर्मणोः&rsquo; ।</p>
<p>चत्वारोऽपि हि यद्वर्णाः एकस्य ब्रह्मणः सुताः,</p>
<p>एतेन रूपकेणैव खंड्यते &lsquo;जन्म-वर्णता&rsquo; ।</p>
<p>अस्पृश्यो नैव पादोऽस्ति शरीरे कस्यचित् क्वचित् ।</p>
<p>हिंस्राश्च, दस्यवः, &lsquo;चंडाः&rsquo;, मलाक्ताः, भीमदर्शनाः,</p>
<p>असभ्याः दूरतो वर्ज्याः, नाऽस्पृश्याः एव केवलं,</p>
<p>शासकैर्दंडनीयाश्च प्रवास्याश्चापि दूरतः ;</p>
<p>यथाऽद्य काले संत्येव पापाः काश्चन &lsquo;जातयः&rsquo;</p>
<p>( &lsquo;जरायम्-पेशा&rsquo;, क्रिमिनल्-ट्रैब्ज़ )</p>
<p>यासां सर्वे नराः नार्यः कुर्वते चौर्य-जीविकां ;</p>
<p>स्थाप्यंते ताः निरीक्ष्यंते बहिर्ग्रामं तु यामिकैः ,</p>
<p>परिव्रज्यां च कार्यंते स्थानात्स्थानं, पुनः पुनः,</p>
<p>कर्पटादिवितानेषु वसन्त्यः &lsquo;कंजरा&rsquo;दयः ।</p>
<p>&ldquo;चंडाल-श्वपचानां तु बहिर्ग्रामात् प्रतिश्रयः”, x</p>
<p>इत्येवं मनुरप्याह, &ldquo;परिव्रज्या च नित्यशः ; x</p>
<p>वसेयुरेते विज्ञाताः, वर्त्तयन्तः स्वकर्मभिः ; (म० )</p>
<p>(२१) प्र० शतं शतं जातयस्तु ब्रह्म-क्षत्र-विशामपि ,</p>
<p>सहस्त्रशश्च शूद्राणां, &lsquo;अस्पृश्यानां&rsquo; परस्परं,</p>
<p>याः, तासां ननु वर्णेषु चतुष्वेव कथं भवेद्</p>
<p>राशीकरणं अद्यत्वे ? दुस्तरं तत्प्रतीयते ।</p>
<p>उ० विना &lsquo;दंड&rsquo;-भयं शक्यं मर्यादास्थापनं नहि ;</p>
<p>&ldquo;दंडस्य हि भयात्सर्वं जगद्धर्मे प्रतिष्ठते&rdquo; ;</p>
<p>स्थाप्येत चाऽप्यनायासं मर्यादा-इयं पुनर्ननु,</p>
<p>&lsquo;मनुष्य-गणनायां&rsquo; चेद् ईदृशं शासनं भवेत्—</p>
<p>“यः कोऽपि यस्याः कस्याश्च जातेः स्याज् ज्ञान-जीवनः,</p>
<p>&lsquo;विद्योपजीवि&rsquo;-वर्णः सः लिख्येत, &lsquo;ब्राह्मणो&rsquo; ऽथवा ;</p>
<p>&lsquo;रक्षोपजीवि&rsquo; -वर्णश्च सर्वः शस्त्रास्त्र-जीवनः ,</p>
<p>&lsquo;क्षत्रियो&rsquo;-अंक्येत वा; तद्वत् सर्वः कृष्यादि-वृत्तिमान्</p>
<p>&lsquo;वार्त्तोपजीवि&rsquo;-वर्णस्तु, &lsquo;वैश्यो&rsquo; लिख्येत वा तथा ;</p>
<p>&lsquo;श्रमोपजीवि&rsquo;-वर्णश्च &lsquo;शूद्रो&rsquo; वा, भृति-जीवनः ।</p>
<p>एवं सर्वमनुष्याणां चतुर्विभजनं भवेद्</p>
<p>अनायासेन विस्पष्टं । &lsquo;विशां&rsquo; संख्या महत्तमा</p>
<p>भाविनी तत्र;यत् प्रायः सर्वेऽस्पृश्याः&rsquo; कृषीबलाः ;</p>
<p>&lsquo;जातिनाम्ना&rsquo; कृतं तेषां अस्पृश्यत्वं च विलोपस्यते ,</p>
<p>परिवर्त्तेन नाम्नस्तु, &lsquo;माया&rsquo; वै &lsquo;नाम-रूपयोः &rsquo; ।</p>
<p>किंतु &lsquo;दंड&rsquo;, यदा &lsquo;धर्म्यः&rsquo;, तदैव प्रभवेत् सुखं ;</p>
<p>सर्वमान्यं तदैवेदृक् प्रवर्त्तेताऽपि &lsquo;शासनं '</p>
<p>&lsquo;भूयांसो&rsquo; देश-वृद्धाः तद् धर्म्यं चेद्-अनुमन्वते,</p>
<p>ये लोक-मान्याः श्रद्धेयाः, क्षोभो लोकेऽन्यथा भवेद्</p>
<p>गतानुगतिके, शिक्षाहीने, पूजित-पूजके,</p>
<p>मूढग्राहैर्गृहीते च; घोरः स्याच्चापि विप्लवः ।</p>
<p>अतोऽस्मिन् विषये, देशमान्यानामेव सम्मतिः</p>
<p>उद्बोध्या प्रथमं; पश्चात्, तद्द्वारा, लोकसम्मतिः ।</p>
<p>अनुगाम्यनुगम्यानां बुद्धिसाम्यं विना नहि</p>
<p>भारतीयसमाजस्य नवं संस्करणं भवेत् ।</p>
<p>गतानुगतिकानां हि बुद्धिर् निर्णायिका-अंतिमा ;</p>
<p>&lsquo;महाजनस्यैव हि बुद्धिरीष्टे&rsquo; ।</p>
<p>तस्याः श्रद्धा तु संग्राह्या, नेत्तृभिः सत्तपस्यया ।</p>
<p>प्रत्यक्षमेव पश्यामो, बहवो, यद्, दिने दिने,</p>
<p>त्यजंत्येकं तु यं कंचिद् धर्मं, गृह्णंति चाऽपरं ;</p>
<p>न महर्षिः, न मसीहो, न रसूलो, न पुस्तकं ,</p>
<p>वेदस्य वा, क़ुरानस्य, बैवलस्याऽथवा तथा,</p>
<p>न शब्दबहुलास्तर्काः, निरोद्धुं शक्नुवंति तान् ;</p>
<p>तेषामन्तर्गता बुद्धिर् आत्मीयैव नियामिका,</p>
<p>मध्ये च तत्तद्धर्माणां आचार्याणां विवादिनां</p>
<p>कुरुते प्राड्विवाकत्वं, निश्चयं चान्तिमं, तथा</p>
<p>यथैव स्वस्य कल्याणं श्रद्दधाति कथंचन ।</p>
<p>ईश्वरोस्ति, न वा सोस्ति, अस्ति चेत् कीदृशोस्ति सः—</p>
<p>इत्यत्रापि विनिर्णेत्री बुद्धिरेवास्ति सर्वथा ;</p>
<p>ईश्वरास्तित्वनास्तित्वं अध्यवस्यति सा, यदा,</p>
<p>तन्, मान्यताऽमान्यतयोः पुस्तकानां तु का कथा ?</p>
<p>कुनायकैः स्वार्थपरैः बहुधा सा प्रतार्यते,</p>
<p>दुःखदान् असमीचीनान् निर्णयाँश्चापि कार्यते,</p>
<p>तानेव &lsquo;बुध्वा&rsquo; &lsquo;ऽज्ञानेन&rsquo; साधून् लोकहितान् अपि;</p>
<p>अतो हि सर्वप्रथमं कर्त्तव्यं &lsquo;नेतृ-बोधनं&rsquo; ,</p>
<p>सद्धर्मरूपे सज्ज्ञाने; ततस्त&rsquo;न्नीत-शिक्षणं&rsquo; ।</p>
<p>सुष्ठु-दुष्ठु-फलानां हिज्ञापनैर्बुद्धिशोधनं,</p>
<p>कार्याणां कारणानां च विस्तरात्प्रतिपादनैः ।</p>
<p>अत एवात्र हिन्दूनां विस्तराद् गदिता रुजा,</p>
<p>चिकित्सायाः उपायश्च तथैव कथितोऽखिलः ;</p>
<p>विचारयन्तु सहृदः, सुहृदो भारतस्य च ,</p>
<p>तथा मानवजातेश्च, “सर्व-भूत-हितेरताः” ,</p>
<p>न केवलं स्वार्थपराः, स्वयं निर्धारयन्तु च ,</p>
<p>बोधयन्तु तथा चापि &lsquo;वासुदेव&rsquo; &lsquo;महाजनं&rsquo; ,</p>
<p>भारतोद्धारकार्याय, मानवानां हिताय च ।</p>
<p>(२२) प्र० भारते येऽन्यधर्मास्तु प्रवृत्ताः बहुवत्सरैः,</p>
<p>तेषां हि मानवे धर्मे भवेत् सम्मेलनं कथं ?</p>
<p>&lsquo;शुद्धिं&rsquo; कृत्वा न किं ग्राह्याः हिन्दुष्वेतेऽन्यधर्मिणः?</p>
<p>उ०यथैव शैव-शाक्तानां,वैष्णवानां यथैव च,</p>
<p>जातीनां त्रिसहस्राणां हिन्दूनां मेलनं यथा,</p>
<p>तथैव सर्वधर्माणां कर्त्तुं शक्येत मेलनं;</p>
<p>विभाज्यास्तेऽपि &lsquo;वर्णेषु&rsquo; चतुर्ष्वेव हि &lsquo;कर्मणा&rsquo; ।</p>
<p>&lsquo;शुद्धि&rsquo; -प्रकारो व्यर्थश्च निष्फलश्च परीक्षितः ;</p>
<p>अपि वा दुष्फलश्चैव, प्रत्युत, द्रोहवर्धनः ;</p>
<p>&lsquo;कर्म-वर्ण&rsquo; -व्यवस्थायाः अभावे नितरामपि,</p>
<p>&lsquo;हिन्दुत्वे&rsquo; च तथाऽन्योऽन्याऽस्पृश्य-जात्यात्मके सति,</p>
<p>मुस्लिमः, क्रिश्चनो वापि, तथा कोऽप्यन्यधर्मकः ,</p>
<p>&lsquo;शुद्ध्या&rsquo; हिन्दू-क्रियेताऽपि, &lsquo;जातिः&rsquo; काऽस्य भविष्यति ?</p>
<p>न विवाहादि-सम्बन्धो &lsquo;जाति&rsquo;-निर्धारणं विना ;</p>
<p>प्रवृत्ते &lsquo;जाति-हिन्दुत्वें&rsquo;, यदि</p>
<p>&lsquo;शुद्ध्या&rsquo; प्रवेशनं</p>
<p>विशेष-&lsquo;जातौ&rsquo; शक्येत कर्त्तुं, तत्रैव सा-उचिता ।</p>
<p>&lsquo;शुद्ध्या&rsquo; हिन्दुत्वमानीताः अपि केचिज्जनाः, परं</p>
<p>व्यवहारेषु विहताः, विवाहादिक-कर्मसु,</p>
<p>&lsquo;जात्य&rsquo;भावात्, पुनर्याताः अन्यधर्मांस्तु तान् प्रति,</p>
<p>रुषाद्विगुणया चापि, घृणया चापि, हिन्दुषु ।</p>
<p>इयं &lsquo;जाति&rsquo;-प्रथा, &lsquo;जाति-बहिष्कार&rsquo;-प्रथा, तथा</p>
<p>कालरात्रिरिवाऽयाता हिन्दूनां ध्वंसकारिणी ।</p>
<p>आबालवृद्धं वङ्गेषु प्रसिद्धेयं कथा, यथा</p>
<p>राजनारायणो विप्रः, स्वजातीयैर्बहिष्कृतः</p>
<p>मिथ्याभिशापैः संक्रुद्धः, गत्वा दाऊद-नामकं</p>
<p>नव्वाबं, तस्य देशस्य शासकं, मुस्लिमोऽभवत्,</p>
<p>दिल्लीपुरे तु यत्काले सम्राड् अकबरो बभौ;</p>
<p>क्रमान्, नव्वाब-सेनायां मुख्यः सेनापतिर्भवन्,</p>
<p>&lsquo;काला पहाड़&rsquo; -इत्येतन्नाम्नैवाऽसीत् स विश्रुतः,</p>
<p>कायस्य च विशालत्वात्, कृष्णवर्णात् तथैव च;</p>
<p>ततः, सेनापतिर्भूत्वा, देवतायतनानि, सः,</p>
<p>निस्तेजोमूर्तिपूर्णानि, भेदभावकराणि च,</p>
<p>दुर्भावपूर्णनिर्विद्यदेवलैराचितानि च,</p>
<p>क्रोधाद् बभञ्ज हिन्दूनां, शतशश्च सहस्रशः,</p>
<p>वङ्गेषु च, विहारेषु, तथा-औड्र-प्रान्तभूमिषु,</p>
<p>लक्षशश्च स्वजातीयान् गोमांसान्यप्यखादयत्,</p>
<p>मुंडयित्वा शिखां तेषां, सूत्रमत्रोटयत् तथा ;</p>
<p>कृताः &lsquo;अशुद्धाः&rsquo; तेऽप्येवं स्वजातीयैर्बहिष्कृताः,</p>
<p>सर्वथा मुस्लिमी-भूताः, तेषां वंशास्तथैव च ;</p>
<p>तत्कालीनैर्महामोहग्रस्तैः पंडितमानिभिः</p>
<p>न पालिता मनोराशा, शौचदम्भान्धदृष्टिभिः—</p>
<p>“सर्वान् बलकृतान् अर्थान् अकृतान् मनुरब्रवीत् &quot; । (म० )</p>
<p>ईदृशैः कारणैरेव, संख्या ह्यधिकतां गता</p>
<p>मुस्लिमानां तु वंगेषु, हिन्दूनां हासमागता ।</p>
<p>काश्मीरदेशस्यैवापि वृत्तान्तं खलु तादृशं ।</p>
<p>चतुर्दश-शताब्द्यां तु सुल्तानोऽभूत् सिकन्दरः</p>
<p>महाराजः प्रभुस्तत्र, भृशं हिन्दुत्व-घातकः ।</p>
<p>किंवदन्ती तथा चेयं, विप्रस्तस्याऽभवत् पिता,</p>
<p>मंत्री व पूर्वराजस्य, यो राजा हिन्दुरेव हि</p>
<p>राजवंशक्रमेणाऽसीद्;</p>
<p>हत्वा तं सः स्वयं प्रभुः</p>
<p>बभूव, मुस्लिमानां च केषांचन सहायतः ;</p>
<p>अंगीचकार धर्म च स्वयं एवाऽपि मुस्लिमं ।</p>
<p>सिकन्दरोऽयं सुल्तानः, तत्पुत्रो, नवमुस्लिमः,</p>
<p>&lsquo;भूयासं पुनरेवाऽहं हिन्दुर्&rsquo; इत्याह पंडितान् ;</p>
<p>ते च तन्नाऽन्वमोदन्त, तमःकालप्रचोदिताः,</p>
<p>&lsquo;जन्मनैवास्ति हिन्दुत्वं, मुस्लिमस्त्वमजायथाः,</p>
<p>प्राप्तुं शक्ष्यसि हिन्दुत्वं अपरेणैव जन्मना&rsquo; ।</p>
<p>आकार्य &lsquo;मौलवीन&rsquo; पश्चात् सोऽवादीत् तान् रुषा ज्वलन्,</p>
<p>&lsquo;नाऽभूवं अद्य यावत्तु, निविष्टो मुस्लिमो; ऽधुना</p>
<p>तथा भवितुं इच्छामि; किं कृत्यं ममः कथ्यतां ;</p>
<p>ऊचुस्ते, &lsquo;पंडितान् एतान् अस्मद्धर्मस्य वैरिणः ,</p>
<p>बद्ध्वा, क्षिप्त्वा प्रसेवेषु, वितस्तायां निमज्जय&rsquo; ;</p>
<p>एवमेव चकाराऽसौ; मन्दिराण्यभनक् तथा</p>
<p>शतशो; मुस्लिमीचक्रेबलेनैव हि &lsquo;पंडितान्&rsquo;</p>
<p>सहस्रशो, लक्षशश्च; यथाऽलुप्यत हिन्दुता</p>
<p>कश्मीरदेशे, यत्राऽसीत् शुद्धाऽर्याणां पुरा अनुः ।</p>
<p>श्वेताः, प्रसन्नवदनाः, नीरोगाः, स्थिरयौवनाः,</p>
<p>मैत्राश्चापि, सुरूपाश्च, सुबलाश्च, सुबुद्धयः,</p>
<p>शिष्टाः, सभ्याः, सदाचाराः, विश्वास्याः, सत्यवादिनः,</p>
<p>बहुविद्याश्च बहवः तेजस्वन्तस्तपस्विनः,</p>
<p>यत्राऽभवन् पुरा, तत्र सर्वमेवाऽन्यथा कृतं ।</p>
<p>सा स्वर्ग-भूमिर्नरकीभूता, प्रज्ञाऽपराधतः</p>
<p>धर्मिणंमन्यमानानां,</p>
<p>नितरामल्पदर्शिनां ।</p>
<p>दश प्रतिशतं तत्र हिन्दवः संति साम्प्रतं,</p>
<p>नवतिर्मुस्लिमाश्चापि ;श्रीः शीलेन सह-अर्दिता ;</p>
<p>दुराचारस्य बाहुल्यं, स्वभावस्य च क्षुद्रता,</p>
<p>कुरूपत्वं च बहुशः, वर्णे गौरे च सति-अपि,</p>
<p>दरिद्रत्वं च, दीनत्वं, शिक्षाऽभावः परस्तथा,</p>
<p>पशुवज्जीवनं चाऽपि, कृच्छ्रेण, भयसंकुलं—</p>
<p>या &lsquo;देव-भूमयो&rsquo; ह्यासन्,तासां अद्य तु-इयं दशा ।</p>
<p>सर्वप्रान्तेषु सन्त्येव वृत्तान्तानीदृशानि च ।</p>
<p>प्राक्तनी-इयं महाभ्रान्तिर्नाऽद्याऽपि विनिवर्त्तते,</p>
<p>यज जन्मनैव हिन्दुत्वं, वर्णत्वं जन्मनैव च ;</p>
<p>एतावताऽपि भोगेन दुःखानां सा न शोधिता ;</p>
<p>विध्वंसनाय हिन्दूनां निस्तन्द्रं प्रचरत्यसौ ।</p>
<p>विंशद्वर्षाः ततो याताः, मोपलानां उपद्रवः</p>
<p>मुस्लिमानां अभूत् तीव्रः, प्रान्ते मद्रासनामके,</p>
<p>मलाबारप्रदेशे च; हिन्दवो बहु सूदिताः,</p>
<p>नाम्बुदिर्याः ब्राह्मणाश्च, नायराः क्षत्रियास्तथा ।</p>
<p>&lsquo;स्त्रीराज्यं&rsquo; तत्प्रदेशेऽस्ति तथाऽचाराः विलक्षणाः,</p>
<p>आचारेभ्यो भृशं भिन्नाः हिन्दूनां अन्यप्रान्तिनां ।</p>
<p>&lsquo;मा-पिल्ला&rsquo; &lsquo;मोपलाः&rsquo; वा-इति कथं तत्र समागताः,</p>
<p>कथं निवासिताः पूर्वं तत्रत्यैरेव हिन्दुभिः,</p>
<p>कथा-इयं महती सर्वा नाऽत्र वर्णयितुं क्षमा ।</p>
<p>अस्तु; तैरेव ‘मा-पिल्लैः&rsquo; विप्लवोऽयं महान् कृतः ;</p>
<p>स्त्रियो नराश्चहिन्दूनां दूषिताः निहतास्तथा ।</p>
<p>सेनां सम्प्रेष्य &lsquo;मा-पिल्लाः&rsquo; हत्वा नीताः वशं पुनः,</p>
<p>दंडिताश्च यथायोग्यं, प्रान्तीयैर् आंग्ल-शासकैः ।</p>
<p>किंतु दूषित-हिन्दूनां &lsquo;शोधनाय &lsquo;-उद्यमस्तु यः</p>
<p>कृतोऽन्यैर् हिन्दुभिस्तत्र, शिक्षितैः, समवेदिभिः,</p>
<p>सानुक्रोशैः, दयार्द्रैश्च, नीतिज्ञैर्, दूरदर्शिभिः,</p>
<p>नवां अवस्थां जानद्भिः, तं &lsquo;विप्राः&rsquo;, नाऽनुमेनिरे ;</p>
<p>शृंगेरि-शंकराचार्यः, तत्रत्यानां &lsquo;जगद्गुरुः,</p>
<p>&rsquo; शुद्धि-प्रदानाद् विमुखः एवाऽसीत्, श्रूयते तथा ;</p>
<p>तथैव विमुखाश्वासन्बहवः काशि- पंडिताः ;</p>
<p>आंग्लशासकसौहार्दात्, प्रभावाद्, यंत्रणादपि,</p>
<p>दाक्षिणात्यैः कृता तेषां &lsquo;शुद्धिः&rsquo; &lsquo;विप्रैः कथं कथं,</p>
<p>स्वजातीयैस्तथा जातौ कृच्छ्रेण स्वीकृताः च ते ,</p>
<p>ईदृक्ष्वपि दयार्हेषु हृद्हीनैर् भूरि निष्ठुरैः,</p>
<p>धर्मतत्त्वानभिज्ञैश्च, नितरां मूढबुद्धिभिः,</p>
<p>स्वकीय- &lsquo;शौच&rsquo;-दम्भेनाऽविष्टैर् वेतालवद् भृशं,</p>
<p>स्वार्थमप्यप्रपश्यद्भिर् भाविनं दूरवर्त्तिनं ।</p>
<p>शिखा चेन्मुंडिता, सूत्रं त्रोटितं च बलादपि,</p>
<p>अभक्ष्यं वाऽप्यपेयं वा खादितं पायितं बलात्,</p>
<p>&lsquo;हिन्दुत्वं&rsquo; हि कथं नष्टं आमूलं, तावतैव तु ?</p>
<p>किमेतेषां प्रतीकारः सर्वथैवास्त्यसम्भवः ?</p>
<p>शिखा सूत्रे न धार्येते बालैः सन्न्यासिभिस्तथा,</p>
<p>न शूद्रैर्बहुभिः सूत्रं, किमतस्ते न हिंदवः?</p>
<p>सुरापानं च गोमांसभक्षणं पूर्व-&lsquo;हिन्दुभिः&rsquo; ,</p>
<p>ब्राह्मणैः क्षत्रियेर्वैश्यैः शूद्रैश्चापि कृतं बहु,</p>
<p>पुराणकाले; तत्स्पष्टं पुराणेष्वेव लिख्यते ;</p>
<p>&lsquo;सुराघटसहस्रेण सीता गंगामपूजयत्&rsquo; ;</p>
<p>बलरामः स्वयं तावद् अपिबन्तु बलाऽतुलः,</p>
<p>घटानां बहु साहस्रं स्वकीये दीर्घजीवने ;</p>
<p>&ldquo;पीत्वा च मधु मैरेयं द्विगुणद्रविणो मुहुः”, (म० भा० )</p>
<p>रणादद्रावयदद्रोणं भीमस्त्वति रुषा ज्वलन्,</p>
<p>अष्टवारं रथानस्य चिक्षेप च बभञ्ज च,</p>
<p>गदया पोथयामास सारथींश्च हयांस्तथा ;</p>
<p>द्रोणो ररक्ष चात्मानंप्लवमानो रथाद्रथं;</p>
<p>जयद्रथवधोद्योगे संग्रामे रोमहर्षणे ;</p>
<p>भीमस्तमनुधावंश्च जगर्जापि ननर्द च,</p>
<p>&ldquo;पिता नस्त्वं गुरुर्बन्धुरिति मन्यामहे वयं ;</p>
<p>तदद्य विपरीतं ते वदतोऽस्मासु दृश्यते ;</p>
<p>ब्रह्मबन्धो, त्वमात्मानं शत्रुं चेन्मन्यसे, अस्तु तत्,</p>
<p>एष ते सदृशं शत्रोः कर्म भीमः करिष्यति ;</p>
<p>अथोद्भ्राम्य गदां गुर्वीं कालदंडमिवान्तकः,</p>
<p>द्रोणायावासृजद्, राजन्, स रथादवपुप्लुवे,</p>
<p>साश्वसूतध्वजं यानं द्रोणस्यापोथयत्तु सा ; x</p>
<p>एवमष्टौ रथाः क्षिप्ताः भीमसेनेन लीलया&rdquo; । (म० भा० )</p>
<p>&lsquo;गोमेध&rsquo; शब्देनैवैतत्, तथा &lsquo;शूलगवेन&rsquo; च,</p>
<p>वैदिकेन, हि, गोमांसभक्षणं पूर्वं उच्यते ;</p>
<p>कृष्णेनेन्द्रमखध्वंसकारिणा पापहारिणा</p>
<p>गोवर्धनेनाऽरब्धा-इयं प्रथा गोमांसवर्जिनी।</p>
<p>गोमांसवर्जं, अन्यानि मांसानि विविधानि तु</p>
<p>ब्राह्मणाः क्षत्रियाः शूद्राः खादंत्येवहि भूरिशः ;</p>
<p>क्षत्रियाश्चापि शूद्राश्च पिबन्ति तु सुरामपि ;</p>
<p>न चैतद् गण्यते पापं तेषां तेषां तु जातिषु ।</p>
<p>लभ्या मनुस्मृतिश्चापि मांसं बहु विनिन्दति ;</p>
<p>राजसीं प्रकृतिं दृष्ट्वा क्षत्रियाणां च, कर्म च,</p>
<p>अनुजानाति मांसं च, श्लाघमानापि वर्जनं ; (म० )</p>
<p>&ldquo;न मांसभक्षणे दोषो न मद्ये न च मैथुने,</p>
<p>प्रवृत्तिरेषा भूतानां, निवृत्तिस्तु महाफला ;</p>
<p>मां सः भक्षयिताऽमुत्र यस्य मांसं इह-अभि- अहं,</p>
<p>एतन्मांसस्य मांसत्वं प्रवदन्ति मनीषिणः;</p>
<p>नाऽकृत्वा प्राणिनां हिंसां मांसमुत्पद्यते क्वचित्,</p>
<p>न च प्राणिवधः स्वर्ग्यः, तस्मान्मांसं विवर्जयेत् ;</p>
<p>योऽहिंसकानि भूतानि हिनस्त्यात्मसुखेच्छया,</p>
<p>स जीवंश्च मृतश्चैव न क्वचित्सुखमेधते ;</p>
<p>यो बंधनवधक्लेशान् प्राणिनां न चिकीर्षति ,</p>
<p>स सर्वस्य सुखप्रेप्सुः सुखमत्यन्तमश्नते ;</p>
<p>यद् ध्यायति, यत्कुरुते, धृतिं बध्नाति यत्र च,</p>
<p>तदवाप्नोत्ययत्नेन, यो हिनस्ति न किंचन ;</p>
<p>समुत्पत्तिं च मांसस्य, वध-बंधौ च देहिनां</p>
<p>प्रसमीक्ष्य निवर्त्तेत सर्वमांसस्य भक्षणात् ;</p>
<p>अनुमन्ता, विशसिता, निहन्ता, क्रय-विक्रयी ,</p>
<p>संस्कर्त्ता च, उपहर्त्ता च खादकश्चेति घातकाः ;</p>
<p>वर्षे वर्षेऽश्वमेधेन यो यजेत शतं समाः,</p>
<p>मांसानि च न खादेद् यः, तयोः पुण्यफलं समं ;</p>
<p>फलमूलाशनैर्मेध्यैर्मुन्यन्नानां च भोजनैः,</p>
<p>न तत्फलमवाप्नोति यन्मांसपरिवर्जनात्” । (म०)</p>
<p>आरण्याः जन्तवो यस्मात् कृषिं हिंसन्ति भूरिशः,</p>
<p>मृगया च वधः तेषां, तथा तन्मांसभक्षणं,</p>
<p>&lsquo;राजसैः&rsquo; &lsquo;रक्षकैः&rsquo;, तत्र कथंचिद् अनुमन्यते ;</p>
<p>श्रान्तस्याऽखेटकस्याऽपि सद्यः प्रस्तुतमेव तद्,</p>
<p>भोज्यं; नाऽपव्ययोऽस्य स्याद्; विचारैरीदृशैरपि ।</p>
<p>परमांसैः स्वमांसस्य पुष्ठ्यै, स्वादाय चैव हि,</p>
<p>अहिंसकानां सौम्यानां पशूनां हननं, ननु,</p>
<p>स्वगृहे पालयित्वा च, भक्षणं—पापमेव तत् ।</p>
<p>कार्ये त्वात्ययिकेप्राप्ते, विशेषेण च हेतुना,</p>
<p>ईशानां च हननं अस्तु वैधं; न वार्यते ;</p>
<p>यथाऽनुज्ञातमेवाप्तैः “औषधार्थे सुरां पिबेत्&rdquo; ;</p>
<p>&ldquo;लोके व्यवायाऽमिषमद्यसेवा नित्यास्ति जन्तो, र्नहि तत्र चोदना,</p>
<p>व्यवस्थितिः तासु विवाह-यज्ञ-सुराग्रहैः, आसु निवृत्तिरिष्टा । (भा० )</p>
<p>भीष्मोऽप्यनुवदन्नर्थंमनूक्तं प्राह सद्वचः,</p>
<p>&ldquo;उत्तमं भोजनं मांस, द्वितीयं गोरसः स्मृतः, ×</p>
<p>न तु मांसं तृणात् काष्ठाद् उपलाद्वापि जायते ,</p>
<p>हत्वा जन्तुं ततो मांसं, तस्माद्दोषो हि भक्षणे&rdquo; । (म०भा०)</p>
<p>“गोत्रचिह्नं शिखाकर्म&rdquo;, हिन्दुत्वस्य न मर्म तत्,</p>
<p>इत्याह शबरस्वामी मीमांसा-सूत्र-भाषणे ;</p>
<p>&ldquo;यथार्षि शिखां दधाति, यथा वैषां कुलधर्मः ;</p>
<p>दक्षिणतः कुभुजा वासिष्ठानां; उभयतः शिखा काश्यपानां ;</p>
<p>मुण्डाः भृगवः; पंचचूडाः आंगिरसाः&rdquo; । (शाबरभा० )</p>
<p>यज्ञोपवीतं भ्रष्टं चेन् नवीनं किन्न धार्यते ?</p>
<p>एतदर्थं तु मंत्रो हि ऋषिभिर्दर्शितः किल—</p>
<p>&ldquo;यज्ञोपवीतं परमं पवित्रं, प्रजापतेर्यत्सहजं पुरस्ताद्,</p>
<p>आयुष्यमग्र्यं प्रतिमुंच शुभ्रं, यज्ञोपवीतं बलमस्तु तेजः” ।</p>
<p>“सहयज्ञाः प्रजाः सृष्ट्वा&rdquo; -इत्येवार्थोऽत्र कथ्यते ।</p>
<p>अन्यद् अत्र विचार्यं स्यात्-&lsquo;जन्मना&rsquo; यदि वर्णता,</p>
<p>केनाऽपि पातकेनेयं कथमेवाऽपयास्यति ?</p>
<p>&lsquo;कर्मणा&rsquo; चेद् इयं, तत् तु, वियुज्येत विकर्मणा,</p>
<p>संयुज्येत पुनश्चापि-उपयुक्तेन सुकर्मणा ।</p>
<p>एतत्सर्वं तु विस्मृत्य धर्महेतुं, असद्ग्रहाः,</p>
<p>धर्ममर्मानभिज्ञाश्च, &lsquo;धर्म-धमेति&rsquo; राविणः,</p>
<p>मोहान्धाः, दाम्भिकाः, पापाः, दयाहष्वपि निष्ठुराः,</p>
<p>स्वभ्रातॄन्, पीडितान् अन्यैः, पीडयन्ति-अधिकं पुनः ;</p>
<p>कश्चित् स्वाङ्गानि-अथ-उत्कृत्य दद्याद् व्याघ्राय वै, यथा,</p>
<p>तथैवैतेऽन्यधर्मभ्यो स्वकीयान् प्रददत्यपि,</p>
<p>हिन्दूसमाजं सकलं पातालं नेतुमुद्यताः ।</p>
<p>हिन्दवो &lsquo;नीच&rsquo; जातीयाः, &lsquo;उच्च&rsquo; मन्यैस्तिरस्कृताः,</p>
<p>प्रत्यहं यान्त्यन्यधर्मान्, पूर्वमेव-इति वर्णितं ।</p>
<p>अन्ये &lsquo;धर्मध्वजाः&rsquo; संति, धूर्त्ताः &lsquo;धर्मधुरंधराः&rsquo;,</p>
<p>&lsquo;धर्माऽधिकारिणम्मन्याः&rsquo; चित्ररूपधराः नटाः,</p>
<p>उपायैर्विविधैर्ये तु स्वार्थसाधनतत्पगः;</p>
<p>नाऽत्र वर्णयितुं शक्या तेषां तु महती कथा ।</p>
<p>किन्तु सन्त्यन्यनेतारः, मुखराः, शूरमानिनः,</p>
<p>निर्व्यलीकं च हिन्दूनां पीड्यन्ते ये च पीडया ;</p>
<p>तापितानां कम्पितानां निर्व्याजमनुकम्पिनः,</p>
<p>दुःखिताः परदुःखेन,तेषां च समवेदिनः,</p>
<p>परार्थिनः, आर्यशीलाः, उदाराः, हृदयालवः,</p>
<p>अत्याचारैः च संक्रुद्धाः ये परेषां तु हिन्दुषु ;</p>
<p>ते विश्वसन्ति—&lsquo;युद्धेन विजेष्यामो रिपून् वयं,</p>
<p>बलेनाऽभिभविष्यामः उद्धतान् अन्यधर्मिणः&rsquo; ।</p>
<p>ततः &lsquo;संगठनं&rsquo; चापि हिन्दूनां यातयन्ति ते ;</p>
<p>धर्मध्वजैश्वोत्साहयंते कार्येऽस्मिन्, कूटया धिया,</p>
<p>&lsquo;प्रभुताऽस्माकमेवान्ते भविता धर्मधूर्धृतां&rsquo; ।</p>
<p>&lsquo;संग्रन्थनं&rsquo;, &lsquo;संघटनं&rsquo;, सिध्यतीह तु नैव तत् ;</p>
<p>यतस्तु हृदयं शूरमेषां धीर्न तु मार्मिकी,</p>
<p>नाऽन्विष्यति निदानं तु, न सा गम्भीरदर्शिनी ;</p>
<p>नेक्षते हिन्दुनां दोषान्; परेषामेव पश्यति ;</p>
<p>अत्याचाराँस्तात्कालिकान् एव दृष्ट्वा प्रकुप्यति ;</p>
<p>प्राकृता नीतिरेवाऽस्याः–</p>
<p>“ शेषं कोपेन पूरयेत्&rdquo; ।</p>
<p>आत्मीयानां रक्षणं च, रक्षणं चात्मनस्तथा,</p>
<p>अवश्यमेव कर्त्तव्यं सर्वोपायैस्तु नित्यशः ;</p>
<p>&ldquo;आततायिनमायान्तं हन्यादेवाविचारयन्”</p>
<p>&quot; शठं प्रति शठं कुर्यात्, सादरं प्रति सादरं;</p>
<p>किन्तु नैतावतैवास्ति कार्यसिद्धिस्तु हिन्दुनां ;</p>
<p>एतेन तु सहैव-अन्यत् कृत्यं गुरुतरं किल ।</p>
<p>आक्रम-प्रतिकाराय नूनं शक्तिरपेक्षिता ;</p>
<p>न सा विना &lsquo;संघटनं&rsquo;, &ldquo;संघे शक्तिः कलौ युगे&rdquo; ;</p>
<p>नैव &lsquo;संग्रहणं&rsquo; शक्यं, &lsquo;संघः&rsquo;, &lsquo;सहननं&rsquo; मिथः,</p>
<p>&lsquo;संघातो&rsquo; नैव, हिन्दूनां यावत् स्यात् &lsquo;जन्म-वर्णता&rsquo; ;</p>
<p>इत्येतद् विस्तरात् पूर्व अस्मिन् ग्रन्थे प्रदर्शितं ।</p>
<p>परेषां तु विरोधाय &lsquo;संधि&rsquo;, &lsquo;संघः&rsquo;, क्रियेत यः,</p>
<p>न स्थिरो बद्धमूलोऽसौ; गलत्येवाऽचिरात्तु सः ।</p>
<p>&ldquo;परैः परिभवे प्राप्ते वयं पंचोत्तरं शतं”, (म० भा० )</p>
<p>इति क्षणिकः एवाऽसीत् संधिः अन्योऽन्यवैरिणां</p>
<p>पांडवानां कौरवाणां गंधर्वैः सह संयुगे ;</p>
<p>भीमस्य तु तदैवासीन् मतिः कौरववैरिणी,</p>
<p>&ldquo;अस्माभिर्यदनुष्ठेयं गंधर्वैस्तदनुष्ठितं,</p>
<p>किमर्थं मोचयिष्यामः शत्रून् बद्धान् परैः &quot; - इति; ( म० भा० )</p>
<p>&ldquo;परस्परविरोधे तु वयं पंच, शतं च ते&rdquo;-</p>
<p>इत्येव नीतिस्तत्राऽभूत् शाश्वती वंशनाशिनी ।</p>
<p>शतानामेकतश्चापि, पंचानामेकतस्तथा,</p>
<p>संधिर्योऽभूद् दृढ़ः, सोऽयं आमृत्योस्तु व्यवर्धत,</p>
<p>यतो नैसर्गिकी प्रीतिरभवत् तत्र कारणं,</p>
<p>परस्परहितायैव, परस्परविभूतये,</p>
<p>आत्मनां मंडनायैव, नाऽन्येषां खंडनाय तु ।</p>
<p>हिन्दूनां ननु जातीनां भीमस्येवास्ति वै मतिः ;</p>
<p>एकस्यां पीड्यमानायां जात्यां अन्या तु मन्यते</p>
<p>&lsquo;अस्माभिर्यदनुष्ठेयं अपरैस्तदनुष्ठितं&rsquo; ।</p>
<p>वदंति केचिद्विप्रास्तु—&lsquo;कृषेः प्रावरणं,</p>
<p>यथा,</p>
<p>पशुभ्यो रक्षणायैव, क्रियते कंटकादिभिः,</p>
<p>तथा द्विजानां प्रावारो भवंति-अद्विज-जातयः&rsquo; ।</p>
<p>कूटा कापुरुषी नीतिः, रक्षकाः यत्र भक्षकाः,</p>
<p>पोषकाः शोषकाश्चैव, शिक्षकाचापि तक्षकाः,</p>
<p>— “यस्यां शिरः आघाय जनः स्वपिति निर्भयः,</p>
<p>स एव तच्छिरश्छिन्द्याद्”, एवं विश्वासघातिनी,—(म० भा० )</p>
<p>न-इयं नीतिः फलत्यद्य फलमाशासितं किल ।</p>
<p>कंटकानि तु भक्ष्यंते उष्ट्रैराक्रमकारिणां,</p>
<p>कृषयश्चापि चर्व्यंते तदारोहैः सुखेन हि ।</p>
<p>&lsquo;संग्रन्थनं&rsquo; अवस्थायां अस्यां,</p>
<p>मरुमरीचिका ।</p>
<p>विग्रहेण न जेष्यंति, संग्रहेणैव, हिन्दवः ।</p>
<p>उपायः एक एबाऽद्य जगन्निस्तारकारकः,</p>
<p>न केवलं तु हिन्दूनां, अपि वै सर्वधर्मिणां</p>
<p>सर्वेषां मानवानां तु, येऽद्य द्रोहैरुपद्रुताः ।</p>
<p>&ldquo;कृणुध्वं विश्वमार्यं” हि, वेदाऽज्ञा-एषा एव पाल्यतां,</p>
<p>सर्वेषामपि धर्माणां मेलनं क्रियतां मिथः ।</p>
<p>प्रकारस्तस्य चैवैकः, न द्वितीयः प्रतीयते ;</p>
<p>चतुर्वर्णान्तर् एवैते आनीयेरन् समन्ततः,</p>
<p>सर्वेषामेव धर्माणां समस्ताः अनुयायिनः ;</p>
<p>धर्मग्रन्थाश्च सर्वेषां, पूज्याश्च पुरुषास्तथा,</p>
<p>वेदांशाः एव मन्यंतां, ऋषयोऽवतरास्तथा ।</p>
<p>&ldquo;यद्यद् विभूतिमत् सत्त्वं श्रीमदूर्जितमेव वा,</p>
<p>तत्तदेवाऽवगच्छ त्वं मम</p>
<p>तेजोंऽशसम्भवं&rdquo; । ( गी०)</p>
<p>सर्वेऽपि नूनं सद्ग्रन्थाः &ldquo;वेद एव तु सर्वशः” । ( म०भा० )</p>
<p>&lsquo;ज्ञानिनः&rsquo; सर्वदेशेषु सर्वजातिषु संति वै</p>
<p>,</p>
<p>तथा &lsquo;साहसिका&rsquo;श्चापि शूराः ये रणकर्मणि,</p>
<p>एवं वार्त्तासु &lsquo;दक्षा&rsquo;श्च तथैव &lsquo;व्रात&rsquo;-जीविनः ;</p>
<p>&lsquo;ब्राह्मणाः&rsquo;, &lsquo;क्षत्रियाः&rsquo; &lsquo;वैश्याः&rsquo;, &lsquo;शूद्राः&rsquo; चेति तथा, अर्थतः ;</p>
<p>संज्ञयाऽपि कुतो न स्युः तेऽपि, यद्वत्तु हिन्दवः ?</p>
<p>हिंदुजाति सहस्राणां चतूराशिषु भाजनं</p>
<p>यथा, तथैव सर्वेषां मानवानां भविष्यति ।</p>
<p>ये ज्ञानवृद्धाः यत्रैव भवेयुर्धर्मचिन्तकाः ,</p>
<p>तपःसत्यदयायुक्ताः, &lsquo;ब्राह्मणो&rsquo; चितवृत्तयः,</p>
<p>प्राप्नुयुर् नहि कस्मात् ते उचितां &lsquo;ब्राह्मणा&rsquo; ऽभिधां ?</p>
<p>देशवेशोक्तिभिर्भिन्नाः, इष्टोपास्तिभिरेव च,</p>
<p>ब्राह्मणानां तु हिन्दूनां शतधा संति जातयः,</p>
<p>भेदानन्त्येऽपि सति-एवं सर्वाः ब्राह्मणसंज्ञकाः ;</p>
<p>कथं दोषाय संख्या सा स्याद् दश-द्वादश-अधिका ?</p>
<p>मास्प्राक्षुर्मा विवाक्षुर्वा ह्येते ननु परस्परं,</p>
<p>वृत्तं वर्णानुरूपं चेत्, संज्ञा कस्मान् निवार्यते ?</p>
<p>(१) &lsquo;पादरी-क्लर्जिमन्-प्रीस्ट-डिवैन&rsquo; -इत्यादयः, तथा</p>
<p>(२) &lsquo;मौलवी-मुज्तहिदू-मफ़ती-मुल्ला-पीर्-मुर्शिद्&rsquo; - आदयः,</p>
<p>तथा (३) &lsquo;मोबद्&rsquo; च &lsquo;दस्तूर : &lsquo;, (४) &lsquo;मिक्ववो&rsquo;, (५) &lsquo;यतय&rsquo;स्तथा,</p>
<p>एवमन्येऽपि बहवः, तत्तत्संज्ञाभिरिङ्गिताः,</p>
<p>(१) ख्रीस्तीयाः ब्राह्मणाः सन्ति, (२) मुस्लिमाः ब्राह्मणास्तथा,</p>
<p>(३) पारस्याः ब्राह्मणाश्चापि, (४) बौद्धाः, (५) जैनाश्च ब्राह्मणाः ;</p>
<p>एवं क्षत्रिय-विट-शूद्राः सर्वधर्मेषु संति वै,</p>
<p>सर्वेष्वपि च देशेषु</p>
<p>सर्वमानवजातिषु ।</p>
<p>देवताः भारतीयानां शतशश्च सहस्रशः</p>
<p>संत्येव; तत्र सन्त्वन्याः दश वाऽप्यथ विंशतिः ।</p>
<p>&lsquo;तिलभाण्डेश्वर&rsquo; श्वास्ति, तथा वै &lsquo;कर्दमेश्वरः&rsquo; ,</p>
<p>&lsquo;वटेश्वर&rsquo; स्तथैवास्ति,तथा वै &lsquo;पर्वतेश्वरः &lsquo;,</p>
<p>&lsquo;गंगेश्वर&rsquo; स्तथा चास्ति, तथा वै &lsquo;नर्मदेश्वरः &rsquo; ,</p>
<p>अपि &lsquo;नागेश्वर&rsquo; श्चास्ति, &lsquo;नरसिंहेश्वर&rsquo; स्तथा,</p>
<p>&lsquo;श्रीगिरीश्वर&rsquo; एवापि, &lsquo;वृष- नन्दीश्वर&rsquo; स्तथा</p>
<p>,</p>
<p>&lsquo;शूलटंकेश्वर&rsquo; श्वापि, &lsquo;दंडपाणीश्वर&rsquo; स्तथा,</p>
<p>&lsquo;चतुर्मुखेश्वर&rsquo; श्चास्ति, तथा &lsquo;पंचमुखेश्वरः,</p>
<p>&lsquo;दुग्धनाथेश्वर&rsquo;श्चास्ति, &lsquo;वैद्यनाथेश्वर&rsquo; स्तथा,</p>
<p>&lsquo;सिंहाचलेश्वरो&rsquo; प्यस्ति, तथा वै &lsquo;जम्बुकेश्वरः &lsquo;,</p>
<p>अन्येऽपि संति-असंख्येयाः तीर्थेष्वे&rsquo; तादृशेश्वराः&rsquo; ;</p>
<p>‘वराहो&rsquo;,‘वामनः’,‘कूर्मः&rsquo;, &lsquo;सुग्रीवो&rsquo;, &lsquo;हनुमाँस्तथा,</p>
<p>&lsquo;गरुड&rsquo;श्च, &lsquo;एकदन्तः&rsquo; च, &lsquo;लम्बोदर - गजाननौ&rsquo;,</p>
<p>&lsquo;अष्टबाहुः&rsquo;, &lsquo;चतुर्बाहुः&rsquo; &lsquo;अष्टादशभुजेश्वरी&rsquo; ,</p>
<p>यत् किंचिदश्मर्पिडं च, मृन्मयी मूर्तिरेव वा,</p>
<p>दारुणा निर्मिता वाऽपि, कृत्रिमा, ऽकृत्रिमाऽपि वा,</p>
<p>ताम्रादि-निर्मिता वापि, वटिका वाऽपि कीदृशी,</p>
<p>वटादि-वृक्षाचैवापि, तथा गो-सर्प-वानराः―</p>
<p>पूज्यन्ते सर्वे पवैते हिन्दुभिर्नम्रबुद्धिभिः,</p>
<p>श्रद्धया, च, उपदेशाच्च तेषां &lsquo;धर्माधिकारिणां &rsquo; ।</p>
<p>वेदान्ते च प्रसिद्धं यद् “अचैतन्यं न विद्यते &quot; ;</p>
<p>अतो यावन्ति वस्तूनि तावन्तः सन्ति च - &lsquo;ईश्वराः&rsquo; ।</p>
<p>का हानिर्यदिमान्येत ततः &lsquo;कावा-ईश्वरो&rsquo; पि सः,</p>
<p>&lsquo;मक्का-ईश्वर&rsquo; स्तथैव-अपि मान्येत&rsquo;मदिना-ईश्वरः &rsquo; ,</p>
<p>&lsquo;मश्द-ईश्वर&rsquo; स्तथा चापि, तथा &lsquo;करबला - ईश्वरः &rsquo; ,</p>
<p>&lsquo;दरगाह-ईश्वर&rsquo;श्चापि, तथा च &lsquo;तकिया- ईश्वरः &lsquo;,</p>
<p>&lsquo;क़ब्र - ईश्वर&rsquo; स्तथैवापि, तथा &lsquo;मक़बरा - ईश्वरः&rsquo; ?</p>
<p>मुस्लिमानामीदृशानि देव-तीर्थानि संति हि,</p>
<p>&lsquo;अल्ले&rsquo; श्वरस्तु सर्वत्र भिन्नैर्नामभिरीड्यते।</p>
<p>&lsquo;परमात्मा&rsquo; -ईश्वरो यद्वद् हिन्दुभिः सर्वनामभिः ।</p>
<p>फ़िलिस्तीन-प्रदेशस्य तथा &lsquo;बेथ्लहमेश्वरः&rsquo; ,</p>
<p>&lsquo;यरुस्लीमेश्वर&rsquo;श्वापि, तथा &lsquo;कलवरीश्वरः&rsquo; ,</p>
<p>&lsquo;रोमेश्वर&rsquo; स्तथा चापि, क्रिस्चनैर्ये समर्चिताः—</p>
<p>को दोषो यदि मान्येरन् एते, ऽन्ये चाऽपि तादृशाः ?</p>
<p>एको &lsquo;गाड्’-ईश्वरो ह्येव सर्वस्थानेषु पूज्यते ।</p>
<p>‘अल्ला’-‘गाड्’-‘परमात्मा&rsquo; चाऽप्येकार्थाः एव ते त्रयः ।</p>
<p>समुद्रस्याऽपरे पारे, द्वारकायास्तु पश्चिमे,</p>
<p>&lsquo;अर्ब&rsquo;नाम्ना प्रसिद्धोऽस्ति देशो जनपदो महान् ;</p>
<p>&lsquo;अर्बाणां&rsquo; अस्ति तत्रैका &lsquo;मक्का&rsquo; नाम महापुरी,</p>
<p>यत्र &lsquo;काबेश्वरो&rsquo; देवः &lsquo;अल्ला&rsquo; नाम्ना समर्च्यते ;</p>
<p>&lsquo;हज्रुल - अस्वद्&rsquo; इति ख्यातं ज्योतिर्लिङ्गमपौरुषं,</p>
<p>इब्राहीमर्षिणा, पूर्वं, &lsquo;काबा&rsquo; -नामक मंदिरं</p>
<p>निर्माय, स्थापितं तत्र, पूजार्थं, लोकभूतये ;</p>
<p>ज्वलदुल्कास्वरूपेणाऽपतद्, अश्ममयं, हि तन्,</p>
<p>नभसस्तु पुराकाले; न नरेण च टंकितं ;</p>
<p>ज्योतिर्लिङ्गमतः ख्यातं, अकृत्रिमं, अपौरुषं ।</p>
<p>प्रत्यब्दं &lsquo;हज्ज&rsquo;-यात्रायै, तत्र गच्छन्ति मुस्लिमाः,</p>
<p>&lsquo;जिल्हिज्ज&rsquo;-नाम्नि मासे तु, शतशश्च सहस्रशः,</p>
<p>पृथिव्याः सर्वभागेभ्यो, यत्र यत्र वसंति ते ;</p>
<p>गत्वाऽब्धिनाच मरुणा, मक्कानिकटमागताः,</p>
<p>वसित्वाऽसीविते वस्त्रे, त्यक्का-उष्णीष-पदत्रकान्,</p>
<p>पद्भ्यामेव च गच्छन्तः द्वित्रक्रोशान्, ततस्तु ते,</p>
<p>काबामंदिरमासाद्य, विशंति-अस्याऽङ्गणं महत्;</p>
<p>प्रक्षाल्य &lsquo;ज़म्-ज़मे&rsquo; कुंडे, कुर्वंति च परिक्रमां,</p>
<p>काबा-गर्भगृहस्यैते, प्रणमंति च दंडवत् ;</p>
<p>प्रविश्य तद्गृहं पश्चात्, चुम्बन्ति-अश्मानं-&lsquo;अस्वदम्&rsquo;,</p>
<p>ध्यायन्ति च परात्मानं क्षणाय-&lsquo;अल्ला&rsquo;-ऽभिधं ततः ।</p>
<p>हिन्दूनामिव सा पूजा, किन्तु द्रव्यैर्विना हि सा,</p>
<p>न पुष्प-धूप- नैवेद्य-जल-मिष्टान्न-कर्दमाः,</p>
<p>न-अक्षतानि, न पत्राणि, रक्तपीतं न लेपनं,</p>
<p>न ताम्र-रौप्य-खंडानां आह्वानं देवलैरपि,</p>
<p>न भिक्षु-आक्रोश-संबाधौ, न संमर्दः परस्परम् ।</p>
<p>&lsquo;ब्राह्म&rsquo;-प्राये स्थितो धर्मे, &lsquo;ईब्राहीमे &lsquo;ति यः स्मृतः,</p>
<p>मान्यः प्रजापतिर् धर्मत्रयस्यापि-अनुयायिनां,</p>
<p>यहूदानां, क्रिस्चनानां, मुस्लिमानां तथैव च ;</p>
<p>चतुर्वर्षसहस्राणि तस्य कालाद् गतानि हि ;</p>
<p>तस्याऽन्ववाये च महापुरुषोऽभून्मुहम्मदः,</p>
<p>ईसाकालात् शताब्दे तु षष्ठे गच्छति पूर्णतां ;</p>
<p>मुस्लिमानां प्रधानर्षिः विशेषेण मुहम्मदः;</p>
<p>सम्प्रदायास्तु सर्वेऽपि तेषां, तं पूजयंति हि ;</p>
<p>&lsquo;क़ुरान&rsquo;-नामकं तेषां प्रधानं धर्म-पुस्तकं ;</p>
<p>मुहम्मदेन &lsquo;दृष्टाः&rsquo; ते मंत्रास्तत्र स्थितास्तु ये ।</p>
<p>ईसा तथा क्रिस्चनानां प्रधानर्षिश्चः पुस्तकं,</p>
<p>&lsquo;न्यू- टेस्टामेंट&rsquo;, यद् भाषा-सहस्रेऽपि-अस्ति-अनूदितं;</p>
<p>कोणं कोणं पृथिव्याश्च, जातिं जातिं च मानवीं,</p>
<p>ख्रीस्तीयैर्ब्राह्मणैस्तश्च प्रापितं लोक-सेवकैः ।</p>
<p>सर्वेषामेव धर्माणां ऋषयः, पुस्तकानि च,</p>
<p>तीर्थस्थानानि चैवापि पवित्राणि भवंति हि ;</p>
<p>प्रत्येक-सम्प्रदायस्य, यथा सन्ति च हिन्दुषु—</p>
<p>अद्वैतिनां शाङ्कराणां, विशिष्टाऽद्वैतिनामपि</p>
<p>तथा रामानुजीयानां, माध्वानां द्वैतिनामपि,</p>
<p>निम्बार्क-प्रभुचैतन्य-वल्लभा-ऽद्यनुयायिनां ।</p>
<p>किंतु संग्राहको धर्मः सर्वेषामपि &lsquo;मानवः&rsquo; ;</p>
<p>अनन्ताश्चापि वै &lsquo;वेदाः&rsquo; सर्वग्रन्थोपधायकाः ;</p>
<p>सर्वेऽपि धर्मग्रन्थास्ते &ldquo;वेद एव हि सर्वशः &quot; ।</p>
<p>“देशधर्मान्, जातिधर्मान्, कुलधर्मांश्च शाश्वतान्,</p>
<p>पाखंडगणधर्मांश्च, शास्त्रेऽस्मिन्नुक्तवान्मनुः । &quot; (म० )</p>
<p>मूलं न लभ्यते किंतु सर्वं प्रवचनं मनोः ;</p>
<p>लभ्ये ग्रन्थे स्मृतेः, धर्माः उक्ताः सर्वे न सन्ति ते ।</p>
<p>भृगुणा संस्कृता चेयं लभ्यमाना मनुस्मृतिः—</p>
<p>इति तु स्पष्टमेवोक्तं तस्यामेव पुनः पुनः ;</p>
<p>&ldquo;एतद्वोऽयं भृगुः शास्त्रं श्रावयिष्यत्यशेषतः,</p>
<p>एतद्धि मत्तोऽधिजगे सर्वमेषोऽखिलं मुनिः ;</p>
<p>ततस्तथा स तेनोक्तोमहर्षिर्मनुना भृगुः ,</p>
<p>तानब्रवीद् ऋषीन् सर्वान्, प्रीतात्मा, श्रूयतामिति ; x</p>
<p>स तानुवाच धर्मात्मा महर्षीन् मानवो भृगुः,</p>
<p>श्रूयतां येन दोषेण मृत्युर्विप्रान् जिघांसति ;</p>
<p>अनभ्यासेन वेदानां, आचारस्य च वर्जनात्,</p>
<p>प्रमादाद्, अन्नदोषाश्च, मृत्युर्विप्रान् जिघांसति” ; x</p>
<p>( प्रमादो, मदनो, मद्यं, उन्मादो, मादकं, मदः</p>
<p>प्रमाद-भेदाः सर्वे ते; &ldquo;सुखं मोहनमात्मनः</p>
<p>निद्राऽलस्यप्रमादोत्थं तत्तामसमुदाहृतं &quot; ; गी०)</p>
<p>&quot; इत्येवं मानवं शास्त्रं भृगुप्रोक्तं पठन् द्विजः,</p>
<p>भवत्याचारवान् नित्यं, यथेष्टां प्राप्नुयाद् गतिं&rdquo; । (म० )</p>
<p>प्रसंगप्राप्तमेतच्चाऽवधार्यंसुविचारकैः—</p>
<p>क्षत्रियश्वादिराजश्च वक्ति स्वायम्भुवो मनुः,</p>
<p>&ldquo;पतीन् प्रजानां असृजं महर्षीन् आदितो दश&rdquo; ,</p>
<p>तथोक्तं पुनरेवाऽत्र यथाऽयं “ मानवो भृगुः”;</p>
<p>क्षत्रियस्य मनोः पुत्राः ब्राह्मणास्तु महर्षयः;</p>
<p>एतेन स्पष्टमेवोक्तं प्राक्काले किल भारते,</p>
<p>वर्णता कर्मणैवाऽसीत्; न कथंचन जन्मना ।</p>
<p>भारतीयान् भृगुद्वारा यथा मनुरशिक्षयत्,</p>
<p>तथाऽन्याः स्वप्रजाभूताः जातीः अन्यैः अशिक्षयत् ;</p>
<p>शिक्षयिष्यति चैवाऽपि यथा-योग्यं पुनः पुनः,</p>
<p>स्वसृष्टैश्च विसृष्टैश्व, पुत्रभूतैर्महर्षिभिः,</p>
<p>ऋषिभिश्च,</p>
<p>तथैवाऽन्यैर्विविधैरधिकारिभिः ।</p>
<p>सर्वदेशे चतुर्वर्णाः, सर्वदेशे च &lsquo;मानवाः&rsquo; :</p>
<p>हितध्याता च सर्वेषां वत्सलो भगवान् मनुः ।</p>
<p>बृहत्त्वाद् बृंहणाद् &lsquo;ब्रह्मा&rsquo;; मननान् &lsquo;मनु&rsquo;रुच्यते ;</p>
<p>महत्तत्त्वे मनोंऽशो यः, स यस्मिन् संभृतोऽधिकं,</p>
<p>सर्वदर्शी, महायोगसिद्धिभिश्चापि संयुतः,</p>
<p>संयुक्तश्च तथा सर्वैर् महापुरुषलक्षणैः,</p>
<p>विशिष्टोत्कृष्टजीवोऽयं &lsquo;मनु&rsquo; रित्यभिधीयते ;</p>
<p>प्रवर्त्तकोऽयं वंशस्य मानवानां प्रजापतिः ;</p>
<p>&ldquo;वात्सल्ये मनुवन्नृणां –पुराणेषूपमा स्मृता ।</p>
<p>इतिहासे, पदं चैतद् अधिकारस्य वाचकं ;</p>
<p>उच्चावचाश्च &lsquo;मनवो&rsquo; बहवस्तत्र वर्णिताः ।</p>
<p>कस्याः अपि महाजातेः आद्यः आरम्भकस्तु यः,</p>
<p>&lsquo;मनुः&rsquo; इत्युच्यते सोऽपि; सर्वाद्यस्तु प्रजापतिः,</p>
<p>सर्वेषां मानवानां च, मनुः &lsquo;स्वायम्भुवोऽभवत् ।</p>
<p>सप्तमः तु-आर्यजातीनां मनुर् &lsquo;वैवस्वतो&rsquo; ऽस्ति वै ;</p>
<p>&ldquo;सावर्णिः सूर्यतनयो, ऽसौ मनुः कथ्यतेऽष्टमः&rdquo; ; (दु०सप्त० )</p>
<p>अवान्तराश्च &lsquo;मनवः सन्ति प्रति &lsquo;महामनुं&rsquo; ।</p>
<p>सुरथश्च समाधिश्च, यौ तौ &lsquo;स्वारोचिषे&rsquo; ऽन्तरे,</p>
<p>खिन्नौ, विरक्तौ, आपन्नौ, तेपतुस्तपः उत्तमं ,</p>
<p>तावेव हि पुनर्जातौ, “कलापग्राममास्थितौ” ,</p>
<p>मरुश्च सूर्यवंशीयः, देवापिश्चंद्रवंशजः ;</p>
<p>महत् तपस् तपन्तौ च, “महायोगबलान्वितौ” ,</p>
<p>काले काले मनुष्येषु चातुर्वर्ण्य-व्यवस्थितिं,</p>
<p>जीर्णोद्धारं च, कुरुतः, आदेशात्तु महामनोः ;</p>
<p>&lsquo;सावर्णिश्चापि, &lsquo;व्यास&rsquo;श्च भाविनौ-अष्टमेऽन्तरे ।</p>
<p>मनोः सप्तर्षयः संति प्रत्येकस्य सभासदः ;</p>
<p>ज्ञानानां व्यास-कर्त्ता यः तेषां, व्यासः स कीर्त्तितः ;</p>
<p>अन्येषां अन्यकृत्यानि, राष्ट्रे वै मंत्रिणां यथा ।</p>
<p>स्वायम्भुवेन मनुना-आदौ धर्माः ये प्रवर्त्तिताः,</p>
<p>अवरैः &lsquo;मनुभिः&rsquo; तेषु क्रियते परिवर्त्तनं,</p>
<p>संकोचः, परिवृद्धिर्वा, देशकालानुसारतः ;</p>
<p>तत्तद्देशीय&rsquo;र्षिभि’श्च धर्मस्तु व्यवसीयते ।</p>
<p>एवमेव प्रवृत्तास्तु धर्माश्च, स्मृतयो, बहु;</p>
<p>स्वायम्भुव-कृतं किंतु सर्वाऽनुस्यूतमस्ति वै</p>
<p>चातुर्वर्ण्यं, प्रकृत्यैव, सर्वसंग्राहकं यतः ।</p>
<p>अनेन विधिना, सर्वे धर्माः, सर्वाश्च जातयः,</p>
<p>&lsquo;मानवानां&rsquo; समानेयाः धर्मे नित्ये तु &lsquo;मानवे&rsquo; ।</p>
<p>यदि न क्रियते त्वेवं, मिथ्या-पार्थक्य-दर्शनात्,</p>
<p>विनाशः एव भविता हिन्दू-धर्मस्य, निश्चितं ।</p>
<p>&lsquo;भेदात् &rsquo; क्षयः;चयो&rsquo;ऽभेदात्&rsquo;; एतत् प्रत्यक्षमेव वै;</p>
<p>तथाऽप्यविद्या-प्राबल्याद्, &lsquo;भेदः&rsquo; एव प्रसार्यते ।</p>
<p>&lsquo;अभेद-भावो&rsquo; वेदान्तैः सौमनस्याय घोषितो</p>
<p>यत्र, तत्र-‘अभेद-भावो&rsquo; विकरालो विजृम्भते,</p>
<p>वेदान्त-घोषं आवार्य, घोरं नर्दति गर्जति ,</p>
<p>ग्रसिष्यन् वृत्रवद्, धर्म, &lsquo;इन्द्रो&rsquo; (राजा, शासको) यदि न रक्षति,</p>
<p>&lsquo;दधीचि&rsquo;-&lsquo;आत्म-बलेर्&rsquo; जातेनाऽनिवार्येण हेतिना,</p>
<p>तपो -विद्या-मयेन-र्षि-तेजसा संभृतेन च ।</p>
<p>उच्छास्त्रवर्त्तिराजनियंत्रणं कथं ?</p>
<p>(२३) प्र० &ldquo;क्षत्रस्याति प्रवृद्धस्य&rdquo;, राज्ञश्वोच्छास्त्रवर्त्तिनः,</p>
<p>&ldquo;ब्रह्मैव संनियन्तृ स्यात्; क्षत्रं हि ब्रह्मसंभवं &ldquo;, (म० )</p>
<p>इति यन्मनुना प्रोक्तं, अद्य तत्सम्भवेत् कथं ;</p>
<p>कथं नु ब्रह्मजं क्षत्रं; कथं वा तन्नियन्त्रणं ?</p>
<p>उ० ज्ञानेनोत्पादितं शस्त्रं, अस्त्रं च विविधं तथा,</p>
<p>ज्ञानेनैवाऽन्यशस्त्रास्त्रैर् विहन्तुमपि शक्यते ;</p>
<p>ज्ञानं ब्रह्म; तथा शस्त्रं क्षत्रं; इत्यत्र. रूपकं ।</p>
<p>ऐतिहासिकः एवाऽपि तथाऽर्थोऽन्योऽत्र विद्यते</p>
<p>&lsquo;ब्रह्मा&rsquo;ऽऽदेशात् प्रजाभिस्तु &lsquo;मनुर्&rsquo; आदौ वृतो नृपः —</p>
<p>निदर्शनत्वेनेतिहासैः इत्याख्यानं तु कीर्त्यते ; (म० भा० शां० ६६)</p>
<p>प्रत्येक-जातौ वृद्धानां श्रद्धेयानां कदम्बकं</p>
<p>&lsquo;ब्रह्मा&rsquo;-इति बहुमान्यत्वाद् बृहत्त्वाच्चापि चक्ष्यते;</p>
<p>एकोऽथवा वृद्धतमः सर्वमान्यः &lsquo;पितामहः&rsquo; ;</p>
<p>तस्याऽऽदेशान् नरो योग्यः राजत्वे विनियुज्यते ,</p>
<p>तथैवाऽस्याऽज्ञयाऽयोग्यः राजत्वादपकृष्यते ;</p>
<p>ज्ञानिनो &lsquo;राजकर्तारो&rsquo; ऽतः क्षत्रोद्भव-कारणं ।</p>
<p>अथ च &lsquo;ब्रह्म&rsquo;-नेतृत्वे, सुसम्भूय, &lsquo;महाजनः&rsquo; ,</p>
<p>क्षत्रं उत्पथगं राज्याद् बलेनैवाऽवरोपयेत् ।</p>
<p>&ldquo;स्ववीर्याद राजवीर्याश्च स्ववीर्यं बलवत्तरं ; x</p>
<p>सर्वं तु तपसा साध्यं, तपो हि दुरतिक्रमं &quot; ; (म० )</p>
<p>यदि वा-एकस्य विप्रस्य महर्षेः,तपसाऽर्जिता,</p>
<p>योगसिद्धा भवेत् शक्तिः तादृशी-ऐश्वर्यमयी -अपि,</p>
<p>ऊच्छास्त्रवर्त्तिनं भूपं शापेनैव तु निर्दहेत् ।</p>
<p>&ldquo;प्रजानां तु नृपः स्वामी, राज्ञःस्वामी पुरोहितः &quot; ; (म० भा० )</p>
<p>एवं हि मानवे धर्मे राजा सृष्टोऽभिरक्षिता ;</p>
<p>ज्ञानी च यन्ता तस्यापि,विधाता, चाऽनुशासिता ।</p>
<p>“विधाता, शासिता, वक्ता, मैत्रो &lsquo;ब्राह्मण&rsquo; उच्यते&rdquo; ; x</p>
<p>सज्ज्ञानवान् प्रकृत्यैव &ldquo;देवानामपि दैवतं ;</p>
<p>प्रमाणं चैव लोकस्य, ब्रह्म-एव-अत्र तु कारणं”; (म० ११)</p>
<p>यस्मिन् &lsquo;ज्ञानं&rsquo;, &lsquo;ब्रह्म&rsquo; &lsquo;वेदः&rsquo; नास्ति, न &lsquo;ब्राह्मणो&rsquo;ऽस्त्यसौ ;</p>
<p>यस्मिन् क्षत्र नियंतृत्वं नास्ति, न &lsquo;ब्राह्मणो&rsquo;ऽस्त्यसौ ।</p>
<p>(२४) प्र० सनातनस्य, चाऽर्यस्य, वैदिकस्याऽनुयायिनः ,</p>
<p>धर्मस्य मानवस्य, अभिधीयते हिन्दवः&rsquo; कथं ?</p>
<p>उ०</p>
<p>हेतोः नदानां पंचानां प्रान्तः पंचनदः स्मृतः ;</p>
<p>तेषां तु पाश्चात्यतमः &lsquo;सिन्धुर्&rsquo; नाम महानदः,</p>
<p>वर्षासु अस्ति स विस्तीर्णः महान् &lsquo;सिन्धु&rsquo; -समुद्रवत् ;</p>
<p>&lsquo;सैन्धवाः&rsquo; इति नाम्ना तु ज्ञातास्तत्प्रान्तवासिनः ;</p>
<p>समस्तःसः प्रदेशश्व &lsquo;सिन्धु&rsquo; - &lsquo;सिन्ध&rsquo; इति कीर्तितः ;</p>
<p>तस्यास्ति पश्चिमे, देशः, &lsquo;पर्शिया&rsquo; योऽभिधीयते ;</p>
<p>&lsquo;फ़ारस्&rsquo; इत्यपि स ज्ञातः, तद्भाषा चापि &lsquo;फ़ारसी&rsquo;</p>
<p>मुस्लिमाऽक्रमणाद् अर्वाक्, धर्मस्य परिवर्त्तनात्,</p>
<p>भाषायाश्च तथैव -&lsquo;अर्व&rsquo; शब्दानां परिमिश्रणात् ।</p>
<p>&ldquo;पारसीकांस्ततो जेतुं प्रतस्थे स्थलवर्त्मना &ldquo;, (रघुवंशं)</p>
<p>इत्येवं कालिदासेन तद्देशीयास्तु वर्णिताः ।</p>
<p>द्वौप्रान्तौ तस्य, &lsquo;पर्सिस्&rsquo; च, &lsquo;पार्थिया&rsquo; चेति, कीर्त्तितौ,</p>
<p>बभूवतुः पुरा काले, इत्यैतिह्यस्य कोविदाः ;</p>
<p>&lsquo;पार्थाः&rsquo; आसन्, द्वितीयस्य, सुप्रसिद्धाः धनुर्धराः ;</p>
<p>सर्वे ते प्रायशोऽभूवन् कुशलाः सव्यसाचिनः,</p>
<p>संमुखस्थाँश्च, पृष्ठस्थान, चतुर्दिक्षु स्थितानपि,</p>
<p>बाणैरविध्यन् शत्रूंस्ते, पंडिताः रणकर्मणि ;</p>
<p>सर्वस्य तस्य देशस्य नाम-&lsquo;आर्याना&rsquo; ऽपि चाऽभवत्,</p>
<p>परिवर्त्तेश्च भाषायाः कालेन- &lsquo;ईरान्&rsquo; इति, क्रमात् ;</p>
<p>&lsquo;आर्याः&rsquo; एव हि ते ऽभूवन् &lsquo;आर्याना&rsquo; -देशवासिनः ;</p>
<p>आथर्वणस्तु वेदोऽभूद् अमीषां, इति केचन ;</p>
<p>&lsquo;ज़िन्द -आविस्ता&rsquo; -इति नाम्ना यत् प्रसिद्धश्चास्ति साम्प्रतं ।</p>
<p>कलहेऽङ्गिरसां चाऽपि भृगूणां च समुत्थिते,</p>
<p>भारताद् भार्गवाः केचिद् &lsquo;आर्यानां&rsquo; जग्मुरञ्जसा ;</p>
<p>( इतीदृशाः कथाः संति; निश्चयस्तत्र दुर्लभः ) ;</p>
<p>कंठ-निर्मिति-भेदाच्च, &lsquo;स-कारः&rsquo;, तैः, &lsquo;ह-कार&rsquo; वद्</p>
<p>उच्चार्यते ऽतः तैः शब्दाः संस्कृताः विकृताः बहु ;</p>
<p>&lsquo;सिन्धुर्&rsquo; &lsquo;हिन्धुः&rsquo;, &lsquo;सैन्धवा&rsquo;श्च, &lsquo;हैन्धवाः&rsquo; इत्यतोऽभवन् ;</p>
<p>क्रमशः, &lsquo;हिन्द&rsquo;, &lsquo;हिन्दू&rsquo;, च, &lsquo;हिन्दु-स्थाने&rsquo; ति चैव हि,</p>
<p>&lsquo;हिन्दी&rsquo; च, &lsquo;हिन्दोस्ताने&rsquo; ति, चाऽभूत् शब्द-परम्परा;</p>
<p>&lsquo;ऐयोनिया&rsquo; चेति नाम &lsquo;ग्रीस&rsquo;-देशस्य यत् पुरा</p>
<p>अभूत्, तद् &lsquo;यवनै&rsquo;रेव वासितत्वादभूद् इति;</p>
<p>उक्तं च मनुना -एते तु यवनाः क्षत्रजातयः ;</p>
<p>एवमेव &lsquo;असुरा&rsquo;श्चापि देशं &lsquo;आसुरिया&rsquo; ऽभिधं,</p>
<p>&lsquo;आसीरिये &lsquo;ति चाख्यातं वासयांचक्रिरे पुरा ;</p>
<p>&lsquo;देवानां&rsquo; भारतीयानां &lsquo;भ्रातृव्याः&rsquo; एव ते ऽभवन् ।</p>
<p>प्रसिद्धं हि पुराणे यद्, &lsquo;असुरा&rsquo; ऽपरनामकाः</p>
<p>दैत्याः, तथैव देवाश्च भ्रातरो हि विमातृजाः ।</p>
<p>&lsquo;द्वंद्वानि&rsquo; देव-दैत्यानां प्रकृत्या शाश्वतानि च ।</p>
<p>पुराण&rsquo;रूपक&rsquo; स्यास्य बहवोऽर्थाः भवंति वै,</p>
<p>आध्यात्मिकः, तथैवाधिदैविकः, च- ऐतिहासिकः ।</p>
<p>&lsquo;सिन्धु&rsquo;-देशः &lsquo;हिन्द&rsquo; इति पारस्यैरभ्यधीयत ;</p>
<p>भारतस्य समग्रस्य ततो जाताऽभिधा क्रमात् ;</p>
<p>&lsquo;ग्रीका&rsquo; दि&rsquo; -यवनैः&rsquo; पश्चाद् &lsquo;इंडिया&rsquo;-इत्येव सा कृता ;</p>
<p>यूरोपीयैः ततः सर्वैरद्यावधि तथोच्यते ।</p>
<p>&lsquo;हिन्दू&rsquo; शब्दो न &lsquo;धर्मस्य&rsquo;, देशस्यैवास्ति, सूचकः ;</p>
<p>&lsquo;हिन्दू&rsquo; - &lsquo;हिन्दी&rsquo;ति वा नाम्ना सर्वे भारतवासिनः</p>
<p>पारस्यादिभिरुच्यन्ते, &lsquo;हिन्दवो&rsquo;, &lsquo;मुस्लिमाः&rsquo; अपि</p>
<p>&lsquo;हिन्दू&rsquo; - नाम्नातु यो धर्मः साम्प्रतं बुध्यते जनैः,</p>
<p>तस्य सत्यं नाम रूपं &lsquo;मानवो धर्म&rsquo; एव हि ,</p>
<p>यतः स &lsquo;मनुना&rsquo; ऽऽदिष्टः, कर्मवर्णाश्रमात्मकः,</p>
<p>मानवानां तु सर्वेषां इहाऽमुत्र हिताय वै ।</p>
<p>रूपकाणां व्याख्यानं</p>
<p>(२५) प्र० &lsquo;रूपकाणि&rsquo; पुराणानां उद्दिष्टानि पुनः पुनः,</p>
<p>केषांचिदत्र व्याख्यानं कस्मान्न क्रियतेऽधुना ?</p>
<p>उ० ग्रन्थेष्वन्येषु हिन्दी-आंग्ल भाषाभ्यां निर्मितेषु तु</p>
<p>व्याख्यानं यतितं; पूर्वं अत्राप्येवं तु तत्कृतं,</p>
<p>केषांचिद्; अन्येषां चाऽत्र यथामति-उपकल्प्यते ।</p>
<p>(१) &lsquo;समुद्रो&rsquo; &lsquo;वरुण आकाशौ&rsquo; वेदे पर्यायवाचकाः ;</p>
<p>आश्चर्याणां समग्राणां आकाशो &lsquo;ऽद्भुतसागरः&rsquo; ;</p>
<p>&ldquo;अदब्धानि वरुणस्य व्रतानि”; (वे० )</p>
<p>&ldquo;समुद्र इव दुर्बोधो, x गुप्तार्थो वरुणो यथा &quot; ; ( भा० )</p>
<p>शून्यः, सर्वार्थसम्पूर्णो, ऽव्यक्तो, व्यक्तनिधिस्तथा :</p>
<p>खं, ब्रह्म, अण्डैः असंख्येयैर् आचितं चितिरेणुभिः,</p>
<p>सूर्यैः, चन्द्रैः, धरित्रीभिः, ग्रह-नक्षत्र-तारकैः,</p>
<p>विचित्राभिर् विभिन्नाभिः सृष्टिभिः पूरितैरपि :</p>
<p>जगति-असंख्याः अणवः, प्रत्यणौ च जगत्, तथा । (यो० वा० )</p>
<p>मूलप्रकृतिरेव-अस्य &lsquo;शेषो&rsquo;, यः शिष्यते कुषत् ;</p>
<p>नाऽन्तो यस्य-अस्ति- &lsquo;अनन्तो ऽसौ, प्रलयेषु महत्स्वपि :</p>
<p>सर्वाः यस्मिन् प्रधीयन्ते विकृति-व्यक्तयो ऋधक्,</p>
<p>&lsquo;प्रधानं&rsquo; तत्;समुद्रेऽस्मिन् प्लवते व्यापकं कुवित्,</p>
<p>फणाऽसंख्य सहस्त्रैश्च सर्पवत् सर्पतीति च ।</p>
<p>स-देवं च जगत्सर्वं तस्योपरि-अवलम्बितं ।</p>
<p>&lsquo;विष्णु&rsquo; र्विसिन्वनाद्, &lsquo;ब्रह्मा&rsquo; बृंहणात्&rsquo;, &lsquo;शयनात्&rsquo; शिवः</p>
<p>महत्तत्त्वस्य रूपाणि, त्रयोंऽशाश्च, गुणास्त्रयः ।</p>
<p>&lsquo;विष्णोः&rsquo; &lsquo;सूत्रात्मनो&rsquo; &lsquo;नाभेः&rsquo; &lsquo;नालानि&rsquo; च समन्ततः</p>
<p>प्रसृतानि यथा नाड्यः शरीरे मानवे सुकं,</p>
<p>सम्प्रदाये यथा सौरे वितताश्चाऽर्करश्मयः :</p>
<p>तथैव &lsquo;विष्णोः&rsquo; सूत्राणि विद्युत्-प्राण-मयानि च,</p>
<p>ब्रह्मांडान्यप्यनन्तानि, विश्वानि च, जगन्ति च,</p>
<p>एकीकृत्याऽप्यनेकानि, सम्यग् बद्धा परस्परं,</p>
<p>&lsquo;धारयंति&rsquo;; प्रकृत्याश्च &lsquo;धर्मैः &rsquo; संचारयंति च ।</p>
<p>अंडान्येव हि &lsquo;पद्मानि&rsquo;; यथोक्तं शांतिपर्वणि—</p>
<p>&ldquo;मानसस्येह या मूर्त्तिर्ब्रह्मत्वं समुपागता,</p>
<p>तस्यासन-विधानार्थं पृथिवी पद्ममुच्यते&rdquo; । (म० भा०शां०१८०)</p>
<p>“तामसस्तु मधुर्जातः कैटभश्चापि राजसः&rsquo;, (,, ३५७ )</p>
<p>अर्थात्, कामो मधुर्ज्ञेयः, क्रोधः कैटभ एव च ।</p>
<p>तौ &lsquo;ब्रह्माणं&rsquo;च&rsquo;वेद&rsquo; च सर्वदा हन्तुमिच्छतः ;</p>
<p>&lsquo;विष्णुः&rsquo;, सत्त्वमयं ज्ञानं, सदा तौ च नियच्छति ।</p>
<p>(२) देवाऽसुराः प्रकृतयः वासनाः याः शुभाऽशुभाः,</p>
<p>( छा० उ० शां० भा० ),</p>
<p>असंख्याश्चाऽप्रमेयाश्च द्वंद्वीभूताश्च शक्तयः,</p>
<p>सच्चिदानन्दरूपस्य परस्य परमात्मनः ;</p>
<p>विरुद्धगतयः सर्वाः, चक्रवभ्रमकारिकाः,</p>
<p>विरोधेन विकर्षन्ति &lsquo;वासुं&rsquo; प्राणं इतस्ततः ;</p>
<p>&lsquo;मन्दरः&rsquo; तु &lsquo;शरीरं&rsquo; च, प्रति &lsquo;ब्रह्मांडं&rsquo; एव च ।</p>
<p>समुद्रमंथनं ह्येतत् सदैवास्ति प्रवर्त्तितं,</p>
<p>सर्वत्राऽपि च संसारे, प्रत्येके हृदये तथा ।</p>
<p>&lsquo;वासुकेः&rsquo;, देवदैत्यैश्च पर्यायेण विकर्षणाद्,</p>
<p>उत्पद्यते &lsquo;भ्रम&rsquo; र्घोरा; संघर्षात्, सर्वजीवने ,</p>
<p>क्रोधात्मकं करालं च विषं, दाहि, &lsquo;हलाहलं&rsquo; ;</p>
<p>&lsquo;शिवै&rsquo;र्वृद्धैः प्रपीतेऽस्मिन्, लीलया, मन्थने पुनः,</p>
<p>जीवनस्योपयोगीनि &lsquo;रत्नानि&rsquo; -आविर्भवन्ति वै;</p>
<p>तेषामर्थे पुनः स्पर्धा पक्षयोर्, युद्धमेव च ।</p>
<p>सार्वत्रिकं, सार्वदिकं एतज्जीवनचित्रणं ।</p>
<p>(३) &lsquo;राहोः&rsquo; आख्यायिका स्पष्टं &lsquo;ग्रहण&rsquo; स्यैव रूपकं ।</p>
<p>सूर्याचंद्रमसोर्मध्ये भूः नृत्यंती यदाऽऽव्रजेत्,</p>
<p>तस्याश्छाया तदा चंद्रं आच्छादयति चांशतः ,</p>
<p>पूर्णतो वा, कियत्कालं; चंद्रग्रहणमेव तत् ।</p>
<p>सूर्यभूम्योर्यदा मध्ये, भ्रमन्, आयाति चंद्रमाः,</p>
<p>सूर्यः पिधीयते तावन्नेत्रेभ्यो भूनिवासिनां,</p>
<p>छाया चंद्रमसश्चापि पतत्येव धरोपरि,</p>
<p>अंशतः, पूर्णतो, वाऽपि; तत् सूर्यग्रहणं मतं ।</p>
<p>(४) वृत्राऽसुरकथा नूनं वर्षारूपकमेव हि ;</p>
<p>निरुक्त-नामके ग्रन्थे उक्तं यास्कर्षिणैव तत् ;</p>
<p>विशेषार्थास्तु द्रष्टव्याः हिन्दी-ग्रन्थे &lsquo;प्रयोजने&rsquo; ।</p>
<p>(५) सृष्ट्यादौ, सौरजगतः व्यवस्थायाः पुरा, ऽभवत्</p>
<p>संकुल- भ्रमणं भूरि खगोलानां च घट्टनं;</p>
<p>मिष्टार्थंं दुर्विनीतानां बालानां इव, धावतां,</p>
<p>अन्योऽन्यं मृद्गतां चापि, प्राक्सम्यगुपवेशनात् ;</p>
<p>यथा भूमेरिदानीं तु चन्द्रः एकोऽस्त्युपग्रहः,</p>
<p>तथा बृहस्पतेः संति नव चंद्राः ह्युपग्रहाः ;</p>
<p>सम्भूयते यत्, प्राक्काले, तेषां कश्चिदुपग्रहः,</p>
<p>भुवश्चन्द्रमसाऽकृष्टः, तेन सम्मर्दमाप च,</p>
<p>भग्नाभ्यां च तदंशाभ्यां &lsquo;बुधो&rsquo; जातो नवो ग्रहः ।</p>
<p>एवमेव हि सम्भाव्यः, भूमेर्महति कम्पने,</p>
<p>‘वराह’-विष्णोः भूमेश्च, जन्म भौम-ग्रहस्य वै ।</p>
<p>(६) पूर्वे ‘अश्वत्थ’-शब्दस्य ह्यत्र निर्वचनं कृतं ;</p>
<p>तद्वदेव निरुक्तिः स्याद् ‘अश्विनी’-ति पदस्य च ;</p>
<p>‘नासत्यौ’‘नासिका’-जातौ, श्वासः प्रश्वास एव च ,</p>
<p>प्राणाऽपानौ, ‘देव’-वैद्यौ, ‘अश्विन्या’स्तु ‘कु-मारकौ’;</p>
<p>इन्द्रियाणि तु देवाः वै; “प्राणायामः परं बलं ;</p>
<p>×</p>
<p>“प्राणायामैर्दहेद्दोषान्, धारणाभिश्च किल्बिषान् ,</p>
<p>प्रत्याहारेण संसर्गान्, ध्यानेनाऽनीश्वरान् गुणान्”। (म० )</p>
<p>‘कश्यपः’, ‘पश्यकः’, सूर्यः ( निरुक्त ) ;</p>
<p>भूः, दितिश्चा, ऽदितिस्तथा ,</p>
<p>तथैवान्यानि रूपाणि यानि-उक्तानि त्रयोदश</p>
<p>भार्यात्वेन-अस्य; तज्जाताः मुख्याः सर्वाश्व ‘जातयः’ ,</p>
<p>सर्वेषां जीवजन्तूनां भूमेः, याः स्युः त्रयोदश ।</p>
<p>अगस्त्य-तारकं त्वासीत् ध्रुव-स्थाने पुरा युगे ;</p>
<p>भूमेर्-अक्षस्य सरणाद्, अगस्त्यो दक्षिणां दिशं ,</p>
<p>अदृश्यत प्रस्थित इव, भूकम्पश्च महान् अभूत् ,</p>
<p>विंध्यपर्वत-पातश्च, तथा-एकाब्धेश्चशोषणं ;</p>
<p>पुनर्जलैर्महागर्त्तपूर्त्तिश्चाऽभूत् क्रमाद्, इति ।</p>
<p>पुनः सरेच् चेद् अक्षोऽयं, अगस्त्यश्चोत्तरं व्रजेत् ,</p>
<p>पुनर्भवेन् महाकम्पः, जलस्थल-विवर्त्तनं ,</p>
<p>विन्ध्यस्य पुन‘रुत्थानं’, हिमाद्रेः ‘पतनं’तथा ।</p>
<p>“यच्चेदं दृश्यते किञ्चित् जगत् स्थावरजंगमं ,</p>
<p>तत् सर्वेअस्थिरं, ब्रह्मन्, स्वप्नसंगमसंनिभं ;</p>
<p>शुष्कसागरसंकाशो निखातो योऽद्य दृश्यते ,</p>
<p>स प्रातर्-अभ्रसंवीतो नगः सम्पद्यते मुने ;</p>
<p>यो वनव्यूहविस्तीर्णो विलीढ़गगनो महान् ,</p>
<p>दिनैरेव स यात्युर्वीसमतां कूपतां च वा ;</p>
<p>यदंगं अद्य संवीतं कौशेयस्रग्विलेपनैः ,</p>
<p>दिगम्बरं तदेव श्वो दूरे विशरिताऽवटे ;</p>
<p>×</p>
<p>शुष्यंत्यपि समुद्राश्च,शीर्येते तारकाः अपि ,</p>
<p>ध्रुवोऽप्यध्रुवजीवोऽस्ति, कैवाऽस्था मादृशे जने ;</p>
<p>सोमोऽपि व्योमतां याति, मार्त्तेडोऽप्येति खंडतां ,</p>
<p>धराऽपि याति वैधुर्ये, कैवाऽस्था मादृशे जने”। (यो०वा० )</p>
<p>(९) मेरुः पर्वतराजोऽस्ति, भू-मध्ये चाऽपि संस्थितः ,</p>
<p>देवानामालयश्चापि; त्रयस्त्रिंशच्चदेवताः ;</p>
<p>महा-ईशश्च उ-मया सार्धेशिखरे रमतेऽस्य च ;</p>
<p>गंगा त्रि-पथ-गा चाऽपि शिरस्यस्य विराजते ;–</p>
<p>योगिनां तु शरीरस्य सर्वमेतद्धि रूपकं ।</p>
<p>‘पर्वभि’निर्मितो यस्मात् तस्मान्मेरुस्तु ‘पर्वतः’;</p>
<p>‘मेरुदंड’, पृष्ठवंशः शरीरे मानवे च सः ;</p>
<p>तत्र संचारिणी देवी शक्तिराद्या तु ‘पार्वती’;</p>
<p>‘उ’-कारस्य निषेधेन, मा-इति-‘उमा’ऽपि स्मृताऽस्ति सा ;</p>
<p>मुख्यनाडीत्रयं तत्र ‘त्रिपथं’च ‘नदी-त्रयं’</p>
<p>एकीभूतं, ‘सुर’-सरिद्, ‘गंगा’या ‘गमनात्’सदा ;</p>
<p>तस्य मूर्ध्नि स्थितो देवो ब्रह्मरन्ध्रेमहेश्वरः ;</p>
<p>अनन्तानां च ‘केलीनां’तयोः ‘कैलासः’‘आसनं’;</p>
<p>मानस्यः केलयः ताश्च, सरस् तस्मात्तु ‘मानसं’;</p>
<p>‘दीव्यंति’, यत्तु क्रीडंति, विषयैरिन्द्रियैरपि ,</p>
<p>तस्माद् ‘देवाः’इति प्रोक्ताः तास्ताः प्रकृतिशक्तयः ;</p>
<p>अक्षाभिमानिनो देवाः, पंचभूताभिमानिनः ,</p>
<p>महेश्वरस्य-‘आत्मन’स्तु सर्वे ते वशवर्त्तिनः ;</p>
<p>‘इदमं’द्रावयति-अस्माद्-आत्मा-‘इदंद्र’स्तु कथ्यते ;</p>
<p>‘इदंद्रं’सन्तमात्मानं ‘इन्द्रं’आचक्षते बुधाः ; ( उ० )</p>
<p>‘देवानां ईश्वरश्च-इन्द्रः’,इति पौराणिकी प्रथा ;</p>
<p>त्रयस्त्रिंशच्च पर्वाणि,‘गुरिकाः’, वलयानि वा ,</p>
<p>‘मेरौ’भवंति यानि-इह, ‘देवा’स्तावन्ति तानि च ,</p>
<p>प्रत्येकगुरिकायाश्च नाड्योऽक्षान् प्रति निर्गताः ;</p>
<p>‘ब्रह्मनालं’सुषुम्नैव; तथा च ‘मणिकर्णिका’,</p>
<p>‘हिमालय’श्च, ‘काशी’ च, ‘कैलासो’, ‘मानसं’सरः–</p>
<p>एतत्सर्वेतु मस्तिष्क्-भागाः नाड्योऽथवा ऋधक् ,</p>
<p>‘चक्राणि’, ‘कन्दाः’, ‘पीठाः’वा, उज्जीव्याः योगरीतिभिः ।</p>
<p>“ऋचो अक्षरे परमे व्योमन्, यस्मिन् देवाः अधि विश्वे निषेदुः ;</p>
<p>यस्तं न वेद किं ऋचा करिष्यति ?</p>
<p>य इद् विदुस् तत् त इमे समासते”। (वे०)</p>
<p>उदाऽहृत्यर्थमेवात्र कृतं व्याख्यानमीदृशं ;</p>
<p>अधिको विस्तरो दृश्यो हिन्दी-ग्रन्थे ‘प्रयोजने’,</p>
<p>स्मर्त्तव्यमेतच् चैवापि, व्याख्याने नाऽस्ति निश्चितिः ;</p>
<p>तथोक्तं पूर्वमेवापि;तर्कः ऊहा च केवलं ।</p>
<p>(१०) एतद्ग्रन्थमूलभूतं वैदिकं यत्तु रूपकं ,</p>
<p>विशदः किल तस्यार्थः; न-ईषत् तत्रास्ति संशयः ।</p>
<p>“सहस्रशीर्षा पुरुषः, सहस्राक्षः सहस्रपात्”– (वे० )</p>
<p>मानवानां महाजातेरेवैतद् वर्णनं स्फुटं ।</p>
<p>“ब्राह्मणोऽस्य मुखमासीद्, बाहू राजन्यः कृतः ,</p>
<p>ऊरू तदस्य यद् वैश्यः, पद्भ्यां शूद्रोऽजायत”; ( वे० )</p>
<p>“ब्रह्म वक्त्रं, भुजौ क्षत्रं, कृत्स्नमूरूदरं विशः ,</p>
<p>पादौ यस्याश्रिताः शूद्राः, तस्मै वर्णात्मने नमः” ।</p>
<p>(म० भा० शां० भीष्मस्तवराजः )</p>
<p>यथा मानवदेहस्य शिरो ज्ञानाङ्गमस्ति वै ,</p>
<p>तथा समाजदेहस्य ज्ञानि-वृन्दं</p>
<p>भवेच्छिरः ,</p>
<p>बाहूच रक्षि-संदोहः, पोषिस्तोमः तथोदरं ,</p>
<p>पादौ सर्वधरौ चापि निकरः श्रमिणामिति ।</p>
<p>‘पद्भ्यां’इति चतुर्थ्यन्तं ऋचायां अस्ति वै पदं ,</p>
<p>‘समाजपादौ भवितुं’,‘पादत्वाय’, इति योजना ,</p>
<p>अपरैस्तु त्रिभिर्वर्णैर् अस्यापि ननु साम्यतः ;</p>
<p>नाऽपादानार्थकं ह्यत्र ‘पद्भ्यां’इति पदं भवेत् ,</p>
<p>नाऽन्यवर्णाय कस्मैचित् प्रयुक्ता पंचमी, यतः ,</p>
<p>ब्रह्मणोऽङ्गेभ्यः उत्पत्तिं अपादानेन वादिनी ।</p>
<p>रूपकाणां पुराणानां व्याख्यानं क्रियते, यदि ,</p>
<p>युक्तियुक्तं; तथा तेन जनानां बुद्धिवर्धनं ;</p>
<p>( नाऽक्षरार्थेन मूढानां ग्राहाणामेव पोषणं ) ;</p>
<p>भारतीयसमाजे च सज्ज्ञानानां प्रचारणं ;</p>
<p>तथैव मूढग्राहाणां, श्रद्धाऽन्ध्यस्य च, नाशनं ;</p>
<p>स्वाऽवलम्बिधृतेश्चापि, धैर्यस्य, अभ्यसनं तथा–</p>
<p>सत्यं ‘स्व-राज्यं’प्राप्येताऽचिरादेव, तदा, स्थिरं ।</p>
<p>स्व-राज्य निरूपणं</p>
<p>(२६) प्र० ‘स्वराज्य’-शब्दस्तु-अत्यर्थे देशेऽस्मिन् श्रूयतेऽधुना ;</p>
<p>कोलाहलो महान् ; अर्थो न स्पष्टस्तावद् उच्यते ;</p>
<p>किं तत् ? कथं तत् साध्यं ? को भेदोऽस्ति स्व-सु-राज्ययोः ?</p>
<p>‘स्व-राज्यस्य’स्वरूपं किं; ‘पर-राज्यस्य’किं तथा ?</p>
<p>वर्णाश्रमाणां धर्मेभ्यः सम्बन्धः कीदृशस्तयोः ?</p>
<p>किं‘सम्यग्-दर्शनं’, किं चाऽपि-‘असग्यग्-दर्शनं’भवेत् ?</p>
<p>‘प्रयोगः’सु-कु-‘दृष्टीनां’स्व-राज्य-स्थापने च कः ?</p>
<p>उ० ‘दर्शनं’, नयनं, नेत्रं, नेता नीतिर् नयस्तथा ,</p>
<p>‘दृष्टिर्’, मतिः, मतं, प्रज्ञा,बुद्धिः, धीः, धिषणादयः ,</p>
<p>शब्दाः ह्येते समानार्थाः, प्रायशो, ( न तु सर्वथा ) ,</p>
<p>यथा ‘दृष्टि’, यथा नीतिः, यथा बुद्धिस्तथा ‘गतिः’;</p>
<p>यथा मतिः, यथा प्रज्ञा, यथा धीश्च तथा ‘कृतिः’;</p>
<p>यथा ‘नय’स्तथा ‘चारः’, तथा ‘कार्ये’यथा ‘मतं’;</p>
<p>‘दर्शन’स्याऽनुसारी-एव ‘प्रयोगः’सर्वकर्मसु ।</p>
<p>किं तु ‘दर्शन’-शब्दस्य विशेषाऽर्थोपि विद्यते ।</p>
<p>आत्मनो, ऽनात्मनश्चापि, सम्बन्धस्याऽनयोस्तथा ,</p>
<p>दर्शयेत् तात्त्विकं रूपं यत्, तद् ‘दर्शनं’इष्यते ।</p>
<p>को‘ऽहं’, कथमिहाऽयातः कुतः, कस्मात्, किमर्थतः ,</p>
<p>किं ‘इदं’दृश्यमखिलं, जीवनं-मरणं च किं ,</p>
<p>रागो, द्वेषः, सुखं दुःखं, स्मृतिः, आशाऽदयश्च किं ,</p>
<p>वस्तूनां संग्रहेच्छा किं, किमियं मैथुनैषणा ,</p>
<p>भूतं-भवद्-भविष्यं किं, ‘पृष्ठे-अत्र-अग्रे’ऽपि किं तथा ,</p>
<p>किं कालः, किं च देशो वा, गमनाऽगमनं च किं ,</p>
<p>किं चित्तं, किं शरीरं, किं इन्द्रियाणि, कुतस्तथा ,</p>
<p>किं भोज्यं-भोजनं-भोक्ता, ज्ञानं-इच्छा-क्रिया च किं ,</p>
<p>किं द्रव्य-गुण-कर्माणि, भेदः किं चित्त-देहयोः ,</p>
<p>द्वंद्वानि किं, जगत्सर्वे अपि द्वंद्वमयं कुतः ,</p>
<p>जीवानां किं कथं भेदो, ऽभेदश्चाप्यस्ति किं, कथं ,</p>
<p>सम्बन्धश्च किं अन्योऽन्यं, ‘अहं-त्वं-सः’च किं, कुतः ?</p>
<p>मर्त्यः एव मनुष्योऽस्ति, नित्यो ऽमर्त्योऽथवा पुनः ,</p>
<p>लोको ऽयमेव, अन्यो वाऽपि, पुनर्जन्माऽस्ति वा न वा ?</p>
<p>स्वः किं, परः किं, राज्यं किं, प्राणि-भेदाश्च किं, कुतः ,</p>
<p>किं धर्मः, किमधर्मश्च, पुण्यं किं, पापं एव च ?</p>
<p>इन्द्रियैः सह सम्बद्धं नश्वरं हि-एव किं सुखं ,</p>
<p>यं आभ्युदयिकं चेति स्मृतिकाराः वदंति हि ,</p>
<p>इन्द्रियाऽतीतमपि वा शाश्वतं भास्वरं सुखं ,</p>
<p>यं नैःश्रेयसिकं ते हि कथयंति परं सुखं ?</p>
<p>यद्युभौ सत्यमेव स्तः, प्राप्तव्यौ तौ कथं जनैः ,</p>
<p>को मार्गस्ते उभे लब्धुं, अल्पविघ्नो बह्रदयः ?–</p>
<p>प्रश्नानां ईदृशानां तु, चिप्तमन्थनकारिणां ,</p>
<p>विचारशीलजीवानां सात्त्विकानां विवेकिनां ,</p>
<p>संशयोच्छेदकं, ग्रन्थ्युन्मोचकं, तोषकारकं ,</p>
<p>सर्वोगीणं, सर्वशंकासमाधातृ, प्रसादकं ,</p>
<p>उत्तरं मार्मिकं यत्तु दर्शयेत्, तद् हि दर्शनं ।</p>
<p>वेदान्तेषु चोपनिषन्-नामस्वेतत् प्रतिष्ठितं ।</p>
<p>नैतादृशं भवेद् यत्, तद् ‘असम्यग्दर्शनं’ मतं ।</p>
<p>“आद्यं यत् त्रि-अक्षरं ब्रह्म, त्रयी यस्मिन् प्रतिष्ठिता ,</p>
<p>स गुह्योऽन्यस्त्रिवृद् वेदः, यस्तं वेद स वेदवित्”; (म० )</p>
<p>सम्यग्-दर्शन-सम्पन्नः, ‘वेदवित्’, ‘प्रणवार्थविद्’,</p>
<p>आत्मविद् ,यः स एवेह “क्रियाफलमुपाश्नुते”; (म० )</p>
<p>निश्चयेन यतो वेत्ति स एव खलु तत्त्वतः ,</p>
<p>किं कार्ये, किमकार्येच, कथं स्यात् सत्फलं ध्रुवं ।</p>
<p>“प्रवृत्तिं च, निवृत्तिं च, कार्याऽकार्ये, भयाऽभये ,</p>
<p>बंधं मोक्षं च यो वेत्ति”, मोक्षोपायांस्तथाऽखिलान् ,</p>
<p>मानवीं प्रकृतिं सूक्ष्मां समग्रां अपि वेत्ति यः ,</p>
<p>“सैनापत्यं च, राज्यं च,दंडनेतृत्वं एव च”, (म० )</p>
<p>‘पुरो-हितत्वं’, ‘आचार्य-कार्ये’, ‘साचिव्य’मेव च ,</p>
<p>तथैव ‘सार्थवाहत्वं’, ‘धर्माध्यक्षत्व’मेव वा ;</p>
<p>नवीनायां अवस्थायां नूतनैश्चापि हेतुभिः ,</p>
<p>नवधर्मव्यवसानस्याऽधिकारं तथैव च ;</p>
<p>राज-मंत्रित्व-शास्तृत्व-नियोक्तृत्त्वानि चैव हि ,</p>
<p>“सर्वलोकाधिपत्यं वा, स एवाऽत्मविदर्हति”। (म० )</p>
<p>‘रक्षा-व्यूह-प्रकरणे, वनस्थाश्रमि-वर्णने ,</p>
<p>कार्येसर्वजनीनं तु तेषामुक्तं विशेषतः ,</p>
<p>कल्याणार्थे प्रजानां यद् ‘यज्ञ’–शब्देन सूच्यते ;</p>
<p>द्विज-त्रयाणां धर्मश्व “दानमध्ययनं यजिः” । ( म० )</p>
<p>‘उत्तम-स्व’-स्वरूपस्य. तादृशस्याऽत्मवेदिनः ,</p>
<p>लोकैः सर्वैः श्रद्धितस्य, ‘पुरः’(अग्रे) सर्वैः ‘हितस्य’(प्र-हितस्य)च ,</p>
<p>तथा ‘प्रति-नि-धी’-कृत्य ‘नि-हित’स्य ‘प्रति’-इति च ,</p>
<p>लोकानां हितकर्त्तॄणां धर्माणां निर्णयाय च ,</p>
<p>धर्माम्नातृषु ‘पर्षत्सु’सादरं ‘प्र-हित’स्य च ,</p>
<p>शासनं तु ‘स्व-राज्यं’स्यान्; न त्वेवाऽनात्मवेदिनः ।</p>
<p>“न सा सभा यत्र न संति वृद्धाः, वृद्धाः न ते ये न वदन्ति धर्मे ,</p>
<p>धर्मो नाऽसौ यत्र न सत्यमस्ति, सत्यं न तद् यच्छलमभ्युपैति” ।</p>
<p>(म० भा० )</p>
<p>“द्वा सुपर्णा सयुजा सखाया, समानं वृक्षं परिषस्वजाते ,</p>
<p>तयोरेकः पिप्पलं स्वादु-अत्ति, अनश्नन् अन्योऽभिचाकशीति ।</p>
<p>×</p>
<p>मनस्तु द्विविधं प्रोक्तं, शुद्धं चाऽशुद्धमेव च ;</p>
<p>×</p>
<p>वासना द्विविधा ज्ञाता, शुभा चैवाऽशुभा तथा”। ( उ० )</p>
<p>सर्वैः स्वानुभवेनैव बुध्यते तत् प्रतिक्षणं ,</p>
<p>प्रत्येकहृदये द्वौ स्वौ, उत्तमश्च, अधमोऽपरः ;</p>
<p>मनो हि, अशुद्धं, यत् स्वार्थसाधकं परपीड़या ,</p>
<p>पापवासनया पूर्णे, तदेव ‘स्वः अधमः’स्मृतः ;</p>
<p>शुद्धं, यत् स्वार्थहानेन परार्थेतु निषेवते ,</p>
<p>शुभवासनया पूर्णे, ‘उत्तमः स्वो’ऽस्ति तन् मनः ;</p>
<p>साध्नोति यत् शुभान् कामान् परेषां, ‘साधु’रित्यतः ।</p>
<p>सर्वाऽत्मैकत्वधीर्यस्मिन् उदिता मनसि, स्फुटा ,</p>
<p>अव्यक्त्तैवापि वा, तद्धि मनः शुद्धं भविष्यति ।</p>
<p>‘अभेदस्य’प्रकाशेन सह, शुद्धिर्विवर्धते ।</p>
<p>समाजस्य-ईदृशाः जीवाः ‘उत्तम स्व’-स्वरूपिणः ,</p>
<p>शास्तृ-कार्ये नियुक्ताः चेत्, ‘स्व-राज्यं’सिद्धमेव हि ।</p>
<p>मानवीं प्रकृतिं चापि, मानवं जीवनं तथा ,</p>
<p>सर्वोगेषु न यो वेत्ति, पुरुषार्थोस्तथैव च ,</p>
<p>तथा तत्साधनोपायान्, जगतस्तत्त्वमेव च ,</p>
<p>मर्म संसरणस्यापि, स कथं शासको भवेत् ?</p>
<p>सर्वजीवनकार्येषु, मानवानां निदेशकः ,</p>
<p>मानवव्यवहाराणां कथं वा परिशोधकः ?</p>
<p>कारणानां च कार्याणां फलानां तु परम्परां ,</p>
<p>चतुर्दिग्व्यापिनीं चापि, संततां, दूरगामिनीं ,</p>
<p>न वेत्ति-अदूरदर्शित्वात् त्वरया-एव- ईरितस्तु यः–</p>
<p>‘ईदृशे नियमे जाते, फलं किं, कस्य कस्य च ,</p>
<p>सुखं वा यदि वा दुःखं ?”–न चिन्तयति यत्नतः ,</p>
<p>धर्मवक्त्राऽसनं नाऽसौ अनात्मज्ञोऽर्हति क्वचित् ।</p>
<p>“गुणवद् अगुणवद् वा कुर्वता कार्यजातं ,</p>
<p>परिणतिरवधार्या यत्नतः पंडितेन ,</p>
<p>अतिरभसकृतानां कर्मणां आविपत्तेर्</p>
<p>भवति हृदयदाही शल्यतुल्यो विपाकः”; (भर्तृ०)</p>
<p>“सहसा विदधीत न क्रियां, अविवेकः परमापदां पदं ,</p>
<p>वृणते हि विमृश्य कारिणं गुणलुब्धाः स्वयमेव सम्पदः” । (किराता० )</p>
<p>मनुजानां सर्वधर्मान् पप्रच्छुर्मुनयो मनुं ,</p>
<p>यतः “स एव सर्वस्य विधानस्य स्वयम्भुवः</p>
<p>अचिन्त्यस्याऽप्रमेयस्य कार्यतत्त्वार्थवित् प्रभुः”। (म० )</p>
<p>विधानकार्यतत्त्वं यो न विजानाति मानुषः ,</p>
<p>कथं धर्मविधानं सः मानुषार्थेकरिष्यति ?</p>
<p>अनात्मवेदिनां, राग-द्वेष-विप्लुत-चेतसां ,</p>
<p>अहंकाराभिभूतानां, स्वार्थान्धानां च, लोभिनां ,</p>
<p>अल्पश्रुतानां, क्षुद्राणां, कामिनां, अल्पदर्शिनां ,</p>
<p>राज्यं यत् तु, तदेवास्ति ‘पर-राज्यं’हि दारुणं ।</p>
<p>बभ्रुवर्णाः, श्वेतवर्णाः, रक्त-पीता-ऽसिताश्च वा ,</p>
<p>प्रकृत्या यदि ते दुष्टाः, भवेयुश्चाधिकारिणः ,</p>
<p>सहोदराश्चेत् स्युः तेऽपि, ‘पर-राज्यं’हि तन् ननु ।</p>
<p>“सर्वभूतेषु चाऽत्मानं सर्वभूतानि चात्मनि,</p>
<p>×</p>
<p>समं पश्यन्नात्मयाजी, ‘स्वा-राज्यं’अधिगच्छति ;</p>
<p>सर्वेपरवशं दुःखं, सर्वमात्मवशं सुखं ,</p>
<p>एतद् विद्यात् समासेन लक्षणं सुख-दुःखयोः”; (म० )</p>
<p>मानवस्य तु देहोऽयं ‘स्वार्थी’-एव परमः ‘परः’ ,</p>
<p>अशुभाभिर्वासनाभिः पूरितः प्रेरितो यदा ;</p>
<p>वस्तुतोऽसौ ‘परवशो’, ‘दुःखी’, देहवशस्तु यः ।</p>
<p>यः पुनर्वशमायातः ‘शुद्धस्य मनसः’किल ,</p>
<p>‘निष्कामस्य’, ‘दया-मैत्री-मुदिता’दिमयस्य च ,</p>
<p>‘विद्यां’च दृष्टवान् यस्तु, सामीप्याद्, दूरतोऽपि वा ,</p>
<p>सर्वलोकहितेच्छुश्च, स ह्येव ‘आत्मवशो’ध्रुवं ।</p>
<p>ईदृग् ‘आत्मवशानां’तु राज्यं ‘स्वा-राज्यं’अस्ति वै ।</p>
<p>“अभयं, सत्त्वसंशुद्धिः, ज्ञानयोगव्यवस्थितिः ,</p>
<p>दानं, दमश्च, यज्ञश्च, स्वाध्यायः, तपः, आर्जवं ,</p>
<p>अहिंसा, सत्यं, अक्रोधः, त्यागः, शान्तिर्, अपैशुनं ,</p>
<p>तेजः, क्षमा, धृतिः, शौचं, अद्रोहो, नाऽतिमानिता ,</p>
<p>भवंति संपदं दैवीं अभिजातस्य सर्वदा”; ( गी०)</p>
<p>ईदृशानां हि यद् राज्यं, ‘स्व-राज्यं’तु तदेव हि ।</p>
<p>‘अविद्यायां’निमग्नाः ये, षट्शत्रुवशवर्त्तिनः ,</p>
<p>कामक्रोधाऽभिभूताः ये, देहेन्द्रियपरायणाः ,</p>
<p>“मोघाशाः, मोघकर्माणो, मोघज्ञानाः, विचेतसः ,</p>
<p>राक्षसीं आसुरीं चैव प्रकृतिंमोहिनीं श्रिताः ;</p>
<p>×</p>
<p>असत्यमप्रतिष्ठं ये जगदाहुरनीश्वरं ,</p>
<p>अपरस्परसम्भूतं, किमन्यत्, कामहैतुकं ,</p>
<p>एतां ‘दृष्टि’मवष्टभ्य नष्टात्मानोऽल्पबुद्धयः ,</p>
<p>प्रभवंत्युग्रकर्माणः क्षयाय जगतो हि ये ;</p>
<p>×</p>
<p>कामोपभोगपरमाः, एतावदिति निश्चिताः ,</p>
<p>आशापाशशतैर्बद्धाः, मत्सर-ईर्ष्या-परायणाः ,</p>
<p>ईहंते कामभोगार्थेअन्यायेनाऽर्थसंचयान् ;</p>
<p>‘इदमद्य मया लब्धं, इमं प्राप्स्ये मनोरथं ,</p>
<p>इदमस्तीदमपि मे भविष्यति पुनर्धनं ,</p>
<p>असौ मया हतः शत्रुः, हनिष्ये चाऽपरान् अपि ,</p>
<p>ईश्वरोऽहं, अहं भोगी, सिद्धोऽहं, बलवान्, सुखी ,</p>
<p>आढ्यो, ऽभिजनवान् अस्मि, कोऽन्योऽस्ति सदृशो मया’;</p>
<p>×</p>
<p>आत्मसम्भाविताः एवं, स्तब्धाः, मानमदान्विताः ,</p>
<p>यजन्ते ‘नामयज्ञैः’ये दम्भेनाऽविधिपूर्वकं ,</p>
<p>पारुष्य-दंभा-ऽहंकार-बल-क्रोधाँश्च संश्रिताः ,</p>
<p>‘आत्मानं’‘पर’-देहेषु प्रद्विषंतो, ऽभ्यसूकाः”, ( गी०)</p>
<p>ईदृशाः अभिजातास्तु जीवाः सम्पदं आसुरीं ।</p>
<p>यद् राज्यं ईदृशां, तत्तु ‘पर-राज्यं’भयङ्करं ।</p>
<p>‘स्वदेशीयाः’, ‘विदेशीयाः’, ‘मुस्लिमाः’, ‘क्रिस्चना’श्च वा ,</p>
<p>‘शूद्र-विट्-क्षत्र-ब्रह्मा’दि-नाम धारक-हिन्दवः ,</p>
<p>‘चर्मणा’शुक्लवर्णाः वा, श्याम-गोधूमिलाऽर्जुनाः ,</p>
<p>‘कर्मणा’यदि ‘कृष्णा’स्ते, ‘वर्ण’-हीनाः, अनार्यकाः ,</p>
<p>‘पर-राज्यं’हि तद्राज्यं; न स्व-राज्यं कथंचन ।</p>
<p>एवं च, कर्मणा शुक्लो यः कश्चिद्, अपि चर्मणा</p>
<p>यत्किंचिद्वर्णवान्, यस्मिन् कस्मिन् देशे जजान च ,</p>
<p>यदि प्रजानां श्रद्धायाः आदरस्य च भाजनं ,</p>
<p>‘आत्मीयत्वेन’, ‘स्व-त्वेन’, प्रजाभिः ‘स्वीकृतो’यदि ,</p>
<p>‘स्व-राज्यं’च ‘सु-राज्यं’ च नूनं तस्यैव शासनं ।</p>
<p>शुक्लं, कृष्णं च, मिश्रं च, कर्म त्रिविधं उच्यते ;</p>
<p>कर्माऽशुक्लं अकृष्णं यत्, तत्तु ‘निष्कर्म’योगिनां । (यो०सू०भा० )</p>
<p>मानवस्य ‘स्वदेशो’ऽस्ति यत्र यत्राऽस्ति मानवः ;</p>
<p>अन्यथा, ‘जन्मभूमि’स्तु मातृतल्पमिता एव भूः ।</p>
<p>“उदारचरितानां तु वसुधा-एव कुटुम्बकं ;</p>
<p>अयं निजः, परो वा, इति गणना लघुचेतसां”। (हितो०)</p>
<p>‘स्वदेशो’, यत्र मित्राणि; ‘विदेशो’, यत्र नो तथा ।</p>
<p>‘स्वदेशोऽयं, विदेशोऽयं &ndash;इति भावे तु कारणं</p>
<p>एतदेव, यद्एकत्र लभ्यंते हि सहायकाः ,</p>
<p>वेदिनः स्वस्य भाषायाः, वेशाऽचारसमाः अपि ,</p>
<p>सखायो बान्धवाश्चापि; नाऽन्यत्र द्राक् तथा पुनः ।</p>
<p>ये-अहिताः, ते ‘विदेशीयाः’, ‘स्वदेशीयाः’तु, ये हिताः ;</p>
<p>स बन्धुः यः शुभं कुर्यान्; ‘मातृभूः’, या तु वृत्तिदा ।</p>
<p>‘न तेन वृद्धो भवति येनाऽस्य पलितं शिरः ;</p>
<p>यो वै युवाऽपि अधीयानः, तं देवाः स्थविरं विदुः ;</p>
<p>न हायनैः, न पलितैः, न वित्तेन, न बन्धुभिः ,</p>
<p>ऋषयः चक्रिरे धर्मे; यो ऽनूचानः, सः नः महान्”। ( भ० )</p>
<p>“उत्सवे, व्यसने (आपत्तौ) चैव, दुर्भिक्षे, राष्ट्रविप्लवे ,</p>
<p>राजद्वारे (‘कचहरी’), स्मशाने च, यस् तिष्ठति सः बान्धवः”। (हितो०)</p>
<p>राज्ये, सहोदरस्यापि रावणस्य, भयङ्करे ,</p>
<p>विभीषणस्य, न्यूना वा, ‘पूर्णा’वा, न ‘स्वतंत्रता’।</p>
<p>‘डिक्टेटरा’दि राज्येषु साम्प्रतं चेदृशी दशा ;</p>
<p>‘पूर्ण-स्वतंत्रता’नूनं यद्यप्येषु ‘विराजते’ ,</p>
<p>‘</p>
<p>प्रजा-तंत्रं’तथा नाम्ना जिह्वासु परिनृत्यति ।</p>
<p>‘डिक्टेटरस्य’त्विच्छायाः विरुद्धं न मनाग् अपि</p>
<p>कोऽपि ‘वक्तुं’समर्थोऽस्ति; ‘कत्तुं’इत्यस्य का कथा ।</p>
<p>नूनं पाश्चात्यदेशेषु, पूर्वीयेष्वपि केष्वपि ,</p>
<p>सत्यां आसुरसम्पत्तौ-अपि, संति गुणाः बहु ;</p>
<p>तान् गुणान् अनु-कर्त्तुं च, हिन्दून्, केचन हिन्दवः ,</p>
<p>आदिशंति, परन्त्वेते न त्यक्तुं ‘जन्मवर्णतां’</p>
<p>इच्छन्ति; न च पश्यंति, यत् तेषां नास्ति सम्भवः</p>
<p>गुणानां,एतया सार्धे, संघत्वस्य विपक्षया ।</p>
<p>‘कर्म-वर्ण’तयैवैषां गुणानामस्ति संगतिः ।</p>
<p>महाभारतकारेण राजोत्पत्तिकथा यथा</p>
<p>वर्णिता, सत्-स्व-राज्यस्य लक्षणं सूच्यते तया।</p>
<p>श्रद्धेयानां समाजस्य वृद्धानामुपदेशतः ,</p>
<p>महापुरुषं अग्र्यं तु प्रजाः राज्याय वव्रिरे ;</p>
<p>धीरवीराग्रणीर्, योग्यतमो रक्षण-कर्मणि ,</p>
<p>श्रेष्ठो, वरिष्ठो यश्चाभूत् प्रजापालनकर्मसु ;</p>
<p>स्थापितायाः, पुरा काले, ऋषिभिः, पारदृश्वभिः ,</p>
<p>वृद्धैः, परिणतप्रज्ञैः, भद्रायाः सर्वतस्तथा</p>
<p>वर्णाश्रमव्यवस्थायाः यः प्राणैः प्रतिपालकः ।</p>
<p>“ब्राह्मं प्राप्तेन संस्कारं क्षत्रियेण यथाविधि ,</p>
<p>सर्वस्याऽस्य यथान्यायं कर्त्तव्यं परिरक्षणं”; (म० )</p>
<p>अर्थाद् यो ब्रह्म-चर्येण विद्याभिश्च सुसंस्कृतः ,</p>
<p>क्षतात् त्रातुं समर्थश्च, राजा कार्यः स एव हि ।</p>
<p>वृद्धाः ते ‘राजकर्त्तारः’श्रूयन्तेऽनेकशः श्रुतौ ;</p>
<p>प्रजाभिर्वरणे सिद्धे, तेऽभ्यर्षिचन् नृपं ततः ,</p>
<p>प्रतिज्ञाःकारयित्वा च, प्रजानां रक्षणाय वै ;</p>
<p>प्रजाभिः श्रद्धितानां च तेषां केचन मंत्रिणः</p>
<p>अभूवन्, अपरेऽमात्याः, सुमन्त्राः, सचिवास्तथा ,</p>
<p>दूताश्च, प्राड्विवाकाश्च, प्रधानाश्च, पुरोधसः ,</p>
<p>धर्मास्नानसभायाश्चसदस्याः अपरेऽभवन् ;</p>
<p>प्राज्ञाश्च साधवः सर्वे, प्रजाभिश्चादृताः वृताः ;</p>
<p>महोदये राज्य‘यज्ञे’ऋषयो ऋत्विजो यथा ।</p>
<p>“सैवाचार्यः पुरोधाः यः शापानुग्रहयोः क्षमः,</p>
<p>×</p>
<p>यत्कोपभीत्या राजाऽपि धर्मनीतिरतो भवेत् ;</p>
<p>×</p>
<p>न बिभेति नृपो येम्यः तैः स्यात् किं राज्यवर्धनं ?</p>
<p>×</p>
<p>राज्यं, प्रजाः, बलं, कोषः, सुनृपत्वं न वर्धितं ,</p>
<p>नाऽरिनाशः कृतः, तैस्तु मंत्रिभिः किं प्रयोजनं ?”(शुक्र०)</p>
<p>यथा राज्ञो ह्यमात्यास्ते नियन्तारश्च बोधकाः ,</p>
<p>तथा तस्य च, तेषां च, सदस्याः धर्मपर्षदः</p>
<p>प्रजा-प्रतिनिधी-भूताः “सर्वभूतहिते रताः” ।</p>
<p>इदं रूपं समग्रं तु ‘सु-स्व-राज्यस्य’चित्रितं</p>
<p>पुराणैरितिहासैश्चाऽप्याऽख्यानैर्विविधैरपि ।</p>
<p>“अत्रिं अनु स्वराज्यं अग्निं उक्थानि वावृधुः ,</p>
<p>विश्वा अधिश्रियो दधे ।</p>
<p>अस्य हि स्वयशस्तरं सवितुः कच्चन प्रियं</p>
<p>न मिनन्ति स्वराज्यं”। (ऋ० वे० )</p>
<p>‘स्वराज्यं, अन्नस्याऽत्तारं, अन्नवस्त्रैः सुपूरितं ,</p>
<p>अग्निवत् प्रज्वलन्तं चाऽनुप्राप्यप्रज्वलन्ति वै ,</p>
<p>शस्त्राणि उक्थानि सर्वाणि दधति-अपि-अधिकां श्रियं ;</p>
<p>सूर्यवच्च यशस्वन्तं, सर्वेषां सुप्रियं तथा ,</p>
<p>न मिनन्ति, न हिंसन्ति, तमांसि-इव तु शत्रवः’।</p>
<p>स्वाधीनास्तु जनाः सत्ये स्व-राज्ये, स्वा-वलम्बिनः ,</p>
<p>उत्कर्षयन्ति सततं विशिष्टान् स्वान् गुणानिति ;</p>
<p>परराज्ये पुनः सर्वे ऽपकृष्यन्ते गुणाः, अपि</p>
<p>वर्धन्ते च तथा दोषाः दासबुद्धिसहोदराः ।</p>
<p>“वर्णानां आश्रमाणां च राजा सृष्टोऽभिरक्षिता” ; (म० )</p>
<p>नाऽन्यद् राज्ञोऽस्ति कर्त्तव्यं ईदृक्संरक्षणाद् ऋते ।</p>
<p>“परिणिष्ठितकार्यस्तु नृपतिः परिपालनात् ,</p>
<p>कुर्यादन्यन्न वा कुर्याद्, ऐन्द्रो राजन्यः उच्यते ;</p>
<p>×</p>
<p>परिणिष्ठितकार्यस्तु स्वाध्यायेनैव वै द्विजः ,</p>
<p>कुर्यादन्यन्न वा कुर्यान्, मैत्रो ब्राह्मणः उच्यते”; (म० भा० शां०)</p>
<p>कृतकार्यस्तथा वैश्यो धन-धान्याभिवर्धनात् ,</p>
<p>कुर्यादन्यन्न वा कुर्यात्, पार्जन्यो (मारुतो, कौबेरो) वैश्यः उच्यते</p>
<p>परिणिष्ठितकार्यश्च शूद्रोऽन्येषां सुसेवनात् ,</p>
<p>कुर्यादन्यन्न वा कुर्याद् गान्धर्वः शूद्र उच्यते । (पद्मपु०; वायु पु० )</p>
<p>चातुर्वर्ण्येप्रजाः यत्र, जीवनं चाश्रमेषु च ,</p>
<p>सर्वाणि धर्म-कर्माणि, कृत्य-तोषणकानि च ,</p>
<p>सुविभक्तानि रक्ष्यंते, समाजे सुव्यवस्थिते ,</p>
<p>व्यूढे चाऽपि चतुर्व्यूहैः परस्परं अनुव्रतैः ,</p>
<p>‘कर्मणा वर्णता’यत्र, ‘वयसा आश्रमिता’तथा ,</p>
<p>‘सु-राज्यं’च, ‘स्व-राज्यं’च, ‘स्वा-राज्यं’ चापि तत्र वै ।</p>
<p>आत्मदर्शनसिद्धान्तप्रयोगेण विना, नहि</p>
<p>चतुर्भिराश्रमैर्वर्णैः समाजस्य व्यवस्थितिः ;</p>
<p>“चातुर्वर्ण्ये, त्रयो लोकाः, चत्वारश्चाश्रमाः पृथक् ,</p>
<p>भूतं-भव्यं-भविष्यं च, सर्वेवेदात् प्रसिद्ध्यति” ; (म० )</p>
<p>मनुष्याणां स्वभावानां योग्यतानां च कर्मणां ,</p>
<p>चतुर्णोच पुमर्थानां, शास्त्राणां तदुपायिनां ,</p>
<p>धर्माणां च, वयोभेदाद् आश्रमाणां च, तत्त्वतः</p>
<p>भेदाः, सर्वेऽपि सिद्ध्यंति सम्यग्दर्शनतः किल ।</p>
<p>यत्र नैवं मनुष्याणां जीवनं सुव्यस्थितं ,</p>
<p>स्वार्थाऽन्धाः यत्र ‘नेतारः’, स्वयं ‘नीताः’कु-‘दृष्टि’भिः ,</p>
<p>कुमार्गेषु, उत्पथं क्लिष्टं ‘नयंति’जनतामपि ,</p>
<p>यथा विकृत-‘नेत्रेण’‘नीयेता’ऽन्धो ऽवटे, तथा ,</p>
<p>‘पर-राज्यं’, ‘कु-राज्यं’च, ‘नारकं राज्यं’एव तत् ।</p>
<p>‘पूर्ण-स्व-तंत्रता’यत्र, ‘पूर्ण-स्वा-ऽधीनता’तथा ,</p>
<p>स्व-स्व-उचितानां धर्माणां, निर्दिष्टानां विवेकतः ,</p>
<p>पालनायैव वर्त्तेत, ‘स्वा-राज्यं’तत्र वर्त्तते ।</p>
<p>परेषां पीड़नायैव, हत्यायै, लुंठनाय वा ,</p>
<p>बलात्काराय वा स्त्रीषु, पापाय विविधाय च ,</p>
<p>‘पूर्ण-स्व-तंत्रता’यत्र, ‘पूर्ण-स्वा-ऽधीनता’तथा ,</p>
<p>भवेद् यत्र तु, तत्रैव ‘रौरवं राज्यं’ऊर्जति ।</p>
<p>“आर्षेधर्मोपदेशं च वेदशास्त्राऽविरोधिना ,</p>
<p>यस्तर्केणानुसंधत्ते स धर्मेवेद, नेतरः ;</p>
<p>×</p>
<p>पितृदेवमनुष्याणां वेदश्चक्षुः सनातनं ,</p>
<p>अशक्यं अप्रमेयं च वेदशास्त्रमिति स्थितिः”; (म० )</p>
<p>वेदानां स्थितं अंतेषु, यद् ‘औपनिषदं’स्मृतं ,</p>
<p>वेदस्य शास्त्रं तद् हि-एव, ‘रहस्य’चेत्यपि, इति दिक् ।</p>
<p>“छंदः पादौ तु वेदस्य, हस्तः कल्पोऽथ पठ्यते ,</p>
<p>मुखं व्याकरणं प्रोक्तं, शिक्षा घ्राणं तथोच्यते ,</p>
<p>ज्योतिषामयनं चक्षुः, निरुक्तं श्रोत्रमीर्यते”,</p>
<p>आयुर्वेदोऽस्य नाभिस्तु, गांधर्वः कंठः ईयते ,</p>
<p>ऊरू च शिल्पवेदोऽस्ति, धनुर्वेदो महाभुजौ ,</p>
<p>कामशास्त्रं तु जघनं, अर्थशास्त्रमथोदरं ,</p>
<p>हृदयं मानवो धर्मः, मूर्धा वेदान्तः इष्यते ;</p>
<p>मूर्तिमान् भगवान् वेदः एवमंगैः सुसंहतैः ,</p>
<p>विराजते सदा-उपास्यः सर्व-कल्याणं ईप्सुभिः ।</p>
<p>“याः वेदबाह्याः स्मृतयः, याश्च काश्च कु- ‘दृष्टयः’ ,</p>
<p>सर्वास्तास्तु तमोनिष्ठाः, प्रेत्य चेह च निष्फलाः ;</p>
<p>अप्यर्वाक्कालिकतया, अनित्याः, अनृताः अपि ,</p>
<p>उत्पद्यंते च्यवंते ताः”, वर्षर्त्ताविव छत्रकाः ; (म० )</p>
<p>राग-द्वेषौ तमो, मोहः ; ‘तमोनिष्ठा’स्तु तन्मयाः ;</p>
<p>‘सनातनस्य’सत्यस्य ‘धर्मे’तु, परमात्मनः ,</p>
<p>न निष्ठिताः, यतः, तस्माद् अनित्याः, अनृताः, अपि ;</p>
<p>क्षुद्राऽल्पबुद्धिजनिताः, भवंति क्षणभंगुराः ,</p>
<p>न स्थातुं चिरकालाय शक्नुवंति च कुत्रचित् ;</p>
<p>व्याहन्यमानाश्चाऽन्योन्यं संघर्षाद्, बहुसंख्यकाः ,</p>
<p>जंघन्यमानाः, दंद्रम्यमाणाः, तास्तु परस्परं ।</p>
<p>आत्मदर्शनजा यत्र सु-‘दृष्टिर्’‘नीति’-कारिणी ,</p>
<p>‘नेत्री’, ‘नयति’सिद्धान्तैः, शाश्वतैः, सुप्रतिष्ठितैः</p>
<p>तस्मिन् सनातने नित्ये ‘स्व-भावे’परमात्मनः ;</p>
<p>उत्पत्तिच्युतयस्तत्र, विप्लवोपद्रवास्तथा ,</p>
<p>संघर्षश्चापि वर्गाणां ईर्ष्यया स्पर्धनेन च ,</p>
<p>प्रत्यहं नाऽनुभूयन्ते; न नित्यं चाऽनवस्थितिः ।</p>
<p>स्थापिता यत्र मर्यादा चतुर्वर्णाश्रमात्मिका ,</p>
<p>तत्रैवसुप्रयोगोऽस्ति विद्यानां दर्शनस्य च ;</p>
<p>शास्त्राणां व्यवहाराणां सुसम्बन्धश्च तत्र हि ;</p>
<p>प्रणवार्थस्य सर्वस्य तत्रैव चरितार्थता ;</p>
<p>चतुर्वर्गफलप्राप्तिः सर्वैस्तत्रैव चाञ्जसा ;</p>
<p>स्वप्रकृत्यनुसारेण तत्र जीवोऽप्यवाप्नुयात् ,</p>
<p>सर्वोऽपि, स्व-स्व-शक्तीनां, समाजस्य च भूतये ,</p>
<p>धर्म्येविकासं, क्रमशः-अपि, आश्रमाद् आश्रमं व्रजन् ;</p>
<p>समाजश्चाऽखिलो भूयात् सदा सर्वसमृद्धिमान् ,</p>
<p>‘क्षय’-रोगेण निर्मुक्तः, बलवान्, ‘वृद्धि’मान्, सुखी ,</p>
<p>उत्तमानां च दैवीनां आस्पदं सर्वसम्पदां ।</p>
<p>‘हिन्दू‘-समाजस्य पुनः संस्करणं कथं ?</p>
<p>(२७)प्र० समाजस्याऽस्य ‘हिन्दूनां’पुनः संस्करणं, कथं</p>
<p>व्यवहार्येण रूपेण सम्भवेच्च क्रियेत च ?</p>
<p>उ० पुनः पुनः पूर्वमुक्तं–सिद्धान्तानां प्रचारणं</p>
<p>आवश्यकं नितान्तं तु तत्राऽस्ति प्रथमः क्रमः ।</p>
<p>सत्सिद्धान्तप्रचारेण सज्ज्ञानं तु विवर्धते ,</p>
<p>ततो भावाश्च शुध्यंति, सदिच्छा जायते ततः ,</p>
<p>सत्क्रतुः, सत्प्रयतनं, सच्चेष्टा, सत्क्रिया ततः ।</p>
<p>शब्दौ स्तः आंग्लभाषायां ‘थियरी’-‘प्रैक्टिस’-इति च ;</p>
<p>मतिर्-गतिः, नयश्-चारः, शास्त्रं-व्यवहृतिस्तथा ,</p>
<p>ज्ञानं-कर्म, नीति-रीती, दर्शनं-चरणं सजुः ,</p>
<p>दृष्टिः-सृष्टिः, इति द्वंद्वाः पर्यायाः, संस्कृते तयोः ।</p>
<p>पूर्वेमतिः शोधनीया, गतिः शोत्स्यति तु स्वयं ।</p>
<p>प्रचारश्चापि कार्यः स्यान्, न शब्दैरेव केवलं ,</p>
<p>किंतु स्वाऽचरणेनाऽपि, तैस्तु ये स्युः प्रचारकाः ।</p>
<p>आचारेण हि या शिक्षा, सा-एव साध्वी, दृढ़ा, ध्रुवा ;</p>
<p>“यद्यदाचरति श्रेष्ठस्तत्तदेवेतरो जनः &quot; ; ( गी०)</p>
<p>‘आचार्य’-संज्ञां आप्नोति सदाचारेण शिक्षणात् ।</p>
<p>मिताः अपि भवेयुश्चेत् संख्यया, ते प्रचारकाः ,</p>
<p>यदि स्युः ‘तीव्रसंवेगाः’, ‘सत्य-निष्ठाः’, दृढं, ऋतं ;</p>
<p>सेनायां तु यथा योधाः तत्कार्याय समर्पिताः ,</p>
<p>परमात्मनश्च, आदि-मनोः, ऋषीणां, सैनिकास्तथा ;</p>
<p>फ़ारसी-आंग्ल-आदि-भाषाणां ज्ञानेनाऽपि च संयुताः ,</p>
<p>तत्तद्भाषाऽभिभाषिभ्यो व्याख्यातुं भाषया तया ,</p>
<p>मुस्लिमेभ्यो, ऽन्यधर्मिभ्यः, क्रिस्चनेभ्यस्तथैव च ,</p>
<p>भावान् ‘मानव’-धर्मस्य सर्वसंग्रहकारकान् ;</p>
<p>सन्न्यासिनो, वनस्थाः वा, ‘ऽप्येकाग्राः’, ‘सुसमाहिताः’,</p>
<p>नाऽन्यचिंताभिरुद्विग्नाः, न ‘व्याक्षिप्ताः’‘इतस्ततः’;</p>
<p>कुर्युः प्रचारकार्येच ‘सत्कारेण’, ‘निरन्तरं’, (यो० सू० )</p>
<p>‘परिव्राजक-संशप्ताः’, गन्तारः सर्वदिक्ष्वपि ,</p>
<p>‘मानवस्य समाजस्य’विष्वक् संस्थापनैषिणः ;</p>
<p>ध्रुवं स्युः ‘सत्य-संकल्पाः’, सेत्स्यंत्येव स्वकर्मणि ।</p>
<p>प्रचारणीयाः सिद्धान्ताः विस्तरान्ननु वर्णिताः</p>
<p>पर्यन्तमेतावद्; भूयः संक्षेपस्त्वत्र कथ्यते ।</p>
<p>(१) आप्नुयुर्ब्रह्मचर्येण यौवनं तु नराः, स्त्रियः ;</p>
<p>“ज्ञानं, शौर्यं, महः, सर्वे, ब्रह्मचर्ये प्रतिष्ठितं”।</p>
<p>ब्रह्मचर्यस्य सारोऽयं-इन्द्रियाणां विनिग्रहः ,</p>
<p>दशानां च, स-मनसां; तानि जित्वा तु सर्वजित् ।</p>
<p>‘स्वस्य’-उपरि तु ‘राज्यं’यत्, ‘स्व-राज्यं’मूलं अस्ति तत् ।</p>
<p>“ब्रह्मचर्येण तपसा देवाः मृत्युं उपाऽघ्नत” ; (वे०)</p>
<p>मूलं प्राण-द्रुमस्यैतद् ‘ब्रह्मचर्यं’यदुच्यते ;</p>
<p>यत्राऽस्य नाऽदरः, तत्र निकर्षः, पतनं, ध्रुवं ।</p>
<p>(२) नाऽप्राप्तयौवनानां च विवाहः स्यात् कथंचन ;</p>
<p>वाग्दानं तु मिथः प्रीत्या सम्भवेत् पूर्वमपि-अतः \।</p>
<p>(३) सात्त्विकं कामशास्त्रं च शिक्षेरन् प्राक् तु संगमात् ,</p>
<p>तथा प्रसूतितंत्रं च, बालोपचरणं तथा ।</p>
<p>(४) ‘धर्मजं’सुतमिच्छेयुः, नेतरान् ‘कामजान्’बहून् ;</p>
<p>द्वाभ्यां त्रिभिर्वाऽपत्यानां तुष्येतामेव दम्पती ;</p>
<p>यदा शुद्धं ब्रह्मचर्ये शक्नुयातां न रक्षितुं ,</p>
<p>कुर्यातां गर्भरोधस्योपायान् वैज्ञानिकानपि ;</p>
<p>तीक्ष्णं दंड्यो भवेत्, ताँस्तु प्रयुञ्जन् अविवाहितः</p>
<p>पुरुषश्च, अपि योषा च प्रयुञ्जन्ती अविवाहिता ।</p>
<p>(५) ‘गर्भाधानस्य संस्कारं’तथा कुर्युर् विवाहिताः ,</p>
<p>यथा-उत्कृष्टं अपत्यं हि जनयेतां; न चेतरं ।</p>
<p>(६) प्रति पंचशतं चास्तु कुलानां, सुतिकागृहं</p>
<p>एकं, सुसज्जं सर्वोपकरणैः प्रसवस्य च ।</p>
<p>(७) क्रियतां ‘नाम-संस्कारः’पुरतः प्रतिवेशिनां ।</p>
<p>(८) ‘अन्नप्राशन-संस्कारे’भवेद् वृत्ति-परीक्षणं ;</p>
<p>शिक्षकेभ्यः सूचनाय; न तु निर्णयनं तदा ।</p>
<p>(९) लालयेत् पंचवर्षाणि; जननी शिक्षयेद् अपि ,</p>
<p>शौचादीन्, बालसाध्यांश्चाऽचारान्, नीतीस्तथैव च ;</p>
<p>बालास्ततः पाठशालां गच्छेयुर् लब्धुमक्षरं ,</p>
<p>अध्येतुं च तथा विद्याः, स्वप्रकृत्यनुरूपतः ।</p>
<p>द्वे पाठशाले च स्यातां, कुलपंचशतं प्रति ;</p>
<p>एका कुमारीशिक्षार्थे, कुमाराणां तथाऽपरा ।</p>
<p>(१०) कन्या-अष्ट, नव, वर्षान् वा, स्त्रीभ्यः शिक्षामवाप्नुयात् ,</p>
<p>वसन्ती स्वगृहे, शालां गच्छन्ती च दिने दिने ;</p>
<p>आचार्यायाः, कुमार्यर्थे, ‘कुलं’चेत्, तत्र वा वसेत् ।</p>
<p>बालः दश, एकादश वा, पुंभ्यः स्त्रीभ्योऽपि वा, तथा ,</p>
<p>कुमारपाठशालायां, वसन् स्वे, वा गुरोः, गृहे ।</p>
<p>पितरौ नयतो बालं गुरोर् ‘उप’; गुरुश्च तं</p>
<p>‘यश’-सूत्रेण-‘उप-वाय’, ‘ब्रह्मण’श्च ‘नयेद् उप’</p>
<p>इति; अतो मुख्य-‘संस्कारं’तं तु-‘उपनयनं’विदुः ।</p>
<p>अनेनैव ‘द्वि-ज’त्वं यत्, तस्मान् मुख्योऽयमुच्यते ।</p>
<p>स्त्रीणां च-उपनयः कार्यः स्त्रीभिः यद्वत् पुरा युगे ।</p>
<p>“उपनीय गुरुः शिष्यं, शिक्षयेत् ( १ ) शौचं आदितः ,</p>
<p>(२) आचारं, (३) अग्निकार्येच, (४) संध्योपासनमेव च”। (म० )</p>
<p>(१) धिषणा चाऽपि, (२) शीलं च, (३) शरीरं चेति, तत् त्रयं ,</p>
<p>(१) ज्ञानं, (२) इच्छा, तथा (३) कर्म, शोभनं स्यात् दृढं तथा ,</p>
<p>सत्त्वं, (२) तमो, (३) रजों-ऽशाश्च भवेयुः परिमार्जिताः ,</p>
<p>यया, सा-एव-उचिता शिक्षा; त्रयं साध्यं गुरोः कुले ।</p>
<p>(१) ऋतु-(२) अहो-(३) रात्रि-चर्याश्च शिक्षणीयाः प्रयत्नतः ;</p>
<p>विद्या ‘संस्कारिणी’ग्राह्या, तथैवा‘ऽर्थकरी’च या ;</p>
<p>“अर्थागमो नित्यं, अरोगिता च, प्रिया च भार्या, प्रियवादिनी च ,</p>
<p>वश्यश्च पुत्रो, अर्थकरी च विद्या, षड् भागधेयस्य सुखानि राजन्” ।</p>
<p>( विदुर० )</p>
<p>शस्त्राऽस्त्राणां प्रयोगश्च शिक्षणीयो गुरोः कुले ,</p>
<p>सर्वै, पुंभिश्च, स्त्रीभिश्च, स्वरक्षायै तु संकटे ;</p>
<p>‘रक्षकैः’तु विशेषेण; सामान्येनैव चेतरैः ।</p>
<p>सर्वेषामेव “वर्णानां”संकरे “कालकारिते” ,</p>
<p>क्षत्रियाणां रक्षकाणां अभावे चाऽप्युपस्थिते ,</p>
<p>‘‘शस्त्रं” तु सर्वैः स्याद् “ग्राह्यं, धर्मो यत्रोपरुध्यते”,</p>
<p>आत्मीयानां “परित्राणे”, स्वत्वार्थे “चापि संगरे ;</p>
<p>स्त्री-बालाभ्यवपत्तौ च”, योद्धव्यं तु विशेषतः ,</p>
<p>सर्वैः, द्विजैश्च-एकजैश्च, प्रहर्त्तव्यं अचिन्तयन् ;</p>
<p>“नाततायिवधे दोषो हन्तुर्भवति कश्चन ,</p>
<p>प्रकाशं वाऽप्रकाशं वा, मन्युस्तन्मन्युमृच्छति”। (म० ८)</p>
<p>“क्षत्रियैर्धार्यते चापं नाऽर्त्तनादो भवेद् इति ।” (वाल्मी०रामा०)</p>
<p>“द्वावेव पुरुषौ ज्ञातौ सूर्यमण्डलभेदिनौ ,</p>
<p>योगी योगसमारूढः, शूरश्च समरे हतः ।</p>
<p>×</p>
<p>अधर्मः क्षत्रियस्यैष यत् शय्या-मरणं गृहे ,</p>
<p>विसृजन् कफपित्तानि, कृपणं परिदेवयन् ;</p>
<p>अरण्ये वा विमुच्येत, संग्रामे वा तनुं त्यजेत् ” । (म०भा० )</p>
<p>गुरोः कुले तु द्रोणस्य सर्वे वर्णाः शिशिक्षिरे ।</p>
<p>कैकेयी, सत्यभामा च,सुभद्रा चापि दर्शिताः,</p>
<p>इतिहासेषु, गच्छन्त्यःसंगरान् पतिभिः सह ।</p>
<p>‘राजा’दुर्गावती चापि, चांद-‘राजा’तथैव च ,</p>
<p>झाँसी-‘राजः’तथा लक्ष्मीः, शस्त्रैर्युयुधिरे स्वयं ।</p>
<p>सर्वाऽग्रगण्या चैवास्ति प्रवीरेषु तु चंडिका ,</p>
<p>दुर्गा, गौरी, महादेवी, याऽन्नपूर्णाऽपि चाऽम्बिका ।</p>
<p>स्वाऽपत्यरक्षणार्थेतु मातुः शूरतरो नहि ;</p>
<p>गावः स्व-शाव-रक्षायै वने सिंही-भवन्ति वै ,</p>
<p>व्याघ्रान् तरक्षून् श्रृंगाग्रैः क्षिपन्ति च निहन्ति च ।</p>
<p>(११) कन्या पंचदशादूर्ध्व, विशेषे कारणे ऽसति,</p>
<p>विवाहं चिंतयेत् ; शास्त्रं अभ्यस्येद् उत वाऽधिकं ।</p>
<p>(१२) युवा तावद् अधीयीत, वसन् स्वे, वा गुरोः, कुले ,</p>
<p>विद्यां विद्यालये यावद् गृह्णीयाज् जीविकाकरीं ।</p>
<p>ततः ‘स्नातक-संस्कारं’ प्राप्नुयात् सः यथाविधि ,</p>
<p>‘कुल-देश-समाजानां सेवां एवं-विधां अहं</p>
<p>करिष्यामि, तथा त्रीणि शोधयिष्ये ऋणानि च’;</p>
<p>इति प्रतिज्ञां कुर्याच्चगुरूणां सविधे तदा ,</p>
<p>समक्षं च कुलीनानां, पौराणां च समागमे ,</p>
<p>लक्षितं ‘यज्ञ’सूत्रेण धारयन् व्रतमुत्तमं ।</p>
<p>आचार्यो निर्णयेच् चाऽस्य वर्णे, वृत्तिंतथोचितां ,</p>
<p>श्रावयेन् निर्णयं चाऽपि तस्मिन् जनसमागमे ।</p>
<p>(१३) चतुर्व्यूह-सहायेन, वृत्तिं वर्णाऽनुरूपिणीं</p>
<p>संसाध्य, स्नातको जीव्यात् तया जीविकया-एकया ।</p>
<p>(१४) ततो मिथः परिचयात्, कन्यां प्रीतां प्रियामपि</p>
<p>संवादिशीलव्यसनां, व्युह्यात् ‘संस्कार’-कर्मणा ,</p>
<p>‘सह-धर्म-चरौ आवां भूयास्व‘-इति निश्चयात् ;</p>
<p>(१५) अधीत्य विधिवद् विद्याः, प्रजाश्चोत्पाद्य धर्मतः ,</p>
<p>कुलं समाजं संसेव्य, मनो मोक्षे निवेशयेत् ;</p>
<p>ऋणानि त्रीण्यपाकुर्वन्, आश्रमाद् आश्रमं व्रजेत् ।</p>
<p>(१६) चतुर्व्यूहेषु च-एकस्य, सर्वोऽप्यवयवो भवेत् ;</p>
<p>स्वस्य स्वस्य च वर्णस्याऽप्याऽश्रमस्याऽनुसारतः ।</p>
<p>(१७) समान-शील-व्यसने भोजनं च विवाहनं ।</p>
<p>“संप्रीति‘-भोज्यान्यन्नानि, आपद्-भोज्यानि वा पुनः ,</p>
<p>न च त्वं प्रीयसे राजन्, न चैवापद्गताः वयं”, (म० भा० )</p>
<p>दुर्योधनमिदं प्रोच्य, कृष्णो विदुरमाययौ ।</p>
<p>(१८) भवेयुः नव संस्काराः स्त्रीणां पुंसां तथैव च ।</p>
<p>गर्भाधानं, नामधानं, अन्नप्राशनमेव च ,</p>
<p>उपनयनं, स्नातकश्च, विवाहस्तदनन्तरं ,</p>
<p>वानप्रस्थ-प्रवेशश्च, सर्व-संन्यसनं तथा ,</p>
<p>अन्त्येष्टि-कर्म चैवापि; संस्काराः स्युः नव-एव हि ।</p>
<p>कल्प्याश्च विधयोऽपि-एषां पुनः, सम्यग् विमृश्य च ,</p>
<p>वेदमंत्रैः उदात्तार्थैः, हेतुमद्भिश्च कर्मभिः ,</p>
<p>कालोचितानां यैश्चित्ते सद्भावानां भवेत् स्थितिः</p>
<p>गभीरा, संस्क्रियेयातां चित्तदेहौ च वस्तुतः ।</p>
<p>(१९) वर्णाश्रम-व्यवस्था च, कर्मणा, वयसा, तथा ,</p>
<p>चतुर्धा व्यूहनं चापि समाजस्य, विवेकतः ।</p>
<p>उत्तमं मूलमेवैतद् अशेषायाश्च संस्कृतेः ,</p>
<p>प्र-णवी-करणं चार्य-सन्ततेस्तु समन्ततः ।</p>
<p>आहारस्य, विहारस्य, चरित्रस्य च शुद्धता ,</p>
<p>मितत्वं संततेश्चापि, जीविकायाश्च निश्चितिः ,</p>
<p>परमात्मनि निष्ठा च, समाजे शांति-हेतवः ।</p>
<p>सर्व-प्रसवितुः, सूर्ये बिम्बितस्य, परात्मनः ,</p>
<p>प्रत्यक्षस्यापि-अदृश्यस्य देवस्य, जगदात्मनः ,</p>
<p>सवित्रुपासना-एवैका, संध्यावंदनं एव च ,</p>
<p>साक्षराणां च गायत्री-मंत्रश्चैकस्तथैव हि ।</p>
<p>“नोपतिष्ठति यः पूर्वो, नोपास्ते यश्च पश्चिमां” ,</p>
<p>आर्यत्वाद् भ्रश्यते नूनं, द्विजत्वं नाऽस्य सिध्यति ।</p>
<p>“समानी प्रपा, सह वो अन्न-भागः,</p>
<p>समाने योक्त्रेसह वो युनज्मि ;</p>
<p>समानो मंत्रः, समितिः समानी ,</p>
<p>समानं मनः, सह चित्तमस्तु वः ;</p>
<p>समानं मंत्रं अभिमंत्रये वः ,</p>
<p>समानेन वो हविषा जुहोमि&rdquo; । (वे०)</p>
<p>बहूनां किंतु ‘अनाधारा धारणा नोपपद्यते”</p>
<p>“आत्मस्थं ये न पश्यंति देवं, मार्गेति ते बहिः” ,</p>
<p>“द्वे वाव ब्रह्मणो रूपे, मूर्त्तेचाऽमूर्त्तमेव च ;</p>
<p>यन्मूर्त्तेतदसत्यं; यद् अमूर्त्तेसत्यमेव तत्”, (मै०उ०)</p>
<p>स्वप्रकृत्यनुरूपं च सर्वोऽपीष्टमपेक्षते ,</p>
<p>“ये यथा मां प्रपद्यंते, तांस्तथैव भजाम्यहं”</p>
<p>“भक्तानां अनुकम्पार्थेदेवो विग्रहवान् भवेत्”;</p>
<p>मूर्त्ताद् अमूर्त्तंनयनं अभीष्टं परमं खलुं ,</p>
<p>न मृत्तिका-क्रीड़नकेषु आमृत्योर्निरतो भवेद्–</p>
<p>इत्यादि हेतुभिः, स्थाप्याः मिताः काश्चन मूर्त्तयः ,</p>
<p>अवान्तरत्वेन, अमूर्त्तस्य प्रतीका इवाऽत्मनः ।</p>
<p>उपासना-मंदिराणि, विशालानि, मितानि च ,</p>
<p>सुन्दराणि पवित्राणि, सर्वदा निर्मलानि च ,</p>
<p>सुमृष्टानि, प्रशस्तानि, पुर-शोभा-कराणि च ,</p>
<p>तथा सर्वजनीनानि, कियन्त्येव भवंतु च ;</p>
<p>वाटिकाभिर्यथाशक्यं परितो मंडितानि च ।</p>
<p>संसृष्टानि गृहैरन्यैर् न स्युस्तानि कथंचन ।</p>
<p>मूर्त्तिर् मुख्या च तत्रैका सूर्यस्य जगदात्मनः ,</p>
<p>वृत्ता, विनाऽक्षान्, दीप्यन्ती, सहस्रांशुमती तथा ;</p>
<p>बिम्बेनैका, अंशुभिर्नाना, ब्रह्म-जीवा -ऽनुरूपिणी ;</p>
<p>शुभ्रा, धातुमयी वापि, निर्मिता स्फटिकेन वा ।</p>
<p>गिरा-ब्रह्मा शिक्षकाणां; लक्ष्मीर्-विष्णुस्तथा विशां ;</p>
<p>दुर्गा-शिवः रक्षकाणां; अश्विनौ सेविनां अपि :–</p>
<p>एताः विशिष्टेष्टानां च देवानां संतु मूर्त्तयः ।</p>
<p>स्वे स्वे गृहे यथेष्टं तु सन्त्वन्याः अपि मूर्त्तयः ;</p>
<p>न तु देवालये काश्चिद् अन्याः स्युः सार्वलौकिके ।</p>
<p>उपासना-गृहे सर्व-जनीने मूर्त्तयस्त्विमाः–</p>
<p>प्रकाशात्मं, रवेर्बिम्बं भ्राजिष्णु, किरणान्वितं ,</p>
<p>( न-अतिदीप्तं तथा यत्स्याच् चक्षुषां क्षोभकारकं ,</p>
<p>किंतु प्रसादनं, कान्तं, नेत्राणां प्रीतिवर्धनं ) ,</p>
<p>संस्थाप्यं पूर्वभित्तेस्तु मध्ये महति मंदिरे ;</p>
<p>तस्य चाऽपि चतुर्दिक्षु यथास्थानं नवग्रहाः ,</p>
<p>भ्रमन्तः इव वृत्तेषु, दर्शनीयाः समन्ततः ।</p>
<p>उत्कीर्येताऽपि ‘गायत्री’-मंत्रो बिम्बादधस्तथा ;</p>
<p>अन्यानि आदित्य-सूक्तानि श्रुत्युक्तानि स्मृतानि च ;</p>
<p>“सूर्यः आत्मा जगतस्तस्थुषश्च; नमस्ते आदित्य ;</p>
<p>त्वमेव प्रत्यक्षं ब्रह्मासि, विष्णुरसि, रुद्रोसि”; (मै०3०)</p>
<p>“एक एव हि लोकानां सूर्यः आत्माऽऽदिकृद् हरिः ; (भा० )</p>
<p>“नमः सवित्रे, जगदेकचक्षुषे, जगत्प्रसूतिस्थितिनाशहेतवे ,</p>
<p>त्रयीमयाय, त्रिगुणात्मधारिणे, विरिञ्चि-नारायण-शंकरात्मने” ।</p>
<p>यानि नामानि चाऽन्येषु धर्मेषु, परमात्मनः ,</p>
<p>तत्तल्लिपिभिरेवाऽपि, लिप्या संस्कृतया तथा ,</p>
<p>उत्कीर्येरँश्च तत्रा ऽधः, सर्व-धर्म-समन्वयात् ;</p>
<p>स्थाप्येरन् मूर्त्तयस्त्वन्याः, अन्यभित्तित्रये, यथा–</p>
<p>एकस्यां ब्रह्मणश्चापि, सरस्वत्यास्तथैव च ,</p>
<p>चतुः-सनत्कुमाराणां बालानां वेदरूपिणां ;</p>
<p>अन्यस्यां खलु पद्मायाः, तथा नारायणस्य च ,</p>
<p>बालत्रयस्य, कामस्य, रामस्य, अधोऽक्षजस्य ( कृष्णस्य ) च ;</p>
<p>तृतीयस्यां शङ्करस्य, पार्वत्याः, बालयोस्तथा ,</p>
<p>गणेशस्य, च साम्बस्य । सुन्दराऽकृतयो ऽखिलाः ,</p>
<p>सर्वाः मनुष्यरूपिण्यः मूर्त्तयः स्युः; न भीषणाः ;</p>
<p>न मुखानि तु चत्वारि, न चत्वारोऽपि बाहवः ,</p>
<p>न षट्-शिरांसि, नो पंच, न गजस्य शिरोऽथवा ,</p>
<p>नाऽष्टौभुजाः, न कपाल-माला-सर्पादि-भूषणं ।</p>
<p>एतादृशाऽकाराणां तु देवानां वर्णनं हि, यत्</p>
<p>पुराणेषु कृतं, तत्तु रूपकं ह्येव केवलं ;</p>
<p>व्याख्याकारैः पंडितैश्च विद्वद्भिर् ‘व्यास’-नामकैः ,</p>
<p>महाजनाय व्याख्येयं ‘कथा’-काले च रूपकं ;</p>
<p>न मूर्त्तयः तदाकाराः स्थाप्याः देवालयेषु ; यत्</p>
<p>तासु-एव रमते चित्तं, दृढं गृह्णाति तास्तथा ,</p>
<p>वास्तवत्वेन, बालानां, सुकुमारधियां अपि ;</p>
<p>न निराकार-तत्त्वेषु ततोऽभिमुखतां इयात् ।</p>
<p>एतद्दोषं प्रपश्यद्भिर्, अन्यधर्माऽवलम्बिभिः ,</p>
<p>मूर्तीर् अशेषतस् त्यक्तुं यतितं; न तु पारितं ।</p>
<p>एडूकान्, मुस्लिमाः; बुद्ध-जिनयोर् अनुयायिनः ,</p>
<p>मूर्तीस्तयोः; तथा ‘सिक्खाः’, ‘ग्रन्थ’-नामक-पुस्तकं ;</p>
<p>क्रिस्चनाः, ‘जीसस’स्याऽपि तन्मातुः, प्रतिमाः, तथा</p>
<p>चित्राणि-अपि विचित्राणि, ‘क्रास’-यंत्राणि चैव हि ;</p>
<p>पूजयन्त्येव सर्वत्र, बहु वा, न्यूनमेव वा ।</p>
<p>मानवीं प्रकृतिंदृष्ट्वा, मूर्तीनां विषयेऽपि, अतः</p>
<p>“आश्रयेन् मध्यमां वृत्तिं, अति चैवापि वर्जयेत्”;</p>
<p>अरुन्धती-दर्शनवद्, अमूर्त्तेमूर्त्तितो नयेद् ;</p>
<p>असत्याद् वर्त्मनः सत्यं मृदूपायैः कृषेज् जनान् ।</p>
<p>रामायणं तु वाल्मीकेर्, व्यासस्यापि च भारतं ,</p>
<p>मुख्यानि च पुराणानि, ग्रन्थाः सन्त्युत्तमोत्तमाः ,</p>
<p>(क्षिप्त-श्लोकान् असद्-भावान् विविच्यापि विरिच्य तु ) ।</p>
<p>न लभ्यन्तेऽन्य-भाषासु चेदृशाः बुद्धिवर्धनाः ,</p>
<p>एकैकाख्यानकेनैव विविधार्थ-विबोधनाः ,</p>
<p>बहुश्रुतेन यदि ते व्याख्यायन्ते यथार्थतः ।</p>
<p>कस्यामपि च भाषायां नेदृशाः बुद्धिनाशकाः</p>
<p>यदि-अल्पज्ञेन मूढ़ेन व्याख्यायन्ते-अयथार्थतः ।</p>
<p>मंदिरं, प्रतिसाहस्रं नृणां एकं भवेदपि ;</p>
<p>न पुनर्बहुसंख्यानि, वीथ्यां वीथ्यां, पदे पदे ;</p>
<p>स्वच्छाः सुमृष्टाश्चापि स्युः, न पुष्पादिक-कर्दमाः ;</p>
<p>अर्चा च दर्शन-ध्यान-प्रणामैरेव ; नाऽन्यथा ;</p>
<p>न पुष्पपत्रसलिलैः, न मिष्टैर्, न विलेपनैः ,</p>
<p>न ताम्र-रौप्य-खण्डैः वा; न नादैर्भैरवैरपि ;</p>
<p>उत्तमं सूक्तगानं च वाद्यं चाऽपि भवेन्ननु ,</p>
<p>सुप्रबर्द्धन रूपेण, निर्दिष्ट-समयेषु च ।</p>
<p>देवालयेन यद् भाव्यं आधि-व्याधि-हरेण, तत्</p>
<p>प्रत्येके स्याच् चिकित्सायाः शाला, चैकश्चिकित्सकः ,</p>
<p>स्त्री-वैद्या च तथैवैका, तथोपकरणानि च ;</p>
<p>इतिहास-पुराणानां व्याख्यायै, प्रति-मन्दिरं</p>
<p>शाला-एका च प्रशस्ता स्याद्, विद्वान् व्याख्याकरस्तथा ,</p>
<p>यो रूपकाणि व्याख्यायेद् युक्तियुक्तैश्च हेतुभिः ;</p>
<p>नाऽन्धश्रद्धां वर्धयेत, नाऽर्थयेच्चापि दक्षिणां ;</p>
<p>प्रोत्साहयेच् च जिज्ञासां, शमयेच् च सदुत्तरैः</p>
<p>बुद्धियुक्तैः,हेतुमद्भिः, तोषकैः, ज्ञानवर्धकैः ।</p>
<p>व्याख्यानशालायाश्चापि, चिकित्सायाः गृहस्य च ,</p>
<p>चतुर्व्यूहाः एव कुर्युः निर्वाहस्य प्रबन्धनं ,</p>
<p>यथा पाठस्य शालायाः, प्रसवस्यापि वै यथा ।</p>
<p>स्वागताः सन्तु सर्वेषु मंदिरेषु एषु मानवाः</p>
<p>सर्वेऽपि; ‘हिन्दवो’वा स्युः, स्युस्तथा वाऽन्यधर्मकाः ,</p>
<p>नियमानां स्वच्छतायाः येऽपि स्युः प्रतिपालकाः ।</p>
<p>प्रेम्णा पूतं मनो येषां, देहः स्नानादिभिस्तथा ,</p>
<p>ते सर्वे स्वागताः सन्तु, सात्त्विकाऽनन्दकांक्षिणः ।</p>
<p>‘श्रद्धा’विवेचनं</p>
<p>(२८) प्र० ‘नान्धश्रद्धां वर्धयेत’-यदुक्तं, उचितं हि तत् ;</p>
<p>विना श्रद्धां न किंचिच्च क्रियते कार्यमुत्तमं ;</p>
<p>विरोधिवद् इमे वाक्ये; कथं भूयात् समन्वयः ?</p>
<p>उ०आदृत्या-एव हि सा श्रद्धा, या पात्रे स्थाप्यते मुदा ;</p>
<p>सात्त्विकी खलु सा ; यद्वत् पात्रे दानं तु सात्त्विकं ।</p>
<p>मा भूद् अपात्रे श्रद्धा वा, दानं, ज्ञानं, धनं, बलं ।</p>
<p>“श्रद्धामयोऽयं पुरुषः, यो यच्छ्रद्धः स एव सः” । ( गी०)</p>
<p>यथाऽन्येषां महार्थानां शब्दानां दुर्दशा कृता ,</p>
<p>स्वोत्तमार्थाद् विपर्यस्तः ‘श्रद्धा’-शब्दोऽप्ययं तथा ।</p>
<p>‘श्रत्, सत्यं’इति वेदेषु;सत्यत्वेन दधाति या</p>
<p>यं कंचिदुत्तमं भावं, पदार्थं पुरुषं नु वा ,</p>
<p>सा बुद्धिरेव सत्-‘श्रद्धा’; नाऽधमं लक्ष्यं आश्रिता ,</p>
<p>मूढ़ग्राहेण, वा ऽसत्यं पदार्थं, दुर्जनं नु वा ।</p>
<p>“श्रद्धां प्रातर्हवामहे, श्रद्धां मध्यंदिनं परि ,</p>
<p>श्रद्धां सूर्यस्य निम्लुचे, श्रद्धे, श्रद्धापयेह नः”; (वे०)</p>
<p>सवित्रुपास्तिरेवात्र, समाऽर्था ननु ‘श्रद्धया’;</p>
<p>‘परमात्मनि वै श्रद्धां, सायं प्रातर्हवामहे’\।</p>
<p>श्रद्धायाः महिमा त्वेवं वेदसूक्तेन सूच्यते ;</p>
<p>तादृश्याः किंतु, या माता महतां वीरकर्मणां ,</p>
<p>तपस्यानां, च योगानां, आत्मसाक्षात्कृतेरपि ;</p>
<p>उच्चलक्ष्यस्य लाभाय ‘श्रद्धया’तपनं ‘तपः’;</p>
<p>आविवेश यथा ‘श्रद्धा’, बालकं नचिकेतसं । (कठ०3०)</p>
<p>असच्-छ्र्द्धा पुनर्योनिः दानानां वञ्चकाय च ,</p>
<p>कार्याणां च निकृष्टानां, नरकाय गतेरपि ।</p>
<p>गुरू-भवितु-कामाः ये, मुग्ध-वित्ता-ऽपहारिणः ;</p>
<p>‘गुरौ श्रद्धा भृशं कार्या; न-ईषत् शंक्यं तु तद्वचः ;</p>
<p>नास्तिक्यमेव जिज्ञासा; अहमेव गुरुस्तव ;</p>
<p>यद्वच्मि शास्त्रं तद्ध्येव; धनं स्वं मह्यमर्पय ;</p>
<p>प्राप्स्यसि स्वर्गमेवं त्वं’–</p>
<p>इत्यादि बहुवादिनः ;</p>
<p>‘इदं वृन्दावनं विद्धि, मां विद्धि यदुनन्दनं ,</p>
<p>आत्मानं गोपिकां विद्धि, विहरस्व यथा सुखं’–</p>
<p>एवं चरित्रभ्रष्टाः ये, परस्त्रीभ्रंशकारिणः ;</p>
<p>‘सेव्याः पंच-म-काराश्च, तैरेव सुखजीवनं’–</p>
<p>एवं पापिष्ठभावाः ये, पापिष्ठाऽचरणास्तथा–</p>
<p>तेषु श्रद्धा, महत्पापं, लोक-संग्रह-नाशकं ।</p>
<p>चतुर्वर्ण-व्यवस्थैव, चातुराश्रम्यमेव च ,</p>
<p>धर्म-कर्म-विभागेन, लोक-संग्रहणं स्मृ ;</p>
<p>तादृशाः वंचकाः, दुष्टाः, क्रूराः, कपटिनो भृशं ,</p>
<p>धर्म-कर्म-विलोप्तारः, लोक-विग्रह-कारकाः ।</p>
<p>“विरलाः गुरवः ते, ये शिष्य-संतापहारकाः ;</p>
<p>“गुरवो बहवः सन्ति, शिष्य-वित्ताऽपहारकाः ।</p>
<p>ईदृशेषु तु या श्रद्धा सा वै नरकगामिनी ;</p>
<p>ईदृशैरेव शब्दोऽयं निरये पातितो ऽधुना ।</p>
<p>अन्येऽपि तत्र, नैतावत् सन्ति ये पापवुद्धयः ,</p>
<p>तथापि मोहिताः स्वार्थैःविपर्येति स्वयं, तथा</p>
<p>विपर्यस्यंति भावांश्च, शब्दान्, आर्षोस्तथैव च ;</p>
<p>जिज्ञासायाः भृशं भीताः, अशक्ताः उत्तरे यतः ,</p>
<p>विवर्त्तयंति प्राचीनान् पाठान् सुविशदान् अपि ।</p>
<p>“श्रुतिस्तु वेदो विज्ञेयो, धर्मशास्त्रं तु वै स्मृतिः ,</p>
<p>ते सर्वार्थेषु-अमीमांस्ये, ताभ्यां धर्मो हि निर्बभौ”,–</p>
<p>इति प्रचलितः पाठः; कः इवाऽर्थोऽस्य वै भवेद् ?</p>
<p>श्रुति-स्मृति-अर्थ-निश्चित्यै ‘मीमांसा’शास्त्रमुत्थितं ;</p>
<p>“ते सर्वार्थेषु मीमांस्ये” – इत्येवाऽत्र उपपद्यते ;</p>
<p>“यस्तर्केणानुसंधत्ते सः धर्मेवेद नेतरः,</p>
<p>×</p>
<p>प्रत्यक्षं चा, ऽनुमानं च, शास्त्रं च विविधाऽगमं ,</p>
<p>त्रयं सुविदितं कार्यं, धर्म-शुद्धिमभीप्सता”–</p>
<p>इत्यप्यग्रे स्वयं प्रोक्तं मनुना हेतुपूर्वकं ;</p>
<p>“हेतुभिर्धर्ममन्विच्छेन्, न लोकं विरसं चरेत्”–</p>
<p>एवं व्यासोऽपि वदति, भारते, शांतिपर्वणि ।</p>
<p>किंतु जिज्ञासया त्रस्ताः, पाठं अभ्रंशयन् छलात् ,</p>
<p>प्रकाशयन्तो दौर्बल्यं स्वं, एतश्चालिखन् पुनः–</p>
<p>“योऽवमन्येत ते मूले हेतुशास्त्राश्रयाद् द्विजः ,</p>
<p>स साधुभिर्बहिष्कार्यः, नास्तिको वेदनिन्दकः”, (म० )</p>
<p>‘जिज्ञासैवाऽस्ति नास्तिक्यं’, ‘शेषं कोपेन पूरयेत्’ ,–</p>
<p>इति-आश्रयन्तो दुर्नीतिं, सद्धर्म-ध्वंसकारिणीं ।</p>
<p>नैसर्गिकौगुरूबाल्ये पितरौ रक्षकौ परं</p>
<p>पालकौ पौषकौस्निग्धौ, श्रद्धेयौ स्तः स्वभावतः ,</p>
<p>बालोऽप्यव्यक्तया बुद्ध्या श्रद्धत्ते तौ निसर्गतः ।</p>
<p>सुपरीक्ष्य, द्वि-जं यं, तौ, ‘नयेयुर्’‘उप’, बालकं ,</p>
<p>सोऽपि प्रकृत्या श्रद्धेयो बालस्याऽस्य भविष्यति ;</p>
<p>सहुरोर्न विशेषोऽस्ति शिक्षणे पुत्रशिष्ययोः ;</p>
<p>गृह्णाति येन मंत्रेण गुरुः शिष्यं, किल आशयः ,</p>
<p>तस्याऽपि चायमेवास्ति, यत् पुत्री-क्रियते ह्यसौ” ;</p>
<p>“मम व्रते ते हृदयं दधामि, मम चित्तं अनु चित्तं ते अस्तु ,</p>
<p>मम वाचं एकमनाः जुषस्व, बृहस्पतिस्त्वा नियुनक्तु मह्यं” ।</p>
<p>‘पुत्रत्व’करणायाऽत्र, आवाह्यते तु ‘बृहस्पतिः’;</p>
<p>‘जायात्व’करणायाऽस्मिन् मंत्रे देवः ‘प्रजापतिः’।</p>
<p>ईदृशो यत्र सम्बन्धः पवित्रो गुरुशिष्ययोः ,</p>
<p>तत्र श्रद्धा-उचिता पूर्णा, स्नेहः पूर्णस्तथैव च ।</p>
<p>यदा प्राप्तवयाश्चास्ति, व्यवहारक्षमः स्वयं ,</p>
<p>तदा श्रद्धा विधातव्या सुपरीक्ष्य समीक्ष्य च ;</p>
<p>“न विश्वसेद् अविश्वस्तं, विश्वस्तं नाति विश्वसेत् ,</p>
<p>न वाऽत्यन्तं अविश्वस्तो, भवेदिति बृहस्पतिः” ।</p>
<p>यथा ऽन्यत्र, तथैवाऽत्रापि, ‘अति सर्वत्र वर्जयेत्’;</p>
<p>श्रद्धां कुर्याद् गुणं दृष्ट्वा, दोषानपि परीक्ष्य च ;</p>
<p>विद्वाँस्तु गुण-दोषज्ञः; न भवेच्छ्रद्धया जड़ः।</p>
<p>“उद्धरेदाऽत्मनाऽऽत्मानं, नाऽत्मानं अवसादयेद् ;</p>
<p>आत्मैव ह्यात्मनो बंधुरात्मैव रिपुरात्मनः ;</p>
<p>बंधुरात्माऽत्मनस्तस्य येनाऽत्मैवाऽत्मना जितः ;</p>
<p>अनात्मनस्तु शत्रुत्वे वर्त्तेताऽत्मैव शत्रुवत् ;</p>
<p>×</p>
<p>आत्मन्येवात्मना तुष्टः, स्थितप्रज्ञः स उच्यते ;</p>
<p>×</p>
<p>यस्त्वात्मरतिरेव स्याद्, आत्मतृप्तश्च, मानवः ,</p>
<p>आत्मन्येव च संतुष्टः, स स्वराड् भवति ध्रुवं ;</p>
<p>×</p>
<p>यत्र चैवाऽत्मनाऽऽत्मानं पश्यन्नात्मनि तुष्यति,</p>
<p>×</p>
<p>स निश्चयेन योक्तव्यो योगो ऽनिर्विण्णचेतसा ;</p>
<p>×</p>
<p>बाह्यस्पर्शेष्वसक्तात्मा विंदत्यात्मनि यत्सुखं ,</p>
<p>स ब्रह्मयोगयुक्तात्मा सुखमक्षय्यमश्नुते ;</p>
<p>×</p>
<p>सर्वभूतस्थमात्मानं, सर्वभूतानि चाऽत्मनि ,</p>
<p>ईक्षते योगयुक्तात्मा सर्वत्र समदर्शनः ;”</p>
<p>×</p>
<p>( गी०)</p>
<p>“सर्वेषामपि चैतेषां आत्मज्ञानं परं मतं ,</p>
<p>तद्ध्यग्र्यंसर्वविद्यानां प्राप्यते ह्यमृतं ततः ;</p>
<p>×</p>
<p>आत्मनैव सहायेन सुखार्थी विचरेद् इह ;</p>
<p>आत्मज्ञाने शमे च स्याद् वेदाऽभ्यासे च यत्नवान् ;</p>
<p>×</p>
<p>आत्मैव ह्यात्मनः साक्षी गतिरात्मा तथाऽऽत्मनः ,</p>
<p>माऽवमंस्थाः स्वमात्मानं नृणां साक्षिणं उत्तमं ;</p>
<p>×</p>
<p>सर्वभूतेषु चात्मानं सर्वभूतानि चात्मनि</p>
<p>समं पश्यन्नात्मयाजी स्वाराज्यमधिगच्छति ;</p>
<p>×</p>
<p>सर्वमात्मनि संपश्येत् सच्चाऽसच्च समाहितः ,</p>
<p>सर्वेह्यात्मनि सम्पश्यन्, नाऽधर्मे कुरुते मनः ;</p>
<p>×</p>
<p>आत्मैव देवताः सर्वाः, सर्वमात्मन्यवस्थितं ,</p>
<p>आत्मा हि जनयत्येषां कर्मयोगं शरीरिणां ;</p>
<p>×</p>
<p>एवं यः सर्वभूतेषु पश्यत्यात्मानं आत्मना ,</p>
<p>स सर्वसमतामेत्य ब्रह्माऽभ्येति परं पदं ।</p>
<p>सर्वभूतेषु चाऽत्मानं, सर्वभूतानि चाऽत्मनि ,</p>
<p>समं पश्यन्, आत्मयाजी, स्वा-राज्यं अधिगच्छति” (म० )</p>
<p>“यस्तु सर्वाणि भूतानि आत्मनि एव अनुपश्यति ,</p>
<p>सर्वभूतेतु चाऽत्मानं, ततो न विचिकित्सते”। (उ० )</p>
<p>“आत्मैव ह्यात्मनो नाथः; को नाथो ह्यपरो भवेद् ?</p>
<p>आत्मना हि सुदांतेन नाथं प्राप्नोति दुर्लभं”।</p>
<p>( बुद्धवचनं, धर्मपदे )</p>
<p>उद्धर्ताऽऽत्माऽऽत्मनस्तु-अस्ति, नाऽन्यः आत्मानं उद्धरेत्—</p>
<p>आत्मनि-एव-ईदृशी ‘श्रद्धा’, ह्युत्तमा सात्त्विकी मता ।</p>
<p>“उत्थातव्यं, जागृतव्यं, योक्तव्यं भूति-कर्मसु ,</p>
<p>भविष्यतीत्येव मनः कृत्वा, सततं, अव्यथैः” ।</p>
<p>‘स्वपद्भ्यां, सुस्थिरो भूत्वा, चलितुं शक्नुयाद् अपि ,</p>
<p>बालोऽयं, शीघ्रमेवापि’—पितरौ नित्यं इच्छतः ,</p>
<p>‘आत्माऽवलम्बी, स्वाधीनो, स्वयंप्रज्ञो भवेद् अयं ,</p>
<p>स्ववशो, न परप्रज्ञः, शिष्यो मे ऽन्यसहायकृत् ,</p>
<p>न सदा मन्मुखाऽपेक्षी’–इत्येवं सद्गुरुरेव च ।</p>
<p>‘अयं मान्यो गुरुत्वेन, न वा,-इति च विनिर्णयं ,</p>
<p>यतस्त्वमेव कुरुषे, त्वं गुरूणां गुरुः स्वयं ;</p>
<p>इदं सत्यं, असत्यं वा, निश्चिनोषि त्वमेव यत् ,</p>
<p>तत् त्वमेवाऽसि सत्यानां अपि सत्यतमो ध्रुवं ;</p>
<p>ईश्वरोऽस्ति, न वाऽस्ति, एतत् त्वं हि निर्णयसीह यत् ,</p>
<p>ततः त्वमेवाऽसि नूनं ईश्वराणामपीश्वरः ,</p>
<p>परमात्मा, परेशो यः, “तत् त्वं असि”-एव निश्चितं ।</p>
<p>न पुनस्ते शरीरं तन्, मृत्पिण्डं क्षणभंगुरं ,</p>
<p>किं तु सर्वशरीरेषु व्याप्तो, यो-‘अहं’तु, चिन्मयः ।</p>
<p>ईदृशी याऽत्मनि श्रद्धा परमा सात्त्विकी तु सा ।</p>
<p>‘कामक्रोधाऽदिषट्कं’यद् ‘रिपूणा’मस्ति च-आन्तरं ,</p>
<p>‘शमादिषट्कं’तस्यास्ति प्रतिपक्षः, क्रमात्, किल ,</p>
<p>‘शत्रोः शत्रुः’, ‘महामित्र’मनुष्याणां अथ-आन्तरं ;</p>
<p>तत्र ‘श्रद्धा’च गणिता मित्रषटके तु पंचमी ,</p>
<p>षष्ठस्याऽत्मसमाधानस्याऽस्ति या नाऽन्तरीयका ;</p>
<p>‘शमो, दमः, तितिक्षा, -उपरमः, श्रद्धा, समाधिता’\।</p>
<p>आत्मन्येव हि सा श्रद्धा भवेदात्मप्रदर्शिनी ,</p>
<p>सर्वेभ्यश्चापि बंधेभ्यः सर्वथा मोक्षदायिनी ।</p>
<p>यदा बाह्यान् पदार्थांश्च द्रष्टुं शक्नोति मानवः</p>
<p>स्व-चक्षुषैव, नाऽन्यस्य; तदाऽऽत्मानं कथं ह्यसौ</p>
<p>परस्य चक्षुषा पश्येद् ? आत्मा-एव-आत्मानं ईक्षते ।</p>
<p>आत्मन्येव परा श्रद्धा कार्या सर्वार्थदर्शिनी ;</p>
<p>स्वा-राज्यं च, स्वराज्यं च, स्व-श्रद्धालुभिराप्यते ।</p>
<p>‘आत्मदर्शन’-जातानां सिद्धान्तानां प्रयोगतः</p>
<p>वर्णाश्रमव्यवस्थात्मं ‘स्व-राज्यं’सिद्ध्यति-इह सत् ।</p>
<p>‘हिंसा’-‘अहिंसा’-विवेचनं</p>
<p>(२९) प्र० केचिद् वदंति-अहिंसैव सर्वत्र जय-साधनं ,</p>
<p>स्वराज्यं पुनरासाद्यं भारतीयैस्तयैव च ;</p>
<p>अन्ये विप्रतिपद्यन्ते;कथमत्र विनिश्चयः ?</p>
<p>उ० योगभाष्ये परामर्शः–‘वचनीयं विभज्य”वै; (४-३३)</p>
<p>एकान्ता-ऽत्यन्त-वचनं अतथ्यं प्रायशो ननु ;</p>
<p>यतो द्वं-द्व-मयी सृष्टिः, अन्योऽन्याऽपेक्षिणौ-उभौ ,</p>
<p>साऽपेक्षं चाऽपि नैकान्तं, नाऽत्यन्तं, भवितुं क्षमं ।</p>
<p>एकान्ताऽत्यन्ततो ‘ऽहिंसा’, या‘महाव्रत’-रूपिणी ,</p>
<p>नाऽवच्छिन्ना जाति-देश-कालैश्च समयैरपि , (यो० सू० २-३१)</p>
<p>सद्यो ‘विदेह’करणी सा, ऽत्यन्तं खलु मोचिनी ;</p>
<p>यतो हिंसां विना शक्यं नास्त्येव प्राणधारणं ।</p>
<p>जीवाणवस्तु आचाम्यन्ते प्रति-श्वासं च कोटिशः ;</p>
<p>सचेतनानि शाकानि भुज्यन्ते, ऽपि मुनिव्रतैः ।</p>
<p>“सहस्तानां अहस्ताश्च, दंष्ट्रिणां अपि-अदंष्ट्रिणः ,</p>
<p>फल्गूनि चाऽपि महतां, जीवो जीवस्य जीवनं”। ( भा० )</p>
<p>कार्य-साधन-सम्बन्धे, ‘सर्वत्र’-इति पदं, ततः ,</p>
<p>समीचीनं न भाति-इव; “वचनीयं विभज्य”वै ।</p>
<p>“अहिंसा परमो धर्मः” इति वाक्ये विमोहिताः ,</p>
<p>केचिद् ‘हिंसां’च ‘दंडं’च संकिरन्ति-अविवेकतः ।</p>
<p>‘हिंसा’या साऽपराधानां, ‘दंड’एव हि सा स्मृता ;</p>
<p>‘दंडो’निरपराधानां, ‘हिंसा’घोरा-इति निश्चयः ;</p>
<p>“अदंड्यान् दंडयन् राजा, दंड्यांश्चैवाऽप्य दंडयन् ,</p>
<p>अयशो महद् आप्नोति, नरकं चाऽधिगच्छति”। (म० )</p>
<p>अबुद्धिपूर्वकं ‘हिंसा’या अनिवार्या भवेदपि ,</p>
<p>बुद्धिपूर्वं च सद्-हेतोः, ‘अहिंसा’-एव तु ते उभे ।</p>
<p>“गृहे, गुरौ, अरण्ये वा,निवसन्, आत्मवान् द्विजः ,</p>
<p>नाऽवेदविहितां हिंसां,आपदि-अपि समाचरेत् ;</p>
<p>या वेदविहिता हिंसा नियता, ऽस्मिंश्चराऽचरे ,</p>
<p>अहिंसामेव तां विद्याद्; वेदाद् धर्मो हि निर्बभौ ।</p>
<p>×</p>
<p>आततायिनं आयान्तं हन्यादेवाविचारयन् ;</p>
<p>×</p>
<p>नाऽतितायिवधे दोषो;</p>
<p>×</p>
<p>मन्युस्तन्मन्युमृच्छति”। (म० )</p>
<p>स्मर्त्तव्यमन्यच्चाप्यत्र, ‘धर्मभेदो ऽधिकारतः’;</p>
<p>सन्यासी “सर्वभूतेभ्यः ददात्यभयदक्षिणां”, (म० )</p>
<p>अहिंसा ऽत्यन्तिकी तस्य-उचिता तस्माद्; ऋते तु तां</p>
<p>याऽवुद्धिपूर्विका च, अनिवार्या च, यथोदितं ।</p>
<p>आत्मत्राणायापि नाऽयं कुर्याद् ‘हिंसां’तु कस्यचित् ;</p>
<p>मैत्रो, अन्-असुतृपश्चापि, न्यस्तदंडोऽपि-असौ स्मृतः ।</p>
<p>गृहस्थस्य तु धर्मोऽयं, रक्षेद् एव-आश्रितान् भयात् ,</p>
<p>तेषामभ्यवपत्त्यर्थेहन्यादेवाऽततायिनः ।</p>
<p>क्षत्रियस्य च राज्ञश्च धर्मोऽयं परमः स्मृतः ,</p>
<p>निर्दोषाणां तु रक्षायै दुष्टानां ‘हिसनं’ऋतं ।</p>
<p>निमित्तानि भवेयुश्चेद् तादृशानि, विशेषतः ,</p>
<p>यत् कार्यसिद्धिः सम्भाव्या, शस्त्रहीनैर्, ‘अहिंसया’,</p>
<p>अवश्यमेवा‘ऽहिंसा’स्यात् तत्र धर्मः परो ननु ।</p>
<p>केचनाऽशासते हिंसां उच्छेत्तुं मूलतो भुवः ,</p>
<p>अहिंसायाः प्रचारेण; तथैवाऽत्मसमर्पणैः</p>
<p>हिंस्रेभ्यो, हृदयं तेषां विवर्त्तयितुमेव च ।</p>
<p>यस्य कस्यापि हिंस्रस्य भवेदीदृग् विवर्त्तनं ;</p>
<p>हिंसानाशस्य नाऽशास्ति पृथिव्यां ननु सर्वथा ।</p>
<p>अध्यात्मशास्त्रसिद्धान्तस्तु अखण्ड्योऽयं सनातनः ;</p>
<p>‘द्वं-द्व-त्वमेव सर्वत्र’; तौ चाऽन्योऽन्यमपेक्षिणौ ;</p>
<p>एकाऽभावे ऽपरस्यापि अभावस्तु भविता ध्रुवं ;</p>
<p>प्रलये, तु उभयाऽभावः सृष्टौ, चोभयवर्त्तनं ।</p>
<p>‘अहिंसा परमो धर्मः’— सत्यमेतन्, न सशयः ;</p>
<p>‘हिंसा’-प्रवण-चित्तेभ्यः किंतु एतद् उपदिश्यते ।</p>
<p>‘अहिंस्राः’ये प्रकृत्यैव, किमर्थं तान् इदं वदेत् ,</p>
<p>शाकाहारिमृगान्वाऽपि, कपोतान्, गाः, शुकाँश्च वा ?</p>
<p>‘हिंस्राः’वा ये प्रकृत्यैव, यथा व्याघ्रवृकादयः ,</p>
<p>तान् प्रति अपि उपदेशोऽयं व्यर्थ एवेति निश्चितं ।</p>
<p>“हिंस्राऽहिंस्रे, मृदुक्रूरे, धर्माऽधर्मौ, ऋताऽनृते ,</p>
<p>यद्यस्य सोऽदधात् सर्गे, तत्तस्य स्वयं आविशेत्” । (म०)</p>
<p>दोलायते मनुष्यस्तु उभयोः द्वैधे यतः, ततः</p>
<p>तदर्थं उपदेशोऽयं उपयुक्तो भवेन् , ननु ।</p>
<p>अर्थश्चाऽस्याऽयमेवाऽस्ति, ‘निर्दोषं मा बधीः’खलु</p>
<p>न त्वेवार्थोऽयमस्य स्याद्, ‘हिंस्रायाऽत्मानं अर्पय,</p>
<p>स्व-मांस-आश्रित-मांसैश्च वृकव्याघ्रांश्च तर्पय’;</p>
<p>स्वदेहं एवं सन्न्यासी दद्याद्, अभयदो ऽखिले ;</p>
<p>न गृहस्थो; ऽथ तत्रापि ‘क्षत्रियो’न-तरां पुनः ;</p>
<p>‘दुष्टानां दंडनं धर्मः परमः’क्षत्रियस्य वै ।</p>
<p>प्रकृतेर्द्वंद्वशीलत्वाद् भविष्यन्त्येव सर्वदा ,</p>
<p>दुष्टशिष्टौ, क्रूरमृदू, हिंस्राऽहिंस्रौ, वृकीमृगौ ,</p>
<p>दैत्यदेवौ, पापपुण्यौ, दंड्याऽदंड्यौ विरोधिनौ ।</p>
<p>‘हिंस्राणां’अपि ‘अहिंसा’ या, सा अहिंस्राणां तु हिंसनं ।</p>
<p>एतेनाऽपि प्रसंगेन, सुप्रकाशं प्रदर्श्यते ,</p>
<p>विना वर्णाश्रमव्यूहं, भ्रान्तिर्धर्मपदे पदे ;</p>
<p>न च सिध्येद् व्यवस्था सा, वर्जयित्वाऽत्मदर्शनं ।</p>
<p>संस्कृतज्ञेषु विद्वत्सु सर्वमेतत्तु विस्मृतं ।</p>
<p>‘सर्वेषां व्यवहाराणां, गार्हस्थ्याद्यनुबंधिनां ,</p>
<p>अथ किं, राजधर्माणां, रक्षायाः अपि कर्मणां ,</p>
<p>सांसारिकाणां सकलजीवनस्योपयोगिनां ,</p>
<p>विरोधिनी-एवाऽत्मविद्या, न त्वेषां सा विशोधिनी’–</p>
<p>इत्येव भ्रान्तिर् एतर्हि घोरा तेषु-उपचीयते ।</p>
<p>विरक्ताः सर्व-कृत्येषु, न विरक्तास्तु भोजने ,</p>
<p>अकृत्येष्वपि चाऽसक्ताः, शारीरेषु सुखेष्वपि ,</p>
<p>दृश्याः वेदान्तिनम्मन्याः प्रायशो ह्यधुनातनाः ।</p>
<p>घोरा-अन्धंकरणी भ्रान्तिः संहार्या-इयं प्रयत्नतः ,</p>
<p>यदि मानव-धर्मस्य भवेद् उद्धारः ईप्सितः ।</p>
<p>गुह्यो यः त्र्यक्षरो वेदः, तं विदित्वैव वेदविद् ;</p>
<p>तद्विद्यायाः प्रचारेण, प्रयोगेण च जीवने ,</p>
<p>वैयक्तिकेचापि तथा ( यः प्राति</p>
<p>स्विकः ईर्यते ) ,</p>
<p>सामाजिकेऽपि तद्वच्च(यः सार्वस्विकः उच्यते ) ,</p>
<p>भारतोद्धारः आस्थेयः, पुनःसंस्करणं तथा</p>
<p>धर्मस्य, च समाजस्य, पुनश्च नवजीवनं ,</p>
<p>सत्-स्वराज्यस्य संसिद्धिः, पुनः स्वा-राज्यमेव च ।</p>
<p>प्रणव-व्याख्या</p>
<p>(३०) प्र०ॐ कारः त्र्यक्षरश्चापि तथैव-एकाक्षरोऽपि सः ,</p>
<p>इत्युक्तं मनुना; एतच्च–“यस्तं वेद स वेदवित्” ; (म० )</p>
<p>तस्य नामसु चैवोक्तं–‘तारकं’, ‘सर्वविन्मतिः’ ,</p>
<p>‘तारः’, ‘सर्वज्ञताबीजं’, ‘उद्गीथः’, ‘प्रणव’स्तथा ,</p>
<p>इति प्रभृति; तत्सर्वें समं अन्वीयते कथं ?</p>
<p>उ० “ज्ञानं, एकक्षणाऽरूढ़ं, अक्रमं तु, विवेकजं” ,</p>
<p>यस्य “ज्ञानस्य चाऽनन्त्याज् ज्ञेयं अल्पं” ‘इदं’तु यत् । (यो०सु० )</p>
<p>“सकृत्-प्रभातं”, प्रतिभाति यत् सकृत् , (उ०)</p>
<p>तड़िद् यथा, सर्व-विकाश-कारणं ;</p>
<p>तमोमयाऽज्ञान-महांधकारतः ,</p>
<p>सद्यश्च यत्तारयतीति ‘तारकं’ ।</p>
<p>संगृह्यतेऽस्मिन् अखिलं च ‘दृश्यं’ ,</p>
<p>तथैव ‘द्रष्टा’ऽपि, अथ ‘दर्शनं च ,</p>
<p>क्रमं विना, एकक्षणे-एव सर्वं</p>
<p>सदा च, तस्माद् इदं ‘अक्रमं’च ।</p>
<p>“क्रम-त्रय-समाश्रय-व्यतिकरेण या, संततं ,</p>
<p>क्रम-त्रितय-लंघनं विदधती विभाति-उच्चकैः ,</p>
<p>क्रम-एकवपुर, अक्रम-प्रकृतिरेव, या शोभते ,</p>
<p>करोमि हृदि तां अहं, भगवतीं ‘परां संविदं’।</p>
<p>(काश्मीर-शैवतंत्रीय-‘शिवसूत्रविमर्शिनी’-टीकायां ‘ज्ञानगर्भ-’श्लोकः)</p>
<p>‘अहं-एतन्-न’-इति संवित्, ‘अहमं’च-‘इदमं’तथा ,</p>
<p>‘न’-कार-रूपिणा एव-इह विवेकेन विविच्य च ,</p>
<p>समाहरन्ती त्रीन् एतान् अपि-एकत्र, ‘त्रि-वि-क्रमा’,</p>
<p>एकेनैव क्रमेण-इयं, ‘अक्रमा’, सार्वकालिकी ,</p>
<p>भूतं-भवद्-भविष्यच् च त्रयं, युगपद् एव हि ,</p>
<p>एकेन-‘अनवरत’-ज्ञानेन आवृणोत्येव सर्वदा ।</p>
<p>सर्वं ‘त्रि-अन्तर्गतं’ज्ञानं; अस्माद् ॐ ‘सर्वविन्मतिः’।</p>
<p>‘विवेकख्यातिर्’अप्येषा-एव ‘आत्माऽनात्मविवेकतः’;</p>
<p>सा-एव ‘सत्त्व-पुरुषयोर्’“अन्यता-ख्यातिर्’उच्यते ;</p>
<p>‘सत्त्वं’इत्यत्र संकेतो ‘दृश्यस्य’सकलस्य वै ।</p>
<p>प्रणवस्य एकाक्षरत्वं, त्र्यक्षरत्वं तथैव, यत् ,</p>
<p>तस्यैव सर्वा व्याख्या-इयं सांख्य-योगेषु सूचिता ;</p>
<p>तथा च न्यायसूत्रेषु;वेदान्तेषु विशेषतः ,</p>
<p>मांडूक्योपनिषन्मंत्र-गोपथब्राह्मणादिषु ।</p>
<p>‘न क्षरंति’कदाप्येते, ‘अहं’च, ‘एतच्’चाऽपि, ‘न’-इति च ,</p>
<p>त्रयोऽपि, अ-कारेण, उ-कारेण, न-कारेण सूचिताः ,</p>
<p>‘अक्षराणां’त्रयेण, एते त्रयः एव ‘अक्षरा’स्मृताः ;</p>
<p>समाहृताश्चापि सर्वे एकस्मिन् ‘परमाक्षरे’ ,</p>
<p>ॐ इति एकाक्षरेण उक्ते ‘ब्रह्मणि’एव ‘परात्मनि’।</p>
<p>किंतु एतत्, स्पष्टं अपि उक्तं, न बुद्धिं अधिरोहति ,</p>
<p>मुमुक्षुत्वं युयुक्षुत्वं यावन् न उत्पद्यते हृदि ,</p>
<p>‘अस्मिता’-ऽभिनिवेशश्च यावद् यान्ति न तानवं ,</p>
<p>शांति-दांति-आदि-षट्- सम्पद् यावन् न उदेति भूयसी ,</p>
<p>सर्वभूतहितेहा च यावन् नाऽस्ति गरीयसी ,</p>
<p>वैराग्यं सात्त्विकं चापि, न तु राजस-तामसं ;</p>
<p>परकम्पाऽनुकम्पा हि, परदुःखानुदुःखिता ,</p>
<p>लक्षणं, समवेदित्वं, स्वार्थाऽहंकार-विच्युतेः ;</p>
<p>‘अहमेव पवित्रोऽस्मि, नाऽन्ये केचित् क्वचित् पुनः’,</p>
<p>‘अहमेवाऽभिजनवान्, कोऽन्योऽस्ति सदृशो मया’,</p>
<p>‘मोक्षार्हश्चाहमेवास्मि योगं साधयितुं क्षमः’,</p>
<p>‘नाऽन्यैर्वराकैः अस्पृश्यैः कार्येमेऽस्ति इतरैर्जनैः’–</p>
<p>भावाः एतादृशाः दृप्ताः रुन्धते हृदयं यदा ,</p>
<p>अहंकाराऽवृते तस्मिन् ‘तार’-बोधो विशेत् कथं ?</p>
<p>“यो मां प्रयतते हन्तुं, मोक्षं आस्थाय, पंडितः,</p>
<p>तस्य मोक्षरतिस्थस्य नृत्यामि च हसामि च ,</p>
<p>अवध्यः सर्वभूतानां अहं एकः सनातनः”, (म० भा० अश्व० १३)</p>
<p>एवं वदति कामोऽयं, ‘अविद्याऽस्मितयोः’पिता ,</p>
<p>पतिः, पुत्रस्तथैव, अपि ‘ब्रह्म’, तच्छत्रुरेव च ।</p>
<p>कामं जेतुं काम एव, भूत्वा निष्काम-कामना ,</p>
<p>आत्मानं जेतुं आत्मैव, भूत्वा सर्वात्मभावना ,</p>
<p>शक्नोति; नाऽन्यः, कुत्रापि, कश्चनापि, कथंचन ।</p>
<p>न केवलं स्वयं मोक्तुं, अपि मोचयितुं परान् ,</p>
<p>न केवलं स्वयं योक्तुं, अपि योजयितुं परान् ,</p>
<p>अहं-कारं तु विस्मृत्य, यो यतेत स बोधभाक् ।</p>
<p>“विवेक-वैराग्यवतः एव बोधमहोदयः” । (यो० वा० )</p>
<p>प्रातिस्विक‘ऽहमा’आच्छन्नं यावत् स्याद् हृदयं, नहि</p>
<p>सार्वस्विकस्या‘ऽहमः’तु प्रवेशः परमात्मनः ।</p>
<p>अहंकारे विगलिते भेद-बुद्ध्यधिकारिणि ,</p>
<p>उदेति अभेद-बोधोऽयं परमात्मा स्वयं ध्रुवम् ।</p>
<p>प्रणवस्य जपश्चापि, तस्य चैवार्थभावनं ,</p>
<p>कृतः शुद्धेन वपुषा, तथा शुद्धेन चेतसा ,</p>
<p>स्मृतो योगेषु विविध-बहु-कल्याणकारकः ।</p>
<p>ब्रह्मणः प्रकृतेः रूपं, महाभूतं यद्, आदिमं ,</p>
<p>आकाशं हि, गुणस्तस्य शब्दोऽयं प्रणवध्वनिः ;</p>
<p>“सृष्ट्यादौ ब्रह्मणः कंठं भित्त्वा यस्माद् विनिर्गतौ ,</p>
<p>‘ॐकारश्च’, ‘अथ’शब्दश्च, तस्मान्माङ्गलिकावुभौ” ;</p>
<p>विभेदैः पुनरस्यैव सर्वे शब्दाः भवंति हि;</p>
<p>सर्वेऽर्थाः सर्वभावाश्च वाङ्मयस्याखिलस्य च ,</p>
<p>अतो हि निहिताश्चास्मिन् ; वेदमूलं ततो हाय ;</p>
<p>“वाच्यर्थाः निहिताः सर्वे, वाङ्मूलाः, वाग्विनिसृताः ;</p>
<p>तस्माद् यःस्तेनयेद् वाचं, स सर्वस्तेयकृन् नरः”। (म० )</p>
<p>यथा हि सत्ता-‘सामान्ये’, सत्ताः सर्वाः ‘विशेषकाः’ ;</p>
<p>यथा ‘अहं-अस्मि’इति वोध-‘सामान्ये’, ऽन्यास्तु संविदः ;</p>
<p>यथा तु बीजे ‘सामान्ये’‘विशेषाः’पल्लवादयः ;</p>
<p>यथा च बिन्दौ, आकाराः, रेखाः, गोलादयोऽखिलाः ;</p>
<p>तथैव बुद्धितत्त्वस्य उपाधौ आदौ तु, प्रत्ययाः</p>
<p>‘वैशेषिकाः’, तथा शब्दाः तत्तत्प्रत्ययवाचकाः ,</p>
<p>अशेषाः, शब्द-‘सामान्ये’प्रणवे निहिताः सदा ।</p>
<p>प्राणायाम-सहायः अतो जपोऽस्य आयुर्विवर्धनः ,</p>
<p>‘शिरो-व्रतादि’चर्याणां साधकः, दिव्य-शक्तिकृत् ।</p>
<p>अशुद्धदेहचित्तेन कृतो, दोषकरो भृशं ,</p>
<p>दुर्बुद्धिं, रोगं, उन्मादं, मृत्युं च जनयेद् असौ ।</p>
<p>“आ-ह-एव स नखाग्रेभ्यः परमं तप्यते तपः ,</p>
<p>यः स्रग्वी-अपि द्विजो ऽधीते स्वा-ऽध्यायं शक्तितो ऽन्वहं” ; (म० )</p>
<p>“प्रणवादि पवित्राणां जपः स्वाऽऽध्यायः” उच्यते ;</p>
<p>शब्दोच्चारणमात्रं न; “जपस्तस्यार्थभावनं”; ( यो०सू० भा० )</p>
<p>‘अधिकं’यद्यद् ‘इष्टं’स्याद्, यद्बलेन तद् ‘ईयते’ ,</p>
<p>बुध्यते, लभ्यते चैव, तद्धि एव ‘अध्ययनं’स्मृतं ;</p>
<p>धर्मा-ऽर्थ-काम-मोक्षाऽख्यः, वारंवारं श्रुतः स्मृतः ,</p>
<p>पुरुषार्थ-चतुर्वर्गः निर्विवादोऽभ्युपेयते ;</p>
<p>धर्मश्चार्थश्च कामश्च, त्रिवर्गो ‘ऽभ्युदया’त्मकः ,</p>
<p>परमः पुरुषस्यार्थः परमात्मेति उदाहृतः ,</p>
<p>नास्ति श्रेयः परं यस्मात्, तच् च ‘निःश्रेयसं,’तथा ,</p>
<p>यद्बलेन अधिगम्येत, तद्धि एव ‘अध्ययनं’स्मृतं ;</p>
<p>सच्छास्त्राणां तु सर्वेषां इयमेव परा गतिः ,</p>
<p>साफल्यं, परमं लक्ष्यं, यच् चतुष्टयसाधनं ।</p>
<p>सर्वं ‘अध्ययनं’, ‘स्वस्य’, स्व-रूपस्य, परात्मनः ,</p>
<p>जीवात्मनश्च, ज्ञानाय, अनुभवाय प्रवर्त्तते ;</p>
<p>स्वस्यैवाऽध्ययनं ज्ञानं, ‘स्वाऽध्यायः’इति कथ्यते ।</p>
<p>ज्ञानस्य, अनुभवस्यापि, तत्त्वं गीतासु गीयते–</p>
<p>“अमानित्वं, अदम्भित्वं, अहिंसा, क्षांतिर्, आर्जवं ,</p>
<p>अध्यात्मज्ञाननित्यत्वं, तत्वज्ञानार्थदर्शनं ,</p>
<p>एतज् ‘ज्ञानं’इति प्राहुः; ‘अज्ञानं’यद् अतो ऽन्यथा ;</p>
<p>×</p>
<p>स्वाध्यायाऽभ्यसनं चैव वाङ्मयं तपः उच्यते ;</p>
<p>×</p>
<p>स्वाध्यायज्ञानयज्ञाश्च यतयः संशितव्रताः”; ( गी०)</p>
<p>“योगाः त्रयो मया प्रोक्ताः, नृणां श्रेयो-विधित्स्यया ,</p>
<p>ज्ञानं, कर्म च, भक्तिश्चः न उपायोऽन्योऽस्ति कुत्रचित् ;</p>
<p>निर्विण्णानां ज्ञानयोगो, न्यासिनां इह कर्मसु ;</p>
<p>तेषु अनिर्विण्णचित्तानां, कर्मयोगस्तु, कामिनां ;</p>
<p>यदृच्छया मत्कथादौ जातश्रद्धस्तु यः पुमान् ,</p>
<p>न निर्विण्णो, नाऽतिसक्तो, भक्तियोगोऽस्य सिद्धिदः”; ( भा० )</p>
<p>प्रणवस्य तु मार्गो यः, त्रयः तस्मिन् समाहृताः ,</p>
<p>निष्कामी कामवान् सोऽस्ति, निष्कर्मी कर्मवाँस्तथा ;</p>
<p>“प्रणवः सर्ववेदेषु,</p>
<p>×</p>
<p>गिरां अस्मि एकं अक्षरं ;</p>
<p>×</p>
<p>अहं कृत्स्नस्य जगतः प्रभवः प्रलयः तथा ;</p>
<p>मत्तः (‘अहमः’) परतरं न-‘अन्यत्’किंचिद्;</p>
<p>×</p>
<p>आत्माऽहमस्मि च ,</p>
<p>‘अहं’आदिश्च, मध्यं च, भूतानां अंत एव च ;</p>
<p>मयि (‘अहमि’) सर्वं ‘इदं’प्रोतं, सूत्रे मणिगणाः इव ;</p>
<p>ये चैव सात्त्विकाः भावाः, राजसाः तामसाश्च ये ,</p>
<p>मत्तः (‘अहमः’) एवेति तान् विद्धि; न तु ‘अहं’तेषु, ते मयि ;</p>
<p>न मे ‘अहमः’अस्ति कर्त्तव्यं त्रिषु लोकेषु किञ्चन ,</p>
<p>नाऽनवाप्तं अवाप्तव्यं, वर्त्ते एव च कर्मणि ;</p>
<p>×</p>
<p>चातुर्वर्ण्यं मया ( ‘अहमा’) सृष्टं गुण-कर्म-विभागशः ,</p>
<p>तस्य कर्त्तारं अपि मां (‘अहमं’) विद्धि अकर्त्तारं अव्ययं ;</p>
<p>न मां (आत्मानं) कर्माणि लिम्पन्ति, यतो नाऽस्ति फले स्पृहा”,</p>
<p>( कृत्यबुद्ध्यैव कुर्वे यत्, ऋणनिर्मोचनाय वै, )</p>
<p>“इति मां (‘अहमं’, आत्मानं) योऽभिजानाति, कर्मभिर्न स बद्ध्यते ।</p>
<p>सक्ताः कर्मणि अविद्वांसो यथा कुर्वन्ति वै जनाः ,</p>
<p>कुर्याद् विद्वाँस्तथा असक्तः चिकीर्षुर्लोकसंग्रह”। ( गी० )</p>
<p>‘स्वा-ऽध्याय’-शब्दस्यार्थस्तु निरुक्तः पूर्वमेव हि ;</p>
<p>सच्छास्त्ररूपवेदानां ‘अध्येयत्वं’तथैव च ;</p>
<p>“योऽनधीत्य द्विजो वेदं अन्यत्र कुरुते श्रमं” ,</p>
<p>‘अ-स्व-अध्याये’, हासच्छास्त्र-अध्ययन-अध्यापने तथा ,</p>
<p>“स जीवन्नेव शूद्रत्वं आशु गच्छति साऽन्वयः ;</p>
<p>षट्त्रिंशदाब्दिकं चर्यं गुरौ त्रैवेदिकं व्रतं ;</p>
<p>तदर्धिकं, पादिकं वा, ग्रहणान्तिकमेव वा”।</p>
<p>आद्यं शिक्षकवृत्त्यर्थं;द्वितीयं क्षत्रवृत्तिकं ;</p>
<p>अलं तृतीयं वार्त्तायै; चतुर्थं शिल्प-सेवयोः ।</p>
<p>स्वा-ध्यायस्य ‘प्रातिभस्य’‘तारस्य’महिमा-ईदृशः ।</p>
<p>प्रणवस्याऽशयं जानन्, ‘यज्ञ’-सूत्रं बिभर्त्ति यः ,</p>
<p>आत्मानं ‘उप’‘नीतो’यः, ‘द्विज’-नाम तु सोऽर्हति ;</p>
<p>स हि ‘प्रतिभया’युक्तः, स जातः ‘सर्व-विन्-मतिः’।</p>
<p>यज्ञ-सूत्रं प्रतीकं हि प्रणवस्यैव सर्वथा ;</p>
<p>अपि मृर्त्तीकरोति एतत् ‘तार’स्याऽर्थं तु तात्त्विकं ;</p>
<p>एकवृत् च त्रिवृत् च एतत्, एकत्वे त्रित्व-सूचकं ,</p>
<p>प्रकृतेस्त्रिगुणायाश्च, पुरुषस्य तथैव च</p>
<p>सच्चिदानन्दरूपस्य असंख्य-त्रिक-चितस्य च ;</p>
<p>‘वृत्त’त्वात्, तेन ‘शून्य’त्वं द्वं-द्व-योगस्य च-अज्यते ।</p>
<p>“महासरस्वति चिते, महालक्ष्मि सदास्मिके ,</p>
<p>महाकालि आनन्दरूपे, ऐं-ह्रीं-क्लीं इति नामभिः</p>
<p>तंत्रेषु बहुधा गीते, त्वत्तत्त्वज्ञानसिद्धये ,</p>
<p>अनुसंदध्महे, चंडि, वयं त्वां हृदयाम्बुजे”।</p>
<p>( दुर्गासप्त०, गुप्तवती - टी० )</p>
<p>द्वि-जैर्यद् धार्यते सूत्रं एतत्, तेन तु सूच्यते–</p>
<p>‘द्विः जातोऽयं; द्वयोश्चापि, प्रकृतेः, पुरुषस्य च ,</p>
<p>एकाऽनेकत्वरूपं च, शून्यत्वं चाऽपि संसृतेः ,</p>
<p>दृष्टवान् सम्यग् ; आत्मज्ञः; सर्वेषां हितचिन्तकः ,</p>
<p>सम्यग्दर्शनसम्पन्नः; यज्ञाय प्रस्तुतः सदा ;</p>
<p>यज्ञायैव उप-वीतं ( ‘वे’, तन्तु-सन्ताने ) यत् सूत्रं एतेन धार्यते’।</p>
<p>“दर्शनेन विहीनस्तु संसारं प्रतिपद्यते”,</p>
<p>आत्मनश्च परेषां च बन्धान् क्लिष्टान् करोत्यसौ ,</p>
<p>“सम्यग्दर्शनसम्पन्नः कर्मभिर्न निबध्यते”, (म० )</p>
<p>भय-संशय-मुक्तोऽयं अन्याँश्च कुरुते तथा ।</p>
<p>अर्थोऽयं ‘यज्ञ’-सूत्रस्य लुप्तप्रायो हि साम्प्रतं ;</p>
<p>‘द्विजाः’तद् धारयन्तश्च प्रायशो नाम-धारकाः ।</p>
<p>अत एव हि जाता-इयं समग्रे पृथिवीतले ,</p>
<p>न केवलं भारते हि, दारुणा दुर्व्यवस्थितिः ।</p>
<p>सन्त्येव केचनाऽद्यापि शुद्धात्मानो ‘द्विजातयः’,</p>
<p>सत्यमेव द्विवारं ये जाताः, भुवि, तथाऽत्मनि ,</p>
<p>बोद्धारः, सात्त्विकाः, ‘सन्तः’, ‘महात्मानः’, तपस्विनः ,</p>
<p>प्राप्ताश्च विविधां काष्ठां योगस्य तपसस्तथा ;</p>
<p>‘सन्त’-‘औलिया’-‘मिस्टिक्’इति नामभिर्विदिताः जनैः ,</p>
<p>हिन्दुभिर्मुस्लिमैश्चापि क्रिस्वनादिभिरेव च ।</p>
<p>देश-वेश-जाति-धर्म-भाषा-ऽचार-भिदासु च</p>
<p>बुद्धिर् न-अभिनिविष्टा-एषां, सर्वकल्याणकांक्षिणां ,</p>
<p>एकं तु परमात्मानं सर्वजीवेषु पश्यतां ,</p>
<p>तथाऽपि क्रूररूपेभ्यः सौम्यरूपाणि रक्षताम् ।</p>
<p>“स्व-‘शान्त-रूपेषु इतरैः स्वरूपैः</p>
<p>अभ्यर्द्यमानेषु, अनुकम्पिताऽत्मा ,</p>
<p>परावरेशो, महदंशयुक्तो ,</p>
<p>हि-अजोऽपि जातो भगवानिवाऽग्निः ।”( भा० )</p>
<p>“वात्सल्ये मनुवन् नॄणां”, “सर्वभूतहिते रताः”,</p>
<p>न केवलं भारते हि, सर्वदेशेषु ते स्थिताः ,</p>
<p>पर्वतेष्वपि, अरण्येषु, तथैव नगरेष्वपि ,</p>
<p>उच्चावचेन रूपेण, जीवन्तो बहुवृत्तिभिः ,</p>
<p>साम्प्रदायिक-धर्माणां रूपाणि विविधानि च</p>
<p>धारयंतो, हृदा त्वेकं परमात्मानं आस्थिताः ,</p>
<p>ध्यायंतो वर्धयंतश्च मानवानां हितं सदा ,</p>
<p>मनोश्च, सप्तर्षीणां च, (ये भवंति ‘आधिकारिकाः’,</p>
<p>सर्वमानववंशस्य, अभ्युदयाय च मुक्तये ) ,</p>
<p>तेषां अनुचराणां च, ते सर्वेऽप्यनुयायिनः ;</p>
<p>अबुद्धिपूर्वकं केचित्, केचिद्वै वुद्धिपूर्वकं ;</p>
<p>महाभागास्तु ते, येषां बुद्धिपूर्वं अयं क्रमः ।</p>
<p>तेषामेव कृते नूनं धर्मो न नितरां मृतः ।</p>
<p>सत्यसाधोः दम्भ‘साधोः’विवेके निकषो हि अयं–</p>
<p>‘स्वार्थ-निष्ठाः, न सन्तस्ते; सन्तस्ते, ये तु नेदृशाः ;</p>
<p>लोभिनो ये, न ते सन्तः; ये सन्तः, ते न लोभिनः’।</p>
<p>‘तपो-विद्या’-‘शौर्य-रक्षा’-‘दाक्ष्य-दान’-द्विकाः यतः</p>
<p>भारते विरलाः यस्माद्, धर्मोऽपि तरलस्ततः ।</p>
<p>प्रणवाऽध्यायिनः, तस्य मर्मज्ञाः, तत्त्वदर्शिनः ,</p>
<p>“एकान्तिनो हि पुरुषाः, दुर्लभाः बहवो ननु ;</p>
<p>यद्येकान्तिभिः आस्तीर्णं जगत् स्यात्, सर्वदर्शिभिः ,</p>
<p>अहिंसकैः, आत्मविद्भिः, सर्वभूतहिते रतैः ,</p>
<p>भवेत् कृतयुगप्राप्तिः, आशीः कर्म-विवर्जिता”। (म० भा० शां०)</p>
<p>ॐ । भवंतु भूयो बहवः धरायां तादृशाः जनाः ,</p>
<p>कुर्वन्तु सुव्यवस्थां च धर्म्यां सर्वत्र भूतले ;</p>
<p>व्यपेतु राज्यं च कलेः; प्रेम्णः सत्यस्य च-एतु-अपि ,</p>
<p>यत् सु-राज्यं, स्व-राज्यं च, स्वा-राज्यं च परात्मनः । ॐ</p>
<p><strong>प्रार्थना</strong></p>
<p>ॐ</p>
<p>ॐ महाविद्ये, महामाये, नमस्ते, संविदे, चिते ,</p>
<p>शक्तिं देहि, शिवं देहि, भोगं मोक्षं च देहि नः ,</p>
<p>यशो ‘धर्मा’र्जितं देहि, बलं देहि-‘अर्थ’साधनं ,</p>
<p>रूपं ‘काम्यं’तथा देहि, द्विषो ‘ऽज्ञान-भियो’जहि । ॐ</p>
<p>ॐ संश्रुतेन गमेमहि, मा श्रुतेन विराधिषि । ॐ</p>
<p>ॐ गणानां त्वा गणपतिं हवामहे, कविं कवीनां उपमश्रवस्तवं ,</p>
<p>ज्येष्ठराजं ब्रह्मणां, ब्रह्मणस्पते, आ नः शृण्वन् ऊतिभिः सीद सादनं । ॐ</p>
<p>ॐ यो नः पिता, जनिता, यो विधाता, धामानि वेद भुवनानि विश्वा ,</p>
<p>यो देवानां नामधा एक एव”, तस्मै यत्नो विनतोऽयं समर्प्यते । ॐ</p>
<p>“यमेवैके वदंत्यग्निं, मनुमन्ये प्रजापतिं ,</p>
<p>इन्द्रमेके, परे प्राणं, अपरे ब्रह्म शाश्वतं ,</p>
<p>प्रशासितारं सर्वेषां अणीयांसमणोरपि,</p>
<p>रुक्माभं स्वप्नधीगम्यं तं नुमः पुरुषं परं”। (म० )</p>
<p>“यो वैन देवाऽसुरमर्त्यतिर्यङ्, न स्त्रीन षण्ढो न पुमान् न जन्तुः ,</p>
<p>नायं गुणः, कर्म, न सन्न चासन्, निषेधशेषो जयताद अशेषः ।</p>
<p>मादृक्प्रपन्नपशुपाशविमोक्षणाय,मुक्ताय, भूरिकरुणाय, नमोऽलयाय,</p>
<p>स्वांशेनसर्वतनुभृन्मनसिप्रतीत-प्रत्यग्दृशे भगवते बृहते नमस्ते”। (भा० )</p>
<p>“यज्जाग्रतो दूरमुदैति दैवं, यदु सुप्तस्य तथैवैति ,</p>
<p>दूरंगमं ज्योतिषां ज्योतिरेकं, तन्नो मनः शिवसंकल्पमस्तु ;</p>
<p>यत्प्रज्ञानमुतचेतो धृतिश्च, यज्ज्योतिरंतरमृतं प्रजासु ,</p>
<p>यस्मान्न ऋते किंचन कर्म क्रियते, तन्नो मनः शिवसंकल्पस्तु ।” ॐ</p>
<p>म्लानं मुखं भरतदेशवासिनां भूयो भवेत् सुरभि सुप्रभायुतं ,</p>
<p>भर्गो वरेण्यं उत्तेजयेत् तथा सवितुः सदाऽखिलजनस्य शेमुषीं । ॐ</p>
<p>पाठकेभ्यो निवेदनं</p>
<p>अत्रोक्तान् विषयान् मुख्यान् वर्णाश्रमनिबंधनान् ,</p>
<p>शमनान् सर्वशंकानां, समाजोद्धार-कारकान् ;</p>
<p>बहुश्रमी च शास्त्रेषु, बहुदर्शी, बहुश्रुतः ,</p>
<p>देशस्वाधीनतायै यः कारावासेऽपि कष्टभाक् ,</p>
<p>विद्याविनयसम्पन्नः, मानवानां सिषेविषुः ,</p>
<p>श्रद्धालुरार्षशास्त्रेषु, जानंश्च समयं नवं ,</p>
<p>अवस्थापरिवर्त्तज्ञः, कर्मणा ब्राह्मणश्च सत् ;</p>
<p>आषैर्वाक्यैर्मनोर्वाचो भाषमाणः, उदारधीः ,</p>
<p>शब्दनिर्वचनैश्चापि सत्तर्कैरुपबृंहितैः ,</p>
<p>ग्रन्थे ‘मानवार्षभाष्ये’, ग्रथ्यमाने तु साम्प्रतं ,</p>
<p>इंदिरारमणो विद्वान् विस्तरात् कथयिष्यति ।</p>
<p>कस्यचित् पठितुः चित्तं, शब्दैः कैरपि कर्कशैः ,</p>
<p>यदि अखेदयं, आवेशात्, क्षमां तस्यार्थेअर्थये ;</p>
<p>‘मनोः’आभ्यन्तराऽऽज्ञा-एव, तस्य चाऽपि सिषेविषा ,</p>
<p>हीना दीना भृशं क्षीणा भारतस्य च या दशा ,</p>
<p>तस्याः निवर्त्तनेच्छा च तीव्रा, ऽऽवेशे तु कारणं ;</p>
<p>इति ज्ञात्वा बुधाः सर्वे, सहृदः, सुहृदस्तथा ,</p>
<p>वाक्कृतान् अपराधाँस्तु क्षमिष्यन्ति, इति याचना ,</p>
<p>शब्दाऽर्थानां अशुद्धीश्च शोधयिष्यन्ति अनुग्रहात् ,</p>
<p>करिष्यन्ति च साहाय्यं मनुधर्मप्रचारणे ।</p>
<p>ॐ</p>
<p>संक्षेप-विवरणं</p>
<p>[TABLE]</p>
<p>संक्षेप-विवरणं</p>
<p>[TABLE]</p>
<pre><code>      Cop-1
</code></pre>
<p>Dr. Bhagwandas Manav Dharia Sar</p>
<p>27400</p>
<p>]</p>

  </div>
</article>


        

        



    <aside class="card border noPrint" id="section-tree-item-dharmaH_bAla-bodhaH_mAnava-dharma-sAraH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kalpAntaram/dharmaH/bAla-bodhaH/mAnava-dharma-sAraH/">मानव-धर्म-सारः </a>
            <a data-toggle="collapse" href="#section-tree-item-body-dharmaH_bAla-bodhaH_mAnava-dharma-sAraH_md" role="button" aria-expanded="false" aria-controls="section-tree-item-body-dharmaH_bAla-bodhaH_mAnava-dharma-sAraH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-dharmaH_bAla-bodhaH_mAnava-dharma-sAraH_md" class="card-body p-0 collapse">
            
            <li>domain: धर्मशास्त्रम्</li>
            
            <li>draft: false</li>
            
            <li>iscjklanguage: false</li>
            
            <li>language: संस्कृतम्</li>
            
            <li>pages: 277</li>
            
            <li>printer: ज्ञानमंडल यन्त्रालय काशी</li>
            
            <li>publish year: 1940</li>
            
            <li>publisher: माधवः विष्णु पराङकर</li>
            
            <li>serial no.: Ebharati-5010</li>
            
            <li>source_url: https://www.ebharatisampat.in/readbook3.php?bookid=MDIyNDM1NDcxMTQ5MDg0&amp;pageno=MjI0MjQyNjk5NTk=</li>
            
            <li>sub-domain: स्मृतिः</li>
            
            <li>title: मानव-धर्म-सारः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kalpAntaram/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2025 Sep 3 04:50:56 UTC. (<a href="http://google.com/search?q=04%3a50%3a56%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
