+++
title = "+०९"
unicode_script = "devanagari"

+++

**अथ नवमो ऽध्यायः**

> **पुरुषस्य स्त्रियाश् चैव धर्म्ये वर्त्मनि तिष्ठतोः ।**  
> **संयोगे विप्रयोगे च धर्मान् वक्ष्यामि शाश्वतान् ॥ ९.१ ॥**

स्त्रीसंग्रहणानन्तरं विवादपदनिर्देशः "स्त्रीपुंधर्मो विभागश् च" (म्ध् ८.७) इति । तद् इदानीम् उच्यते । अत्यन्त ************** द्युपसृष्टेन[^१] भर्त्रा कथंचिद् अपि बाध्यमानया तेन सह राजनि विवदितव्यम् इति ********** विध एव न्यायानुवर्तिनि न द्वेषमत्सरादिमतिभार्यायां तथा च विशील *********** ति तथाविधस्य पत्युर् उपचर्योक्ता । न भार्यां प्रति प्रभुत्वम् । उपचारश् च भृत्यवच् छुश्रूषा पादसंवाहनादि ********** । स्त्रीपुरुषशब्दौ च यद्य् अपि लिङ्गविशेषावच्छिन्नमनुष्यजातिवचनौ[^२] तथापीह संबन्धिनि जायापत्या ******** "अस्वतन्त्राः स्त्रियः कार्याः पुरुषैः स्वैर् दिवानिशम्" इति (म्ध् ९.२) स्वग्रहणेन संबन्धितां लक्षयति । वर्तमानप्रतिज्ञावचन ** प्रयोजन ***** भर्तुः **स्त्रियाश् च** जायायाः **संयोग** एकत्र संनिधाने[^३] तथा **विप्रयोगे** प्रवासप्र्याणे[^४] ****** धर्मे या वृत्तिः प्रसाधनं शरीररक्षा हि ********** तान् **वक्ष्यामि** । **शाश्वत**ग्रहणं स्तुतिः[^५] । **धर्म्ये वर्त्मनि तिष्ठतोः** । अनुवादो ऽयम् । न्याय्यो धर्मशास्त्राचारनिरूढो मार्गः ॥ ९.१ ॥


[^५]:
     M G: -grahaṇaśrutiḥ


[^४]:
     M G: pravāsaprāyeṇa


[^३]:
     M G DK (1: 1044): saṃbandhinidhāne


[^२]:
     M G: liṅgāviśeṣā-


[^१]:
     M G: -upamṛṣṭena

> **अस्वतन्त्राः स्त्रियः कार्याः पुरुषैः स्वैर् दिवानिशम् ।**  
> **विषयेषु च सज्जन्त्यः संस्थाप्या आत्मनो वशे ॥ ९.२ ॥**

स्वेच्छया स्त्रीणां धर्मार्थकामेषु व्यवहर्तुं न देयम् । यत् किंचन धनं धर्मादौ विनियुज्यते तत्र यथावयः स्वपुरुषाः पत्यादयो ऽनुज्ञापनीयाः । स्वपुरुषाः रक्षाधिकृताः[^६] "पिता रक्षति" (म्ध् ९.३) इत्यादिनिर्दिष्टाः । **विषयेषु** हि गीतादिषु **सज्जन्त्यः**[^७] प्रसङ्गं कुर्वन्त्य **आत्मनो वशे स्थाप्यास्** ततो निवारणीयाः । यद्य् अप्य् अस्वतन्त्रा इत्य् अनेनैव सर्वक्रियाविषया स्वातन्त्र्यनिवृत्तिर् उपदिष्टा भवति, तथापि पुनर् विषयव्यावृत्तिवचनं यत्नतः परिहारार्थम् । मा विज्ञायि यत् तेभ्य[^८] एव परपुरुषसंपर्कादिभ्यो निवारणीयाः, गृहावस्थितास् तु मद्यपानादिसक्ता न दुष्यन्ति । 


[^८]:
     M G: vijñāyī yatnebhya


[^७]:
     M G: anyataḥ


[^६]:
     M G J: rakṣādhigatāḥ

- **च**शब्देन तावद् अयं धर्मः पुरुषाणाम् उक्तः । स्वातन्त्र्यं स्त्रीणां तावन् न देयम्, अर्थात् तु ताभिर् अपि स्वतन्त्राभिर् न भवितव्यम् इत्य् उक्तं भवति । एवं च "पुरुषस्य स्त्र्याश् चैव" (म्ध् ९.१) इति **च**शब्देन[^९] इतरेतरविषयोर् ये स्त्रीपुंसयोर् धर्मास् त एवोच्यन्ते । न तु यागादय इति समन्वयो भवति ॥ ९.२ ॥


[^९]:
     M G J: caśabda

> **पिता रक्षति कौमारे भर्ता रक्षति यौवने ।**  
> **रक्षन्ति स्थविरे पुत्रा न स्त्री स्वातन्त्र्यम् अर्हति ॥ ९.३ ॥**

रक्षा नामानर्थप्रतीघातः । अनर्थस् त्व् अनाचरवृत्तातिक्रमेणाप्रवृत्तिपरेण चान्यायतो[^१०] धनहरणादिना परिभवः । तस्य प्रतीघातो निवारणम् । तत्पित्रादिभिः कर्तव्यम् । **रक्षतीति** भवन्तिर् लिङर्थे छान्दसत्वात् । ततो रक्षेद् इति विधेयप्रत्ययः । वयोविभागश्रवणं चाधिकतरदोषार्थम्[^११] । सर्व एव तु सर्वदा रक्षार्थम् अधिक्रियन्ते । **कौमार**ग्रहणं दानात् पूर्वकालोपलक्षणार्थम् । एवं **यौवनं** जीवद्भर्तृकायाः प्रदर्शनम् । अतश् च नित्यानुवाद एवायम् । यदा यदा यदधीना तदा तदा तेनावश्यं रक्षितव्या । तथा च जीवत्य् अपि भर्तरि पितुः पुत्रस्य चाधिकारः । तथादर्शितं मानवे । सर्व एते सर्वदा तत्संरक्षणम् कुर्युः[^१२] । कथ्यमानं तु ग्रन्थगौरवं करोति । 


[^१२]:
     M G: akurvataḥ


[^११]:
     M G: vādhikatara-


[^१०]:
     M G: cānyāyatā

- <u>ननु च</u> "बालया वा युवत्या वा" (म्ध् ५.१४५) इत्य् अनेनोक्तम् एवैतत् । 

- <u>मैवम्</u> । अन्यद् एवास्वातन्त्र्यम्[^१३] अन्या च रक्षा । तत्र चास्वातन्त्र्यम्[^१४] उपदिष्टम्, इह तु रक्षोच्यते ।[^१५] अन्यतन्त्राया अपि शक्यो ऽनर्थः[^१६] प्रतिहन्तुम् । 


[^१६]:
     M G: 'nenārthaḥ


[^१५]:
     M G DK add: tena sarvakriyāviṣayam (DK: -viṣaye)


[^१४]:
     M G: ca svātantryam


[^१३]:
     M G: eva svātantryam

- <u>ननु</u> चेहापि पठ्यते **न स्त्री स्वातन्त्र्यम् अर्हती**ति । 

- <u>उच्यते</u> । नानेन सर्वक्रियाविषयम् अस्वातन्त्र्यं विधीयते । किं तर्हि, नास्वतन्त्रान्यमनस्का[^१७] स्वात्मसंरक्षणाय प्रभवति शक्तिविकलत्वात् स्वतः । पञ्चमे तु वचनम् अस्वातन्त्र्यार्थम् अर्थान्तरस्य तत्रोक्तत्वात् ॥ ९.३ ॥


[^१७]:
     M G: -manaskatā

> **काले ऽदाता पिता वाच्यो वाच्यश् चानुपयन् पतिः ।**  
> **मृते भर्तरि पुत्रस् तु वाच्यो मातुर् अरक्षिता ॥ ९.४ ॥**

दानकाले प्राप्ते यदि पिता न ददाति ********* यः । कः पुनः कन्याया दानकालः । "अष्टमाद् वर्षात् प्रभृति प्राग् ऋतोः" (च्ड़्। ग्ध् १८.२१) इति स्मर्यते । इहापि लिङ्गम् अस्ति **** तिः । **अनुपयन्न्**[^१८] अनुपगच्छन्न् अरमयन् भार्याभिर् निघ्नः । उपगमने कालश्  ऋतुः[^१९] पर्ववर्ज्यम् इत्य् उक्तः (म्ध् ३.४५) ॥ ९.४ ॥


[^१९]:
     M G DK: kālaś carituṃ sadvratasya


[^१८]:
     M G DK omit: anupayann

> **सूक्ष्मेभ्यो ऽपि प्रसङ्गेभ्यः स्त्रिया रक्ष्या विशेषतः ।**  
> **द्वयोर् हि कुलयोः शोकम् आवहेयुर् अरक्षिताः ॥ ९.५ ॥**

**प्रसङ्गः** कुसंपर्कः । यया कदाचिद् अविज्ञानशीलया ********* ण बालेन वा गृहद्वारावस्थानदिनोज्वलवेषपुरुषदर्शनशीलयेत्य् एवमादय उच्च्यन्ते । अर्थाच् चित्तचलने **********क्ष्यत्वं चैषाम् । नैते किल साक्षाद् दोषरूपाः । न हि साक्षात् स्त्रीसंपर्कः स्त्रियो दोषरूपाः ************ सूक्ष्माद् इत्य् उच्यते । ततो **रक्ष्याः** निवारणीयाह् । **विशेषतः** प्रयत्नेन निवारणे दारदः ******** तश् च । सर्वैस्[^२०] तत्कुलीनैर् भ्रातृपितृव्यदेवराद्यै रक्षितव्या इति सिद्धं भवति । न तत्रा ********** ॥ ९.५ ॥


[^२०]:
     M G DK omit: sarvais

> **इमं हि सर्ववर्णानां पश्यन्तो धर्मम् उत्तमम् ।**  
> **यतन्ते रक्षितुं भार्यां भर्तारो दुर्बला अपि ॥ ९.६ ॥**

चातुर्वर्ण्यस्य एष उत्तमो[^२१] ********** **पश्यन्तो** जानानाः **दुर्बला अपि भर्तारो भार्यां रक्षितुं यतेरन्** प्रयत्नं कुर्युः । लिङर्थे भवन्ती यत ********** वस्त्वनिजगुप्तीतमतरेयत् तत्र मणापरिवृतं बहिर् आविरोद्भिजातं वधूवपुरहोरतये ऽतिरागात् । अ ********* क्षाभाय कियंचिन् नियमेनवतिद्युमानाराजकुलम् आश्रयादिना रक्षितव्या ॥ ९.६ ॥


[^२१]:
     DK adds: dharmaḥ (probably a conjecture)

> **स्वां प्रसूतिं चरित्रं च कुलम् आत्मानम् एव च ।**  
> **स्वं च धर्मं प्रयत्नेन जायां रक्षन् हि रक्षति ॥ ९.७ ॥**

न केवलं शास्त्रोपदेशाद् एव स्त्रीरक्षा कर्तव्या । यावद् इमानि बहूनि प्रयोजनानि । **प्रसूतिर्** अपत्यं पुत्रदुहितृलक्षणम् । संकरो न भवतीत्य् अर्थः । **चरित्रं** शिष्टसमाचारः । **कुलं** पूर्वोक्तम् । कस्यापि सत्कुलस्य भ्रष्टशीलायां भार्यायां दोषः[^२२] सर्वं कुलम् उपतिष्ठतीति, न साध्व्यः स्त्रिय[^२३] एतेषाम् इति । अथ वा पितृपितामहादीनां संततिशुद्ध्यभावाद् और्ध्वदैहिकस्यानिवृत्ते रक्षा[^२४] स्यात् । **आत्मानम्** । प्रसिद्धम् उपपतिनावश्यं[^२५] हन्यते भार्ययैव वा विषादिना । **स्वं च धर्मम् **। व्यभिचारिण्या धर्मानधिकारात् । अतो **जायां** रक्षिता सर्वम् एतद् रक्षति[^२६] ॥ ९.७ ॥


[^२६]:
     M G: bhavati


[^२५]:
     M G DK: prasiddhātmanopapatināvaśyaṃ (DK: prasiddam ātmo-)


[^२४]:
     DK: - ānirvṛtter na rakṣā


[^२३]:
     M G: sādhyaṃ svīyam


[^२२]:
     M G DK omit: doṣaḥ

> **पतिर् भार्यां संप्रविश्य गर्भो भूत्वेह जायते ।**  
> **जायायास् तद् धि जायात्वं यद् अस्यां जायते पुनः ॥ ९.८ ॥**

अर्थवादो ऽयम् । न च पत्युः[^२७] पत्न्या उदरे प्रवेशदर्शनम्[^२८] । अतः शरीरसारभूतशुक्रद्वारेण[^२९] गुणवादतः प्रवेशो ऽयम् उच्यते । "आत्मा वै पुत्रनामासि" (श्ब् १४.९.४.२६) इति एतद् एव जायाशब्दस्य भार्यावचनत्वे[^३०] प्रवृत्तिनिमित्तम् । यतो **ऽस्यां** पतिर् **जायते** । अपत्यजन्मनिमित्ते जायाशब्दे जारस्यापि जायोच्यते ॥ ९.८ ॥


[^३०]:
     M G: jāyāśabda + + yavacanatve


[^२९]:
     M G: -bhārabhūta-


[^२८]:
     M G: na ca patyā + + + + + veśadarśana


[^२७]:
     J: patyā

> **यादृशं भजते हि स्त्री सुतं सूते तथाविधम् ।**  
> **तस्मात् प्रजाविशुद्ध्यर्थं स्त्रियं रक्षेत् प्रयत्नतः ॥ ९.९ ॥**

"स्वां प्रसूतिम्" (म्ध् ९.७) इति यद् उक्तं तद् दर्शयति । न चैवं मन्तव्यम्- यादृशं द्वितीयं पुरुषं सेवेत **सुतं सूते** पुत्रं जनयति तथाविधजातीयम् । नापि गुणसादृश्यम् अभिप्रेत । यतः शूद्रादिजातस्य चण्डालादिजातित्वम् । समानजातीयजातस्यापि[^३१] नैव तज्जातीयत्व, "पत्नीष्व् अक्षतयोनिषु" (म्ध् १०.५) इति वचनात् । गुणसादृश्ये ऽपि विशीलदरिद्रपतिकाया उत्कृष्टपुरुषगमनम् अनुज्ञातं[^३२] स्यात् । यदा त्व् अयम् अर्थवादस् तदा यादृशं तथाविधम् इत्य् अकुलानुरूपम् इति नीयते ॥ ९.९ ॥


[^३२]:
     M G: utkṛ **** nam anujñātaṃ 


[^३१]:
     M G: -ādijātiṃ ca ** mānajātīya-

> **न कश्चिद् योषितः शक्तः प्रसह्य परिरक्षितुम् ।**  
> **एतैर् उपाययोगैस् तु शक्यास् ताः परिरक्षितुम् ॥ ९.१० ॥**

वक्ष्यमाणोपायप्रशंसार्थः श्लोकः । **प्रसह्य** बलेनावष्टभ्य शुद्धान्तावरोधादिना परपुरुषादिनिष्कासनादिना[^३३] **न** **शक्या रक्षितुम्** । किं त्व् **एतैर् उपाययोगैः शक्याः** । योगाः प्रयोगाः । उपायैः प्रयुज्यमानैर् इत्य् अर्थः ॥ ९.१० ॥


[^३३]:
     M G: parapuruṣādhidhyānādinā; DK: parapuruṣādhidhyānādito

> **अर्थस्य संग्रहे चैनाम् व्यये चैव नियोजयेत् ।**  
> **शौचे धर्मे ऽन्नपक्त्यां च पारिणाह्यस्य वेक्षणे**[^३४]** ॥ ९.११ ॥**


[^३४]:
     M G DK: cekṣaṇe

**अर्थो** धनम् । तस्य **संग्रहः** संख्यादिना परिच्छिद्य रक्षार्थम् वेश्मनि निधानं रज्ज्वायसबन्धादिना संयम्य स्थापनं मुद्राङ्कम् इत्येवमादि । **व्ययो** विसर्गस् तस्यैव- इदम् एतावद् भक्तार्थम् इदं च सूपार्थम् एतावच् छाकार्थम् इति । **शौचं** दर्विपिठरादिशुद्धिर् भूमिलेपनादिश् च । **धर्म** आचमनोदकतर्पणादिदानं स्त्रीवासगृहकादौ बलिकुसुमविकारैर् देवार्चनम् । **अन्नपक्तिः** प्रसिद्धा । **पारिणाह्यं** यत् स्याद् आसन्दीखट्वादि[^३५] । तत्प्रत्यवेक्षणे नियोक्तव्या ॥ ९.११ ॥


[^३५]:
     M G: yasyāsaṃdī-; J: visyāsaṃdī- (the reading here is unclear)

> **अरक्षिता गृहे रुद्धाः पुरुषैर् आप्तकारिभिः ।**  
> **आत्मानम् आत्मना यास् तु रक्षेयुस् ताः सुरक्षिताः ॥ ९.१२ ॥**

आप्तं प्राप्तं काले तं कुर्वन्त्य् **आप्तकारिणो** ऽवधानवन्त उच्यन्ते शुद्धान्ताधिकारिणः कञ्चुकिनः । तैः स्वे[^३६] गृहे रुद्धाश् चास्वतन्त्रीकृता यथेष्टविहारनिषेधेन[^३७] रक्ष्यमाणा न रक्षिता भवन्ति । किं त्व् **आत्मनात्मानं** रक्षन्ति । ताः कथं रक्षन्ति । यद्य् एतेषु कर्येषु नियुज्यन्ते । उक्तोपायप्रशंसा नोपायान्तरनिषेधः ॥ ९.१२ ॥


[^३७]:
     M G: yatheṣṭaṃ vihāra-


[^३६]:
     M G: kañcukinena sve

> **पानं दुर्जनसंसर्गः पत्या च विरहो ऽटनम् ।**  
> **स्वप्नो ऽन्यगेहवासश् च नारीसंदूषणानि षट् ॥ ९.१३ ॥**

**अटनम्** आपणभूमिषु अन्नशाकादिक्रयार्थम्,[^३८] देवतायतनेषु च । ज्ञातिकुले बहूनि दिनान्य् अप्य् अवस्थानम् **अन्यगेहवासः **। **नारीसंदूषणानि** । स्त्रीणाम् एते चित्तसंक्षोभहेतवः । एते हि श्वशुरादिभयं जनापवादभयं च त्यजन्ति ॥ ९.१३ ॥


[^३८]:
     M G DK: śastraśākādi-

> **नैता रूपं परीक्षन्ते नासां वयसि संस्थितिः ।**  
> **सुरूपं वा विरूपं वा पुमान् इत्य् एव भुञ्जते ॥ ९.१४ ॥**

नायम् अभिमानो वोढव्यः- "सुभगः स्वाकृतिस् तरुणो ऽहं माम् हित्वा कथम् अन्यं कामयिष्यते" । यतो **नैता** दर्शनीयो ऽयं शूराकृतिर् अयम् इत्य् एव[^३९] विचारयन्ति । **पुमान्** अयम् **इत्य्** एतावत्**ऐव** **बुञ्जते** संयुज्यन्ते तेन ॥ ९.१४ ॥


[^३९]:
     DK: evaṃ

> **पौंश्चल्याच् चलचित्ताच् च नैस्नेह्याच् च स्वभावतः ।**  
> **रक्षिता यत्नतो ऽपीह भर्तृष्व् एता विकुर्वते ॥ ९.१५ ॥**

यस्मिन् कस्मिंश् च पुंसि दृष्टे धैर्याच् चलनम् — कथम् एतेन संप्रयुज्येयेति — चेतसो विकारः स्त्रीणां तत् **पौंश्चल्यम्** । अन्यत्रापि धर्मादौ कार्ये ऽस्थिरता **चलचित्तत्वात्** । य एव द्वेष्यः स एव स्पृह्यत इति भ्रातृपुत्रादिर् यो दृष्टस् तस्मा एव कामुकत्वेन स्पृहयन्ति । स्नेहो रागस् तृष्णा च भर्तरि पुत्रादौ मानविबद्धहृदया[^४०] भवन्ति । एतैर् दोषैर् योगाद् **विकुर्वते** विक्रियां भर्तृषु गच्छन्ति ॥ ९.१५ ॥


[^४०]:
     J: mānaviruddhahṛdayā

_तस्मात्_ ।

> **एवं स्वभावं ज्ञात्वासां प्रजापतिनिसर्गजम् ।**  
> **परमं यत्नम् आतिष्ठेत् पुरुषो रक्षणं प्रति ॥ ९.१६ ॥**

**प्रजापतिर्** हिरण्यगर्भः । तदीये **निसर्गे** सृष्टिकाले[^४१] **जातम्** । शिष्टं स्पष्टम् ॥ ९.१६ ॥


[^४१]:
     M G DK: utpattikāle

> **शय्यासनम् अलंकारं कामं क्रोधम् अनार्यताम्**[^४२]** ।**  
> **द्रोग्धृभावं**[^४३]** कुचर्यां च स्त्रीभ्यो मनुर् अकल्पयत् ॥ ९.१७ ॥**


[^४३]:
     M G DK: drohabhāvaṃ

**शय्या** शयनं स्वप्नशीलत्वम् । **आसनम्** अनभ्युत्थानशीलता । **अलंकारः** शरीरमण्डनम्[^४४] । **कामं** पुरुषोपभोगस्पृहा । **क्रोधो** द्वेषः । **अनार्यता** स्निग्धे ऽपि द्वेषो द्विष्टे ऽपि स्नेहः आकारसंवरणं निर्द्धर्मता । **द्रोग्धृभावः** । द्रोग्धृत्वं भर्तृपित्रादेः, पुरुषव्यसनीयतयाधर्मात्मकत्वं भर्त्रादीनाम्[^४५] । द्रुहेः कर्तरि तृचा भावशब्देन समासः । **कुचर्या** नीचपुरुषसेवनम् । एष स्वभावः स्त्रीणां मनुना सर्गादौ कल्पितः । शय्यासणालंकारा द्रोहकुचर्ययोर् दृष्टान्तत्वेनोपदीयन्ते । यथैते पदार्थाः स्वभावभूता अविचालिता एवं कुचर्यादयो ऽपि ॥ ९.१७ ॥


[^४५]:
     J omits: puruṣavyasanīyatayādharmātmakatvaṃ bhartrādīnām


[^४४]:
     M G: śīlamaṇḍanam

> **नास्ति स्त्रीणां क्रिया मन्त्रैर् इति धर्मे व्यवस्थितिः ।**  
> **निरिन्द्रिया ह्य् अमन्त्राश् च स्त्रियो ऽनृतम् इति स्थितिः ॥ ९.१८ ॥**

<u>केचिद्</u> एवं नन्यन्ते । सत्य् अपि प्रमदाव्यभिचारे वैदिकेन जापेन रहस्यप्रायश्चित्तादिना शुद्धिम् आप्स्यन्ति ततो नास्ति दोष इति । 

- <u>तन् न</u> । **न** हि **स्त्रीणां मन्त्रैः क्रिया** जपो ऽप्य् **अस्ति** । येन वृत्तव्यतिक्रमे ऽप्रख्यातौ[^४६] स्वत एव वैदुषाच् छुद्धिम् आप्नुवन्ति । तस्माद् यत्नतो रक्ष्या इत्य् (म्ध् ९.१५) एतच्छेषम् एवैतत् । 


[^४६]:
     J: 'prakhyātaiḥ

- <u>अतो ये केचिद्</u> अविशेषेण[^४७] मन्त्रप्रतिषेधो ऽयम् इति वर्णयन्ति, ततश् च प्रतिषेधं मन्यमाना यत् किंचित् स्रीसंबन्धि कर्म येन केन चित् क्रियते[^४८] — यत्र[^४९] स्त्रियः कर्तृतया संबध्यन्ते सायंबलिहरणादौ, तथा संस्कार्यतया चूडादिषु, संप्रदानतया श्राद्धादौ — तत्र सर्वत्र मन्त्रप्रतिषेधाद् अमन्त्रकं स्त्रीणां श्राद्धादि कर्यम् इति ।


[^४९]:
     J: tatra sarvatra yatra


[^४८]:
     M G DK omit: pratiṣedhaṃ manyamānā . . . kena cit kriyate


[^४७]:
     M G DK: avihitamantre

- ते[^५०] ऽयुक्तवादिनो[^५१] ऽन्यपरत्वाद् अस्य । अर्थवादतया[^५२] यद् अस्ति तदालम्बनन्यायेन[^५३] विहितप्रतिषेधमन्त्रसंबन्धमन्त्रचूडासंस्कारापेक्षं व्याख्येयम् एतत् । अध्ययनाभावाच् च प्रायश्चित्तमन्त्रजपाभावः प्रेक्षया[^५४] । 


[^५४]:
     J omits: prekṣayā


[^५३]:
     J: tadālambanaṃ nyāyena


[^५२]:
     M G: arthavāditayā


[^५१]:
     M G omit the avagraha


[^५०]:
     M G: te te

- **निरिन्दिर्याः** । इन्द्रियं वीर्यं धर्यप्रज्ञाबलादि तासां नास्त्य् अतो ऽनिच्छन्त्यो ऽपि कदाचित् पापाचारैर् बलेनाक्रम्यन्ते । ततो रक्षितुं युक्ताः । **स्त्रियो ऽनृतम्**[^५५] इति शीलस्नेहयोर् अस्थिरत्वाद्[^५६] अनृतवचनेन[^५७] निन्द्यते ॥ ९.१८ ॥


[^५७]:
     M G: anyadvacanena


[^५६]:
     M G: śīlasnehatvāsthiratvād


[^५५]:
     M G: vṛttam

> **तथा च श्रुतयो बह्व्यो निगीता निगमेष्व् अपि ।**  
> **स्वालक्षण्यपरीक्षार्थं तासां शृणुत निष्कृतीः ॥ ९.१९ ॥**

स्वभावतो ऽशुद्धहृदयाः स्त्रिय इत्य् अस्मिन्न् अर्थे वैदिकानि मन्त्रार्थवादरूपाणि वाक्यानि साक्षित्वेनोपन्यस्यति । **तथा च** । यथा मयोक्तम् "स्त्रियो ऽनृतम्" इति तथैव **निगमेषु** वेदेषु **श्रुतयः** सन्ति । **निगम**शब्दो वेदपर्यायो दृष्टप्रयोगश् च । "बभूथाततन्थ इत्यादि निगमे"[^५८] (पाण् ७.२.६४) ।[^५९] वेदार्थव्याख्यानाङ्गवचनो ऽप्य् अस्ति । निगमनिरुक्तव्याकरणान्य् अङ्गानीति । निरुक्ते हि प्रयोगः "निगमा इमे भवन्ति" (निर् १.१) इति । तस्येह श्रुतिग्रहणाद् वा वक्ष्यमाणोदाहरणाच् चासंभवः[^६०] । अतो वेदवचनो निगमशब्द इह गृह्यते । समुदायावयवभेदाच् चाधाराधेयभावः । तेषु निगमेषु **श्रुतय** एकदेशभूता[^६१] वाक्यानि **निगीता** अधीताः संशब्दिताः पठ्यन्त इति यावत् । नित्यप्रवृत्ते च कालाविभागादि निरुक्तम्[^६२] ।


[^६२]:
     M G: niruktaḥ


[^६१]:
     J: -bhūtāni


[^६०]:
     M G: ca saṃbhavaḥ


[^५९]:
     J adds: nigamo


[^५८]:
     J omits: babhūthātatantha ityādi nigame

- पाठान्तरं "निगदा"[^६३] इति । निगदा मन्त्रविशेषाः । **श्रुतयो** ब्राह्मणवाक्यानि । मन्त्रेषु ब्राह्मणेषु चायम् अर्थो दर्शितो यद् अनृता स्त्रिय इति । **बह्व्यस्** ताः सन्तीत्य् अस्मिन् पक्षे ऽध्याहारः । **तासां** श्रुतीनां या या **निष्कृति**रूपा व्यभिचारप्रायश्चित्तभूतास् ताः[^६४] **शृणुत** । किम् अर्थम् उदाह्रियन्त इति चेत्, **स्वालक्षण्यपरीक्षार्थम्** । स्वलक्षणं नित्यसंनिहितस्वभावस् तत्प्रतिपादनार्थम् । अङ्गदकुण्डलादि यल् लक्षणं[^६५] तत्परिभूतम् इदं स्वलक्षणं स्वभाव इत्य् अर्थः । एतद् आसां स्वलक्षणं यद् व्यभिचारात्मकम्[^६६] ॥ ९.१९ ॥


[^६६]:
     M G J: yad avyabhicārātmakam (Jha's trans. presupposes vyabhicāra)


[^६५]:
     M G: aṅgadakuṇḍalādilakṣaṇaṃ


[^६४]:
     J omits: tāḥ


[^६३]:
     M G: pāṭhāntaranigadā

> **यन् मे माता प्रलुलुभे विचरन्त्य् अपतिव्रता ।**  
> **तन् मे रेतः पिता वृङ्क्ताम् इत्य् अस्यैतन् निदर्शनम् ॥ ९.२० ॥**

**इति**कारणान्तेन[^६७] पादत्रयेण मन्त्रैकदेशो ऽनुकृतः । **यन् मे माता अपतिव्रता-** पत्युर् अन्यपुरुषे न कामश् चेतसापीति यस्या व्रतं नियमः सा पतिव्रता । तद्विपरीता **अपतिव्रता** । **विचरन्ती** परगृहान् गच्छन्ती । तत्रोज्वलवेषं दृष्ट्वा **प्रलुलुभे** । लोभं स्पृहाम् अन्यपुरुषं प्रति कृतवती । **तत्** पापं ममोत्पत्त्या मत्पितुः[^६८] संबन्धि **यद् रेतः** शुक्रं तद् **वृङ्क्ताम्** अपनुदतु । तद्रेतसा स दोषो ऽपमृज्यताम् । **पितेति** षष्ठीस्थाने प्रथमा व्यत्ययेन । अथ वा **रेत** एव पितृत्वेन परिकल्प्यते[^६९] । अपरित्यक्तस्वलिङ्ग एव रेतसा सामानाधिकरण्यम् अनुभवति । "द्यौर् मे पिता" (र्व् २.३.२०) इति यथा । अथ वा मातृबीजम् अप्य् उच्यते रेतः[^७०] । **तद् रेतः पिता** जनको **वृङ्क्तां** शोधयताम् ।[^७१] पितृजबीजप्रभावेन मातृदोषो ऽपनुद्यताम् इत्य् अर्थः । **अस्य** व्यभिचारात्मकस्य्**ऐतन्** **निदर्शनं** दृष्टान्तः । सर्वे जपमाना[^७२] एतं मन्त्रम् उच्चारयन्ति । यदि च सर्वाः स्त्रियो दुष्टस्वभावास् ततो मन्त्रस्य नित्यवत् प्रयोगोपपत्तिर् इतरथा पाक्षिकः स्यात् । चातुर्मास्येष्व् अयं मन्त्रो विनियुक्तः पाद्यानुमन्त्रणे च श्राद्धे ॥ ९.२० ॥


[^७२]:
     M G: jāpamānā


[^७१]:
     M G add: doṣasapādyatvaṃ


[^७०]:
     M G DK omit: retaḥ


[^६९]:
     M G: parikalpate


[^६८]:
     M G: vā tatpituḥ


[^६७]:
     M G: itikāra-

> **ध्यायत्य् अनिष्टं यत् किंचित् पाणिग्राहस्य चेतसा ।**  
> **तस्यैष व्यभिचरस्य निह्नवः सम्यग् उच्यते ॥ ९.२१ ॥**

**पाणिग्राहो** भर्ता । तस्य **चेतसा यद् अनिष्टम्** अप्रियं परपुरुषसंपर्कादिकं स्त्री चिन्तयति **तस्य** मानसस्य **व्यभिचारस्य** **निह्नवः** शुद्धिर् अनेन मन्त्रेण कर्मणि नियुक्तेनोच्यते । प्रसङ्गान् मन्त्रप्रयोजनं दर्शितम् । यद्य् अपि कर्मगुणतैव कर्माङ्गमन्त्रप्रयोजनं तथापि जपादौ विनियोगान् मानसव्यभिचारनिवृत्त्यर्थताप्य्[^७३] उच्यते ॥ ९.२१ ॥


[^७३]:
     M G: -arthanāpy

> **यादृग्गुणेन भर्त्रा स्त्री संयुज्येत यथाविधि ।**  
> **तादृग्गुणा सा भवति समुद्रेणेव निम्नगा ॥ ९.२२ ॥**

भार्यासंरक्षणकामेन दौःशील्याद् आत्मा रक्षितव्यः । नाप्य् एतयैव केवलया । यतो[^७४] दुःशीलस्य भार्यापि तथाविधैर् भवति, गुणवतः शीलवती । यथा **समुद्रेण निम्नगा** नदी संयुज्यमाना क्षारोदका भवति मधुररसापि सती ॥ ९.२२ ॥


[^७४]:
     M G DK: pāpato

> **अक्षमाला वसिष्ठेन संयुक्ताधमयोनिजा ।**  
> **शारङ्गी मन्दपालेन जगामाभ्यर्हणीयताम् ॥ ९.२३ ॥**

हीनजातीयाप्य् **अक्षमाला** **वसिष्ठ**भार्या तत्संयोगाद् **अभ्यर्हणीयतां** प्राप्ता । **शारङ्गी** तिर्यग्जातिः चटका **मन्दपालेन** मुनिना संयुक्ता तथैव पूज्या । अतो हीनजातीयाः कनीयस्यो ऽपि भूयो भर्तृवत् पूज्याः । तथा चोक्तम् "वयसि स्त्रियः" इति ॥ ९.२३ ॥

> **एताश् चान्याश् च लोके ऽस्मिन्न् अवकृष्टप्रसूतयः ।**  
> **उत्कर्षं योषितः प्राप्ताः स्वैः स्वैर् भर्तृगुणैः शुभैः ॥ ९.२४ ॥**

**अवकृष्टा** निकृष्टा **प्रसूतिर्** उत्पत्तिर् यासां ता **अवकृष्टप्रसूतयः** । अन्याश् च गङ्गाकालीप्रभृतयः । द्वयोः प्रकृतत्वाद् **एता** इति बहुवचनं **च**शब्देन तृतीयाम् आक्षिप्य । द्विर्वचनं वा "एते च" ॥ ९.२४ ॥

> **एषोदिता लोकयात्रा नित्यं स्त्रीपुंसयोः शुभा ।**  
> **प्रेत्येह च सुखोदर्कान् प्रजाधर्मान् निबोधत ॥ ९.२५ ॥**

**लोकयात्रा** लोकवृत्तं लोकाचारः । लोकसिद्धम् एतत् । नायं विधिलक्षणो ऽर्थो यद् एवं शक्यते रक्षितुं नान्यथेति । अपरिरक्षिताभिश् च ताभिः प्रसूत्यादिदोषो[^७५] भवतीति । इदानीं **प्रजाधर्मान् निबोधत** । कस्य प्रजा बीजिनो वा क्षेत्रिणो वेति । **उदर्क** आगामीकालः, स **सुखो** येषाम् । सर्वे हि वस्त्ववसाने विरमन्ते । ते तु नैवम् इति प्रशंसा ॥ ९.२५ ॥


[^७५]:
     M G: -doṣe

_<u>ननु</u> च का सुखोदर्कता प्रजाधर्मस्य । या च प्रजास्याधीना स्त्रियश् च बहुभिर् दोषैर् आवृतत्वात् त्यागार्हाः_[^७६]_ ।_ _को_[^७७]_ हि "गृहे सर्वान् बिभृयात्" इत्य् एतन्निवृत्त्यर्थम् आह ।_


[^७७]:
     J: na


[^७६]:
     M G J: āvṛtatvatyāgārhāḥ  

> **प्रजनार्थं महाभागाः पूजार्हा गृहदीप्तयः ।**  
> **स्त्रियः श्रियश् च गेहेषु न विशेषो ऽस्ति कश्चन ॥ ९.२६ ॥**

शक्यप्रतिविधानत्वाद् दोषाणां **पूजार्हाः** । यद् एतद् दोषप्रपञ्चनं[^७८] तन् नावज्ञानार्थं परिवर्जनार्थं वाभिशस्तपतितादिवत्[^७९] । किं तर्हि, रक्षार्थं दोषेभ्यः[^८०] । न हि भिक्षुकाः सन्तीति स्थाली नाधिश्रियते । न च मृगाः सन्तीति यवा नोप्यन्त इति । **प्रजनं**[^८१] गर्भग्रहणात् प्रभृत्य् अपत्यपरिपोषणपर्यन्तो व्यापारो ऽभिप्रेतः । तथा च वक्ष्यति "उत्पादनम् अपत्यस्य जातस्य परिपालनम्" (म्ध् ९.२७) इति । **गृहे दीप्तय** इव । न हि गृहे सेवा स्त्रीभिर् विना काचिद् अस्तीति सुप्रसिद्धम् एतत् । सत्य् अपि **श्री**विभवे भार्यायाम् असत्यां सुहृत्स्वजनादिष्व् आगतेषु न गृहस्थाः प्रतिपुरुषं भोजनादिभिर् आवर्जयितुं समर्थाः । यथा दरिद्रे न भवति शक्तिर् अतः **स्त्रियाः** **श्रियश् च** **न विशेषो** **गृहेष्व्** इति ॥ ९.२६ ॥


[^८१]:
     M G: prayojanaṃ


[^८०]:
     M G J: doṣāṇām


[^७९]:
     M G: -ādi ca


[^७८]:
     M G: doṣaprayojanaṃ

> **उत्पादनम् अपत्यस्य जातस्य परिपालनम् ।**  
> **प्रत्यर्थं**[^८२]** लोकयात्रायाः प्रत्यक्षं स्त्री निबन्धनम् ॥ ९.२७ ॥**


[^८२]:
     M G DK: pratyahaṃ

[^८३]**स्त्री निबन्धनं **निमित्तम्[^८४] । अपत्योत्पादनादौ **प्रत्यक्षम्** एतत् । **लोकयात्रा** गृहागतानाम् अन्नादिदानेनावर्जनम् आमन्त्रणनिमन्त्रणादि । अस्य **प्रत्यर्थं** सर्वस्मिन्न् अर्थे **स्त्री निबन्धनम्** । "प्रत्यहम्" इति पाठः । **प्रत्यक्ष**शब्दो ऽन्तरङ्गवचनः । अन्तरङ्गम् इत्य् अर्थः ॥ ९.२७ ॥


[^८४]:
     M G DK: nibandhananimittam


[^८३]:
     M G add at the beginning: atrasthānīyasya pūrvaślokasya bhāṣyasthāv imau ślokau |

> **अपत्यं धर्मकार्याणि शुश्रूषा रतिर् उत्तमा ।**  
> **दाराधीनस् तथा स्वर्गः पितॄणाम् आत्मनश् च ह ॥ ९.२८ ॥**

प्राग्दर्शितार्थो ऽयं श्लोकः ॥ ९.२८ ॥

> **पतिं या नाभिचरति मनोवाग्देहसंयता ।**  
> **सा भर्तृलोकान् आप्नोति सद्भिः साध्वीति चोच्यते ॥ ९.२९ ॥**  
> **व्यभिचारात् तु भर्तुः स्त्री लोके प्राप्नोति निन्द्यताम् । **  
> **सृगालयोनिं**[^८५]** चाप्नोति पापरोगैश् च पीड्यते ॥ ९.३० ॥**


[^८५]:
     J: śṛgāla**-**

पञ्चमे श्लोकाव् उभौ व्याख्यातौ (च्ड़्। म्ध् ५.१६२–६३) ॥ ९.२९–३० ॥

> **पुत्रं प्रत्य् उदितं सद्भिः पूर्वजैश् च महर्षिभिः ।**  
> **विश्वजन्यम् इमं पुण्यम् उपन्यासं निबोधत ॥ ९.३१ ॥**

**उपन्यासो** विचार्यवस्तुप्रक्षेपः, विचारो वा । तं **निबोधत** । **पुत्रं प्रति** पुत्रम् अधिकृत्य **उदितम्** उक्तं **सद्भिर्** विद्वद्भिर् महर्षिभिश् च । **विश्वजन्यं** सर्वेभ्यो जनेभ्यो हितम् । **पुण्यं** कल्याणकरम् । स्त्रीस्तुत्या व्यवधानात् "प्रजाधर्मं निबोधत" इत्य् अस्यार्थस्यापि पुनर् आदरार्थम् उपन्यासः- **उपन्यासं निबोधतेति** ॥ ९.३१ ॥

> **भर्तुः पुत्रं विजानन्ति श्रुतिद्वैधं तु कर्तरि ।**  
> **आहुर् उत्पादकं केचिद् अपरे क्षेत्रिणं विदुः ॥ ९.३२ ॥**

**भर्ता **उद्वोढा । विवाहसंस्कारेण संस्कृता[^८६] येन या नारी तस्याम् यस् तस्माद् एव जातस् तं पुत्रं तस्य **विजानन्त्य्** अभ्युपगच्छन्ति सर्व एव विद्वांसः । नात्र विप्रतिपत्तिः । सिद्धान्तो ऽयम् । **श्रुतिद्वैधं तु कर्तरि** । यः कर्तैव केवलम् उत्पादयितान्यदीयक्षेत्रे न तूद्वोड्ःआ, तत्र **श्रुतिद्वैधं** मतभेदः । तं दर्सयति । **आहुर् उत्पादकम्** अपत्यवन्तं **केचित्** । **अपरे क्षेत्रिणं** यस्य सा भार्या तस्याम् अनुत्पादकम् अपि । एवम् आचार्यविप्रतिपत्तेः संशयम् उपन्यस्य, कारणकथनेन तम् एव समर्थयते ॥ ९.३२ ॥


[^८६]:
     M G: saṃskṛto

> **क्षेत्रभूता स्मृता नारी बीजभूतः स्मृतः पुमान् ।**  
> **क्षेत्रबीजसमायोगात् संभवः सर्वदेहिनाम् ॥ ९.३३ ॥**

क्षेत्रम् इव **क्षेत्रभूता नारी** । व्रीह्यादेर् उत्पत्तिस्थानं भूमिभागः क्षेत्रम्, तत्तुल्या नारी । यथा क्षेत्रे बीजम् उप्तं तत्र विध्रियमाणं जायते, एवं नार्याम् अपि निषिक्तं रेतः । **बीजभूत** एव **पुमान्** । अत्रापि **भूत**शब्द उपमायाम् । तदीयं रेतो बीजम्, न साक्षात् पुमान्, तदधिकरनत्वात् तु तथावद् व्यपदिश्यते । **समायोगः** संबन्ध[^८७] आधाराधेयलक्षणः । ततः **संभव** उत्पत्तिः **सर्वदेहिनां** शरीरिणाम्, चतुर्विधस्य भूतग्रामस्य । स्वेदजानाम् अप्य् आकाशः[^८८] क्षेत्र, बीजं स्वेदः । अतो युक्तः संशयः, उभयम् अन्तरेण संभवानुपपत्तेः । अपत्योत्पत्तौ उभयोर् व्यापारः । विनिगमनायां[^८९] हेत्वभावात् कस्य तत्, उभयोः अथ अन्यतरस्येति[^९०] संदेहः । सर्वस्य च प्रकरणस्यायम् अर्थः, नानुमानपरिच्छेद्यो ऽपत्यापत्यवद्भावः । तथा च विभागश्लोके वक्ष्यामः ॥ ९.३३ ॥


[^९०]:
     M G: anyathānyatarasyeti


[^८९]:
     M G: vinigamanād; J: vinigamanāya; M G add: yāvad; J adds: ca


[^८८]:
     M G: ākāraśaḥ


[^८७]:
     M G: samāyogāsaṃbandha

> **विशिष्टं कुत्रचिद् बीजं स्त्रीयोनिस् त्व् एव कुत्रचित् ।**  
> **उभयं तु समं यत्र सा प्रसूतिः प्रशस्यते ॥ ९.३४ ॥**

**बीजस्य वैशिष्ट्यं** व्यासऋष्यशृङ्गादीनां महर्षीणां दृष्टम् । **स्त्रीयोनिष्व् एव** क्षेत्रजादिपुत्रेषु धृतराष्ट्रादिषु । ब्राःमणाज् जाता अपि मातृजातयः क्षत्रियास् ते । **उभयं तु समं** एकस्वामिकम् एकजातीयं **समम्** । **सा प्रसूतिः प्रशस्यते** विप्रतिपत्त्यभावात् । तद् उक्तम् एव-[^९१] "भर्तुः पुत्रं विजानन्ति" (म्ध् ९.३२) इति ॥ ९.३४ ॥


[^९१]:
     J: etat

> **बीजस्य चैव योन्याश् च बीजम् उत्कृष्टम् उच्यते ।**  
> **सर्वभूतप्रसूतिर् हि बीजलक्षणलक्षिता ॥ ९.३५ ॥**

एवम् उपपादिते संशये बीजप्राधान्यपक्षं पूर्वं परिगृह्णाति । तत्प्राधान्याद् यस्य बीजं तस्यापत्यम् । तस्य च प्राधान्यं व्रीह्यादेर् द्रव्यस्य क्षित्याद्यनेककारणत्वे ऽपि तद्धर्मानुविधानदर्शनात् । अतश् च स्फुटम् अदृष्टबीजानुविधानस्यापत्यस्य कार्यत्वाद् व्रीह्यादीनाम् इव तद्धर्मानुविधायित्वं युक्तम् अभ्यपगन्तुम् । तथा हि सर्वत्र कार्य ऐक्यरूप्यं न त्यक्तं भवति । तथा च बीजे प्राधान्यं तद् दर्शयति- **सर्वभूतप्रसूतिर् हि** । सर्वेषां भूतानां प्रसूतिर् उत्पत्तिर् **बीजलक्षणलक्षिता** । बीजस्य यल् लक्षणं रूपवर्णसंस्थानादि तेन लक्षिता चिह्निता, तद्रूपानुविधायिनीति यावत् ॥ ९.३५ ॥

> **यादृशं तूप्यते बीजं क्षेत्रे कालोपपादिते ।**  
> **तादृग् रोहति तत् तस्मिन् बीजं स्वैर् व्यञ्जितं गुणैः ॥ ९.३६ ॥**

अनन्तरस्यैवार्थविस्तरत्वेन श्लोको ऽयं वक्त्रान्वयप्रदर्शनेन । **यादृश**शब्दस्यार्थं[^९२] व्याख्यास्यति "व्रीहयः शालयः" (म्ध् ९.३९) इत्यादिना । **कालोपपादिते,** **काले** वर्षादौ वपनकाल **उपपादिते**[^९३] कृष्टसमीक्षरणादिना[^९४] संस्कृते । **तादृग् रोहति** जायते । **स्वैर् गुणैर्** वर्णसंस्थानरसवीर्यादिभिर् **गुणैर् व्यञ्जितं** परिदृश्यरूपम् ॥ ९.३६ ॥


[^९४]:
     M G: kaṣṭa-


[^९३]:
     M G: utpādite


[^९२]:
     M G J: yādṛśaṃ śabda-

> **इयं भूमिर् हि भूतानां शाश्वती योनिर् उच्यते ।**  
> **न च योनिगुणान् कांश्चिद् बीजं पुष्यति पुष्टिषु ॥ ९.३७ ॥**

बीजगुणानुवृत्तिः पूर्वेणोक्ता । अनेन क्षेत्रगुणानाम् अभावम् आह । एषा **भूमिर् भूतानां** स्थावराणाम् ओषधीतृणगुल्मलतानां **योनिः** क्षेत्रम् **उच्यते** । **न च** तद्गुणास् तेषु भूतेषु केचन दृश्यन्ते । न मृदः पांसवो वा तत्रोपलभ्यन्ते । **बीजं पुष्यति पुष्टिषु** । **बीज**शब्दो ऽत्राङ्कुरनिर्गतव्रीह्यादिवचनो न मूलवचनः, तद् अपि हि पुनर् उपभुक्तशेषम् उप्यमानम् अपरस्मिन् वत्सरे भवत्य् एव बीजम् । तन् **न**[^९५] **पुष्यति** नानुवर्तते । पुष्ट्यङ्गभूतायाम्[^९६] अनुवृतौ[^९७] पुष्यतिर् वर्तमानः । सकर्मकत्वं द्वितीयानिमित्तम् । **योनिगुणान्** प्राप्नोति[^९८] वा भजते । **पुष्टिषु** तदवयवेषु निमित्तं न पुष्यति नानुवर्तते[^९९] । यदि पुष्यङ्गानुवृत्तिर् आख्यातेनोच्यते पुष्टिष्व् इत्य् अन्यार्थकम् । तस्माद् अनेकार्थत्वाद् धातूनाम् अन्यवचनमात्र एवाख्यातेनानुव्याख्येयः । 


[^९९]:
     J omits: nimittaṃ na puṣyati nānuvartate


[^९८]:
     M G: yonir guṇān prāpyati


[^९७]:
     J omits: anuvṛtau


[^९६]:
     M G: puṣṭyaṅgaṃ bhūtāyām


[^९५]:
     M G: tac ca

- श्लोकपूरणार्थं वा **पुष्टिष्व्** इति । कथंचित् पौनरुक्त्यं परिहार्यम् । सामान्यविशेषभावेन वान्वयो वक्तव्यः । स्वपोषं पुष्ट इति यथा ॥ ९.३७ ॥

> **भूमाव् अप्य् एककेदारे कालोप्तानि कृषीवलैः ।**  
> **नानारूपानि जायन्ते बीजानीह् स्वभावतः ॥ ९.३८ ॥**

अनन्तरोक्तो ऽर्थ उदाहरणेन[^१००] व्याक्रियते । **एककेदारे-** अपिर् अत्र[^१०१] योजनीयः । एकस्मिन्न् अपि क्षेत्रे भूमेः, **काले** यस्य बीजस्य यो वैकः कालस् तस्मिन्न् **उप्तनि** कर्षकैर् भिन्न**रूपाणि** **जायन्ते बीजानि** **स्वभावा**नुविधानाद् इत्य् अर्थः । यदि च क्षेत्रे प्राधान्यं स्यात् क्षेत्रस्यैकत्वात् सर्वाण्य् एकरूपाणि स्युः ॥ ९.३८ ॥


[^१०१]:
     M G: 'pi paratra


[^१००]:
     M G DK: udāharaṇād

> **व्रीहयः शालयो मुद्गास् तिला माषास् तथा यवाः ।**  
> **यथाबीजं प्ररोहन्ति लशुनानीक्षवस् तथा ॥ ९.३९ ॥**

तानि नानारूपत्वेन बीजानि दर्शयति । **यथाबिजं** बीजस्वभावाभिपत्या । सर्वत्र जात्याख्यायां बहुवचनम् ॥ ९.३९ ॥

> **अन्यद् उप्तं जातम् अन्यद् इत्य् एतन् नोपपद्यते ।**  
> **उप्यते यद् धि यद् बीजं तत् तद् एव प्ररोहति ॥ ९.४० ॥**

एष एवार्थः शब्दान्तरेण निगम्यते ।[^१०२] मुद्गेषूप्तेषु व्रीहयो जायन्त इत्य् एतन् नास्ति । प्रतिषेधमुखेनोक्तस्य विधिमुखेन पुनः प्रतिपादनम् उच्यते- **यद् धि यद् बीजम्** ॥ ९.४० ॥


[^१०२]:
     M G add: anyad uptaṃ jātam anyad ity anenopapadyate | yad dhi yad bījaṃ tad eva prarohati

> **तत् प्राज्ञेन विनीतेन ज्ञानविज्ञानवेदिना ।**  
> **आयुष्कामेन वप्तव्यं न जातु परयोषिति ॥ ९.४१ ॥**

एवं पूर्वपक्षे सिद्धान्तम् आह । क्षेत्रप्राधान्यम् अनेनोच्यते । 

- <u>ननु</u> च नात्र क्षेत्रप्राधान्याभिधायकं किंचित् पदम् अस्ति, केवलं परक्षेत्रोपगमननिषेधः श्रूयते- **वप्तव्यं न जातु परयोषितीति** । परदारेषु बीजनिषेको न कर्तव्य इत्य् अस्यार्थः । न पुनर् यस्य क्षेत्रं तस्यापत्यम् इत्य् अनेनोक्तं भवति । 

- <u>सत्यम्</u> । "तथा नश्यति वै क्षिप्तं बीजं परपरिग्रहे" (म्ध् ९.४३) इत्य् अनेनैकवाक्यत्वात्, दृष्टापत्यापहारलक्षणदोषनिमित्तो ऽयं प्रतिषेधः, नादृष्टार्थ उपगमनप्रतिषेधः । स हि चतुर्थे विहत एव- "न हीदृशम् अनायुष्यम्" (म्ध् ४.१३४) इत्यादिना । तस्माद् अन्यशेषतया प्रतिषेधश्रुतेर् अनन्तरेणैकवाक्यत्वाद् असति स्वातन्त्र्ये युक्ता क्षेत्रप्राधान्यप्रतिपादनपरता । 

- **प्राज्ञेन** सहजया प्रज्ञया । **विनीतेन** पित्रादिभिर् अनुशिष्टेन । **ज्ञानविज्ञानवेदिना** करणसाधनौ **ज्ञानविज्ञान**शब्दौ । **ज्ञानं** वेदाङ्गशास्त्राणि । **विज्ञानं** तर्ककलादिविषयम् । एतद् उक्तं भवति । यस्य काचिद् बुद्धिर् विद्यते तेनैवं न कर्तव्यं यतः सर्वशास्त्रेष्व् एषा स्थितिः । यस् तु मूर्खस् तिर्यक्प्रख्यः सो ऽत्र नाधिकृत एवेत्य् अनुवादो ऽयम् । **आयुष्कामेनेति** चातुर्थिकस्य प्रतिषेधस्य प्रत्यभिज्ञानार्थम् एतत् । ततश् च पृथक् प्रतिषेधशङ्का निरस्ता भवति ॥ ९.४१ ॥

> **अत्र गाथा वायुगीताः कीर्तयन्ति पुराविदः ।**  
> **यथा बीजं न वप्तव्यं पुंसा परपरिग्रहे ॥ ९.४२ ॥**

**गाथा**शब्दो वृत्तविशेषवचनः । यथोक्तं पिङ्गलेन- "अत्रासिद्धं गाथा" इति (पिङ्स् ८.१) । अविगीताः परंपरागताः श्लोका अप्य् उच्यन्ते- "तद् एषाभि[^१०३] यज्ञगाथा[^१०४] गीयते" इत्य् उक्त्वा गाथाः[^१०५] श्लोका उत्तरत्र वेदे पठ्यन्ते- "यद् अस्य पूर्वम् अपरं तद् अस्य" (ऐत्ब् १४.५) इति । **वायुना गीताः** पठिता वायुप्रोक्ताः । **पुराविदः** पुराणकल्पान्तरवेदिनः । **परपरिग्रहे** परक्षेत्रे ॥ ९.४२ ॥


[^१०५]:
     M G omit: gāthāḥ; DK: gāthā


[^१०४]:
     J DK: vijñagāthā


[^१०३]:
     All read: eṣāpi (I follow AitB reading)

> **नश्यतीषुर् यथा विद्धः खे विद्धम् अनुविध्यतः ।**  
> **तथा नश्यति वै क्षिप्रं बीजं परपरिग्रहे ॥ ९.४३ ॥**

ता इदानीं गाथा दर्शयति । **इषुः** शरः । स **नश्यति खे** छिद्रे अन्येनेष्वासेन **विद्धं** मृगम् **अनुविध्यतः** पूर्वस्य वेधकस्यात्र स्वाम्यम् । 

- अथ वाकाशे **खे** शरः क्षिप्तो लक्ष्यम् अन्तरेण **नश्यति** निष्फलो भवति, **विद्धं चानुविध्यतः** । एवं परस्त्रियां[^१०६] तेजो निःक्षिप्तं तस्य बीजिनः । क्षेत्रस्वामिनो ऽपत्यं भवति ॥ ९.४३ ॥ 


[^१०६]:
     M G DK: parastriyaṃ

> **पृथोर् अपीमां पृथिवीं भार्यां पूर्वविदो विदुः ।**  
> **स्थाणुच्छेदस्य केदारम् आहुः शल्यवतो मृगम् ॥ ९.४४ ॥**

ईदृशो ऽयं पुराणकृतो जायापतिलक्षणसंबन्धो यद् भिन्नाव् अपि ताव् एकीकृताव् इव दर्शयति । तथा हि अनेकवर्षसहस्रातितपृथुसंबन्धा मही तेनैव व्यपदिश्यते **पृथिवीति** । तस्माद् अन्यापि स्त्री यस्य भार्या तस्य पुत्रो ऽन्येनापि जातः ।

- **स्थाणुच्छेदस्य केदारं** स्वम् आहुः संबन्धान्तरस्याभावात् । स्वस्वामिसंबन्धं षष्ठी प्रतिपादयति । स्थाणुर् गुच्छगुल्मलतादिप्ररूढो यत्र भवति तच् छिनत्ति यः स स्थाणुच्छेदः । तस्य तत् क्षेत्रं येन प्ररूढगुल्मलतावीरुधः छित्त्वा भूमिः क्षेत्रीकृता । तत्र कर्षणवपनजातं फलं तस्यैव । 

- **शल्यवतो मृगम्** आहुर् इत्य् अनुषज्यते । बहूनां मृगम् अनुधावताम् आखेटकार्यं यस्यैव संबन्धि शरशल्यं मृगे दृश्यते तस्य तम् आहुः । यत्[^१०७] प्रथमवेद्धुश् च स भवतीत्य् उक्तम् "नश्यतीषुः" (म्ध् ९.४३) इत्य् अत्र ॥ ९.४४ ॥


[^१०७]:
     M G: yaḥ

> **एतावान् एव पुरुषो यज् जायात्मा प्रजेति ह ।**  
> **विप्राः प्राहुस् तथा चैतद् यो भर्ता सा स्मृताङ्गना ॥ ९.४५ ॥**

युक्तं च यस्य भार्या तस्यापत्यं यस्माद् भार्याया भर्तुश् चैकत्वम् एव, प्रजाप्य् आत्मभूतैव । कथं वान्यस्यात्मा सो ऽन्यस्य भवेत् । एवं तावद् दृष्टम् एतल्लोके । शस्त्रज्ञा अप्य् एवम् एव **विप्राः प्राहुर्** इति ॥ ९.४५ ॥

> **न निष्क्रयविसर्गाभ्यां भर्तुर् भार्या विमुच्यते ।**  
> **एवं धर्मं विजानीमः प्राक् प्रजापतिनिर्मितम् ॥ ९.४६ ॥**

<u>अथ</u> मन्येत- धनादिदानेन क्रीत्वा स्वीयाः करिष्यन्ते परभार्याः,[^१०८] ततो विनिवृत्ते परस्वाम्ये[^१०९] तज्जातो जनयितुः पुत्रो भवतीत्य् । 


[^१०९]:
     M G J: duḥsvāmye


[^१०८]:
     M G J: parabhāryāyāṃ

- <u>एतन्</u> न । यतो न शक्या भार्यात्वेन निष्कसहस्रैर् अप्य् अन्यदीयाः स्वत्वम् आनेतुम् । नापि भर्त्रा त्यक्ता प्रहीणद्रव्यतया प्रतिग्रहीतुः स्वत्वम् आपद्यते । यत "उद्वहेत" (म्ध् ३.४) इति कर्त्रभिप्रायक्रियाफलविषयाद् आत्मनेपदाल् लिङ्गान् नान्येन[^११०] संस्कृतान्यस्य भार्या भवति । यथा नाहवनीयादय आधातुर् अन्यस्य क्रियादिनाहवनीयादिव्यपदेश्याः । **निष्क्रयो** विक्रयो विनिमयश् च । **विसर्गस्** त्यागः । ताभ्यां **न मुच्यते,** न भार्यात्वम् अस्या अपैति ॥ ९.४६ ॥


[^११०]:
     M G: nānyeva

> **सकृद् अंशो निपतति सकृत् कन्या प्रदीयते ।**  
> **सकृद् आह ददामीति त्रीण्य् एतानि सतां सकृत् ॥ ९.४७ ॥**

अयम् अनुशयविधाव् अष्टमे (म्ध् ८.२२७) व्याख्यातः । विभागकाले हि समविषमांशभाग्भिः समविषमांशभागेषु[^१११] परिकल्प्य[^११२] विभागः कर्तव्यः । तत्र कृते यो विप्रतिपद्येत तस्य प्रतिषेधार्थम् इदम् । तत्रापि यद्य् अयम् आदाव् अयथार्थतां[^११३] कस्यचिद् अंशस्य प्रज्ञापयेत् तदा स्याद् एव[^११४] पुनर् विभागः । अथ बहुना कालेनायथाकृततां ब्रूयाद् यावद् इतरैः[^११५] स्वेषु स्वेषु भागेष्व्[^११६] अन्यनिवेशशीर्णप्रतिसंस्कारादि कृतं भवेत्, वस्त्रहिरण्यादि चोपयुक्तं स्यात्, तदा समतामात्रकरणे प्रभवति, न पुनः सर्वं समवायविभागम्[^११७] । 


[^११७]:
     M G: samavāpavibhāgam


[^११६]:
     M G: bhāgakeṣv


[^११५]:
     M G: itaḥ


[^११४]:
     M G: tadāsyaiva


[^११३]:
     M G: yady asāv ayathārthatāṃ; J yady ādāv eva yathārthatāṃ


[^११२]:
     M G: parikalayya


[^१११]:
     M G: -bhāgakeṣu

- <u>अन्ये</u> तु क्लीबादीनाम् अनर्हितविभागकानां पश्चाद् अभागहरत्वनिमित्तक्लीबत्वादिपरिज्ञानान् नास्ति भागोपहार इति सकृन् निपातप्रयोजनं वदन्ति । 

- एवं द्वित्रिचतुर्भागहराणां यदृच्छया ये समतां प्रकल्पयेयुः पश्चाद् अनुशयानाः[^११८] प्राक्तनं व्यवस्थानम् अतिक्रम्यापहर्तुं न[^११९] लभेरन् । पतितस्य तु लब्धभागस्याप्य् अपहारं वक्ष्यामि ।


[^११९]:
     M G omit: na


[^११८]:
     M G DK: anuśayanāt; J: anuśayanāḥ (my reading conjectural based on J)

- **सकृत् कन्या प्रदीयते** । यद्य् अपि चानेन वाग्दानोत्तरकालं प्राग् अपि विवाहाद् भर्तुः स्वतोच्यते, तथापि "दत्ताम् अपि हरेत् कन्याम्" (य्ध् १.६५), "तेषां तु निष्ठा विज्ञेया विद्वद्भिः सप्तमे पदे" (म्ध् ८.२२७) इत्यादिपर्यालोचनया विशिष्टविषयतैव । सा च व्याख्याता । **सकृद् आह ददामीति** । गवादयो हि येनैव रूपेणात्मनः स्वं तेनैवान्यस्मा आपद्यन्ते । कन्या तु दुहितृत्वेन स्वं सती भार्यात्वेनानिवृत्तस्वसंबन्धा दीयत इति पृथग् उपन्यासः ।

- <u>ननु</u> चानिवर्तमाने पितुः स्वसंबन्धे[^१२०] कथं कन्यादानं निर्वर्तते[^१२१] । एतद् धि दानस्य रूपं यद् एकस्य संबन्धो निवर्तते ऽन्यस्योपजायत इति । 


[^१२१]:
     M G: kanyādāne nivartate; J: kanyādānaṃ pravartate


[^१२०]:
     M G: svasaṃbandhaḥ

- <u>नैष दोषः</u> । द्वाव् अत्र संबन्धौ- अपत्यापत्यवद्भावः स्वस्वामिसंबन्धश् च । तत्रापत्यापत्यवद्भावो न निवर्तते, इतरस् तु निवर्तते । तथा च "बाल्ये पुतुर् वशे तिष्ठेत्" (म्ध् ५.१४६) इति पितुश् चात्र स्वाम्यनिवृत्तिम् आह "पाणिग्राहस्य" (म्ध् ५.१४६) इति भर्तुस् तद् उत्पत्तिम् ॥ ९.४७ ॥

> **यथा गोऽश्वोष्ट्रदासीषु महिष्यजाविकासु च ।**  
> **नोत्पादकः प्रजाभागी तथैवान्याङ्गनास्व् अपि ॥ ९.४८ ॥**  
> **ये ऽक्षेत्रिणो बीजवन्तः परक्षेत्रप्रवापिणः ।**  
> **ते वै सस्यस्य जातस्य न लभन्ते फलं क्वचित् ॥ ९.४९ ॥**

प्रसिद्धम् एवैतत् । **अक्षेत्रिणो बीजवन्तो** व्रीह्यादिबीजस्वामिनः **सस्यस्य** मुद्गमाषादेर् **जातस्य** **न लभन्ते फलं** परक्षेत्रे चेद् उत्पत्तिः ॥ ९.४८–४९ ॥

> **यद् अन्यगोषु वृषभो वत्सानाम् जनयेच् छतम् ।**  
> **गोमिनाम् एव ते वत्सा मोघं स्कन्दितम् आर्षभम् ॥ ९.५० ॥**

पूर्वेण स्थावरेषु धर्मः प्रसिद्धवद् उदितो ज्ञापितो वा । अनेन तिर्यक्षु परिगृहीतेषु गवादिषु निदर्श्यते । अन्यदीयो वृषभो यद्य् अप्य् अन्यगवीषु वत्सान् बहून् अपि **जनयेन्** न वृषभस्वाम्य् एकम् अपि वत्सं[^१२२] लभेत, सर्व एव ते वत्सा **गोमिनां** गोस्वामिनाम् । **आर्षभम्** ऋषभसंबन्धि **स्कन्दितं** बीजनिषेको **मोघं** वृथा निष्फलम्[^१२३] ॥ ९.५० ॥


[^१२३]:
     M G: niṣkalam


[^१२२]:
     M G DK: vṛṣabhaṃ

> **तथैवाक्षेत्रिणो बीजं परक्षेत्रप्रवापिणः ।**  
> **कुर्वन्ति क्षेत्रिणाम् अर्थं न बीजी लभते फलम् ॥ ९.५१ ॥**

पूर्वस्य निदेशो ऽयम् । यथा गवादिषु स्थावरेषु चैवं मनुष्येष्व् अपि **कुर्वन्ति** । क्षेत्रस्वामिनाम् **अर्थं** प्रयोजनं बीजकार्यं संपादयन्ति ॥ ९.५१ ॥

> **फलं त्व् अनभिसंधाय क्षेत्रिणां बीजिनां तथा ।**  
> **प्रत्यक्षं क्षेत्रिणाम् अर्थो बीजाद् योनिर् बलीयसी ॥ ९.५२ ॥**

अविशेषेणोक्तं क्षेत्रिणां फलं न बीजिनः । तस्यावशिष्टविषयत्वम् आह- **अनभिसंधायेति** । अभिसंधानं बीजक्षेत्रिणोर् इतरेतरसंविद्व्यवस्थापनम्, नष्टाश्वदग्धरथवत् । "उभयोर् आवयोः फलम् अस्तु" इति यत्र वचनव्यवस्था न भवति तत्र **क्षेत्रिण एव प्रत्यक्षो ऽर्थो** निश्चितं फलम् । **प्रत्यक्ष**शब्देन निःसंदिग्धताम् आह । यतो **बीजाद् योनिर् बलीयसी** । क्षेत्रम् अधिकबलम् ॥ ९.५२ ॥

_सत्यां तु संविदि_ ।

> **क्रियाभ्युपगमात् त्व् एतद् बीजार्थं यत् प्रदीयते ।**  
> **तस्येह भागिनौ दृष्टौ बीजी क्षेत्रिक एव च ॥ ९.५३ ॥**

अनभिसंधाय क्षेत्रिणः फलम् उक्तम् । अभिसंधाने किं बीजिन उतोभयोर् इति संशयः । उभयोर् इत्य् आह । **क्रियाया अभ्युपगमो** ऽङ्गीकरणम् एवम् एवैतद् इति संविल्लक्षणः यो निश्चयः सा क्रियाभिप्रेता ताम् अभ्युपगमय्य **बीजार्थं** बीजकार्यफलनिष्पत्त्यर्थं **यत् प्रदीयते,** सामर्थ्याद् बीजम् इति गम्यते । **तस्येह** द्वाव् अपि **भागिनौ** ॥ ९.५३ ॥

> **ओघवाताहृतं बीजं यस्य क्षेत्रे प्ररोहति ।**  
> **क्षेत्रिकस्यैव तद् बीजं न बीजी लभते फलम् ॥ ९.५४ ॥**

परक्षेत्रे वप्तुर् बीजनाश उक्तः । तत्र मन्येत- "पुरुषापराधात् तस्य युक्तोपहारो नूनम् असौ क्षेत्रं जिहीर्षति । नो चेत् किम् इति परक्षेत्रे वपतीति । येन तु स्वक्षेत्रे व्युप्तम् ओघवाताभ्याम् अन्यत्रानीतं तस्य को ऽपराधो यदि स्वं द्रव्यं हारयति" । तदर्थम् आह । **ओघवाताहृतं बीजम्** । **ओघो** जलनिषेकः, तेन **वायुना चाहृतं** नीतं **यस्य क्षेत्रे प्ररोहति** तस्यैव तद् भवति । एतेनैव सिद्धे विस्पष्टार्थं **न बीजी लभते फलम्** इति । सर्वत्र क्षेत्रप्राधान्यम् इत्य् अर्थः[^१२४] ॥ ८.५४ ॥


[^१२४]:
     M G places sarvatra kṣetraprādhānyam ity arthaḥ before ogho jalaniṣekaḥ

> **एष धर्मो गवाश्वस्य दास्युष्ट्राजाविकस्य च ।**  
> **विहङ्गमहिषीणां च विज्ञेयः प्रसवं प्रति ॥ ९.५५ ॥**

अपत्याधिकारात् तद्विषयतैव मा विज्ञायीति **गवाश्वा**दिग्रहणम् । यदि वा बीजफलव्यवहारः सस्यादिविषयतया प्रसिद्धतरस् तन्निवृत्त्यर्थम् आह । द्विपदां चतुष्पदां पक्षिणां स्थावराणां च सर्वत्रैष धर्मः । **एष** इति द्वयं प्रत्यवमृश्यते । अनभिसंधाने यस्य क्षेत्रं तस्य फलम्, अभिसंधाने चोभयोः । उदाहरणार्थत्वाच् च गवाश्वादिग्रहणस्य श्वमार्जारादिष्व् अप्य् अयम् एव न्यायः । 

- <u>तर्हि</u> किम् अर्थम् "यद्य् अन्यगोषु" (म्ध् ९.५०) इति । 

- <u>प्रायेण</u> गावः पुरुषाणां भवन्ति, न तथा विहङ्ग्मादय इति प्रसिद्धेर् अनुवादो ऽसौ । 

- **दास्यः** सप्तभिर् दासयोनिभिर् उपगताः । **प्रसवः** कायजन्म । तं **प्रति** तत्रेत्य् अर्थः ॥ ९.५५ ॥

> **एतद् वः सारफल्गुत्वं बीजयोन्योः प्रकीर्तितम् ।**  
> **अतः परं प्रवक्ष्यामि योषितां धर्मम् आपदि ॥ ९.५६ ॥**

**सारं** प्रधानम्, **फल्ग्व्** असारम् । उपसंहरः पूर्वप्रकरणस्य । उत्तरार्धेन वक्ष्यमाणसूचनम् । **आपत्** जीवनस्थितिहेतुभूतभोजनाच्छादनाभावः, संतानविच्छेदश् च ॥ ९.५६ ॥

> **भ्रातुर् ज्येष्ठस्य भार्या या गुरुपत्न्य् अनुजस्य सा ।**  
> **यवीयसस् तु या भार्या स्नुषा ज्येष्टस्य सा स्मृता ॥ ९.५७ ॥**

श्लोकद्वयेन प्राकृतव्यवस्थाम् अनुवदत्य्[^१२५] आपदि नियोगं विधातुम् । **ज्येष्ठो** ऽग्रे जातः, **अनुजः** पश्चाज्जातः, कनीयान् **यवीयान्** अनुज एव ॥ ९.५७ ॥


[^१२५]:
     M G: anuvadann

> **ज्येष्ठो यवीयसो भार्यां यवीयान् वाग्रजस्त्रियम् ।**  
> **पतितौ भवतो गत्वा नियुक्ताव् अप्य् अनापदि ॥ ९.५८ ॥**

इतरेतरभार्यागमने ज्येष्ठानुजयोः पातित्यम् **अनापदि,** सत्य् अपि नियोगे ॥ ९.५८ ॥

> **देवराद् वा सपिण्डाद् वा स्त्रिया सम्यङ् नियुक्तया ।**  
> **प्रजेप्सिताधिगन्तव्या संतानस्य परिक्षये ॥ ९.५९ ॥**

सर्वविशेषेण विशिष्टो ऽनेन नियोगो विधीयते । **संतानस्य परिक्षये नियुक्तया** देवरादिभ्यः **सम्यक्** प्रजोत्पादयितव्येति । यद् उक्तम् "योषितां धर्मम् आपदि" (म्ध् ९.५६) इति सेयम् आपत् **संतानस्य परिक्षयः** । **संतान**शब्देन पुत्र उच्यते, दुहिता च पुत्रिका । सा हि पितृवंशं संतनोति[^१२६] नान्या । तस्य **परिक्षयो** ऽनुत्पत्तिर् उत्पन्ननाशो वा पुत्रिकायाश् चाकरणम्[^१२७] । न हि स्त्रियाः केवलायाः[^१२८] पुत्रिकायाम् अन्यस्मिन् वा पुत्रप्रतिनिधाव् अधिकार इति वक्ष्यामः । नियुक्तोत्पादयेद् अनुज्ञाता[^१२९] गुरुभिः । 


[^१२९]:
     M G: anujñātayā


[^१२८]:
     M G: kevalāyāṃ


[^१२७]:
     M G: ca karaṇam; after this M G add: kevalāyā na hi putrikāyāś ca putrasya karaṇaṃ


[^१२६]:
     M G: tanoti

- <u>कुतः</u> पुनः गुरुभिर् इति ।

- <u>स्मृत्यन्तरनिदर्शनात्</u> । अथ वा नियोगशब्दाद् एव । नियोगो[^१३०] हि गुरुसंबन्धी लोको ऽप्य् उच्यते । न हि शिष्येण[^१३१] नियुक्तो ऽध्यापयतीत्य् उच्यते । आचार्येण नियुक्तः करोत्य् अनुवदति[^१३२] । गुरवश् च श्वश्रूश्वशुरदेवरादयो भर्तृसगोत्रा द्रष्टव्याः, न पित्रादयः । एतेनापत्येनापत्यवन्तस् ते उच्यन्ते[^१३३] येषां चोपकारस् तत्कृत और्ध्वदेहिको भवति । 


[^१३३]:
     M G add: tarhi viśeṣeṇa


[^१३२]:
     J: vadati (but Jha's translation appears to presuppose anuvadati)


[^१३१]:
     M G: viśeṣeṇa


[^१३०]:
     M G: niyoge

- <u>यद्य्</u> एवं मातामहस्यापि दौहित्रोपकारो ऽस्ति । ततः पित्रा दुहिता नियोक्तव्येत्य् आपन्नम् । 

- <u>उक्तम्</u>, येनापत्यवन्त उच्यन्ते । देवरसपिण्डग्रहणेन[^१३४] तद्गोत्रा एव हृदयम् आगच्छन्ति । महाभारते च तत्र तत्र नियोक्तृभावो भर्तृपक्षिणाम् एव दर्शितः । अत एव भ्रातृपुत्रे सति न नियोगः कर्तव्यः । 


[^१३४]:
     M G: -grahaṇatvena

- <u>ये हि</u> नियुक्तास्[^१३५] तेषाम् एव संतानोपकारः । पुत्रजनिते स्नेहे ऽपत्योपकारम् अर्थयमाना अधिक्रियन्ते । न मृतस्याधिकारो ऽस्ति । कथं तर्हि तस्यापत्यम् इति व्यपदिश्यते ।


[^१३५]:
     M G: na yuktās

- <u>कथंचित्</u> पिण्डदाने स उपकरोति । वचनाद् इति च ब्रूमः । न ह्य् अपत्यम् उत्पादयितव्यम् इत्य् एष विधिस् तेनानुष्ठित इति, तथापि तदीये क्षेत्रे नियोगविधिजातेन पिण्डदानादि कर्तव्यम् इति शास्त्रार्थः । ततश् च तस्योपकारकम् अवगतम् । यथा चैतत् तथा पुरस्तान् निपुणं वक्ष्यामः ।

- **देवरः** पतिभ्राता । **सपिण्डः** पत्यन्वयः । स एव स्त्रियाः[^१३६] । स्मृत्यन्तरे जातिमात्राच् चेत्य् उक्तं भवति । **सम्यग्** इति घृताक्तादिनियमं वक्ष्यमाणम् अनुवदति । **प्रजेप्सिताधिगन्तव्या** विधौ कृत्ये । ईप्सितशब्देन कार्यक्षमताम्[^१३७] आह । ततो दुहितर्य् अन्धबधिरादौ च जाते पुनर् नियोगो ऽनुष्ठेयः ॥ ९.५९ ॥


[^१३७]:
     M G: kāryākṣamatām


[^१३६]:
     M G: striyāṃ; J omits: sa eva striyāṃ

> **विधवायां नियुक्तस् तु घृताक्तो वाग्यतो निशि ।**  
> **एकम् उत्पादयेत् पुत्रं न द्वितीयं कथंचन ॥ ९.६० ॥**

**विधवा**ग्रहणम् अतन्त्रम् । क्लीबादिरूपे पत्यौ जीवत्य् अप्य्[^१३८] एष एव विधिः[^१३९] । यतो वक्ष्यति "नियुक्तौ यौ[^१४०] विधिं हित्वा" (म्ध् ९.६३) इति । एतद् एव तस्य प्रयोजनम् । नियमो ऽत्र विषयाणाम्, न नियमानाम्, अन्यथा विज्ञाते[^१४१] अप्रकृतत्वाद्[^१४२] विधवाया एव स्युः । **निशि** प्रदीपाद्यालोकनिवृत्त्यर्थम् एतत्, वचनान्तरेण दिवोपगमनप्रतिषेधात् ।


[^१४२]:
     M G J: prakṛtatvād


[^१४१]:
     M G DK: vijñāyeta


[^१४०]:
     M G: niyuktāṃ yo


[^१३९]:
     DK (1: 1065) adds: ghṛtāka iti


[^१३८]:
     M G: klībādiniyogo jīvatpatyā apy

- <u>अन्ये</u> त्व् आहुः- पुरुषार्थो ऽसौ प्रतिषेधः कर्मार्थस् त्व् अयम् । तेनाह्नि गमनेन क्षेत्रजम् उत्पादयेत्[^१४३] । **एकम् उत्पादयेत् पुत्रं न द्वितीयम्** ॥ ९.६० ॥


[^१४३]:
     Some confusion here. MG omit: utpādayet; J: gamanena _adds _na; DK: tenāhni gamanaṃ na, kṣetrajam ekam

_अस्य प्रतिप्रसवः ।_

> **द्वितीयम् एके प्रजनं मन्यन्ते स्त्रीषु तद्विदः ।**  
> **अनिर्वृत्तं**[^१४४]** नियोगार्थं पश्यन्तो धर्मतस् तयोः ॥ ९.६१ ॥**


[^१४४]:
     M G: anivṛttaṃ

**द्वितीयः** पुत्र इत्य् एकेषां मतम् । **तद्विदः** क्षेत्रजोत्पत्तिविधिज्ञाः । **अनिर्वृत्तं**[^१४५]** नियोगार्थं** **पश्यन्तः** । नियुक्तया प्रजोत्पादयितव्येत्य् अस्य विधेर् एकस्योत्पादनेनासंपत्तिं[^१४६] **मन्यन्ते** । एकवचनम् अविवक्षितं **मन्यन्ते** । कस् तेषाम् अभिप्रायः । एकवचनम् अविवक्षितं मन्यन्ते । द्रव्यप्रधानत्वात् कर्मणो गुणभावाद्[^१४७] अविवक्षा, ग्रहैकत्ववत् । 


[^१४७]:
     M G: guṇābhāvād


[^१४६]:
     M G: ekasyotpādanena saṃpattiṃ


[^१४५]:
     M G: anivṛttaṃ

- <u>ननु</u> चानुपात्तोपदेशे सत्य् अपि द्वितीयया द्रव्यप्राधान्यावगमे संख्यादिविशेषेण विवक्षा स्थितैव । "उद्वहेत द्विजो भार्याम्" (म्ध् ३.४) इति लिङ्गाद् अपत्यविधाव् एकत्वसंख्यातिक्रमो "दशास्यां पुत्रान् आधेहि" इति (र्व् ९.१०.७) । 

- <u>यद्य् एवं</u>[^१४८] न द्वित्व एवावस्थानम् । अस्याम् एवाशङ्कायां **द्वितीयम्** इति वचनम् अन्यनिवृत्त्यर्थम् । अर्थवत्ता[^१४९] तस्याप्य् अयम् अभिप्रायः[^१५०] । औरसे[^१५१] लिङ्गं विवाहप्रकरणे तु[^१५२] मन्त्रपाठात् । इह त्व् एकत्वातिक्रमः, "अपुत्र एकपुत्रः" इति शिष्टप्रवादात् । अथ वास्या एव स्मृतेर् द्वितीयपुत्रस्तुतिकल्पनात् । **धर्मतः** शिष्टाचारतः ॥ ९.६१ ॥


[^१५२]:
     J omits: tu


[^१५१]:
     M G add: na


[^१५०]:
     DK: anyanivṛttyartham arthavat | mantrasyāpy ayam abhiprāyaḥ na


[^१४९]:
     M G: arthavatā


[^१४८]:
     M G DK: yad evaṃ

> **विधवायां नियोगार्थे निवृत्ते तु यथाविधि ।**  
> **गुरुवच् च स्नुषावच् च वर्तेयातां परस्परम् ॥ ९.६२ ॥**

इह तु नियोगविषयो यत्र नियुज्यते । स च संप्रयोगाभिमर्दपर्यवसान उपगमनलक्षणस् तस्मिन् **निवृत्ते** पूर्वैव वृत्तिः । **गुरुवत् स्नुषावत्** । ज्येष्ठस्य भार्यायां गुरुवद् यवीयसः स्नुषावत् । **परस्पर**ग्रहणात् स्नुषावद् वर्तेत स्त्री पुरुषे ज्येष्ठे, देवरे गुरुवत् ॥ ९.६२ ॥

> **नियुक्तौ यौ विधिं हित्वा वर्तेयातां तु कामतः ।**  
> **ताव् उभौ पतितौ स्यातां स्नुषागगुरुतल्पगौ ॥ ९.६३ ॥**

**विधिम्** "घृताक्तः" (म्ध् ९.६०) इत्यादिः । तदतिक्रमे पातित्यम् । **नियुक्तो** ज्येष्ठः, **स्नुषागः** पुमान्, **गुरुतल्पगः** कनीयान् ॥ ९.६३ ॥

> **नान्यस्मिन् विधवा नारी नियोक्तव्या द्विजातिभिः ।**  
> **अन्यस्मिन् हि नियुञ्जाना धर्मं हन्युः सनातनम् ॥ ९.६४ ॥**

पूर्वेण विहितस्य नियोगस्य प्रतिषेधो ऽयम् । 

- <u>तत्र केचिद्</u> विधवाग्रहणान् मृतभर्तृकायाः प्रतिषेधः, क्लीबेन तु पत्या नियोक्तव्येति[^१५३] विधिप्रतिषेधौ विभक्तविषयाव् इति प्रतिपन्नाः । 


[^१५३]:
     M G: patyādaniyoktavyeti

- <u>अन्ये तु</u> विधिवाक्ये संतानविच्छेदस्य निमित्तश्रवणात् तस्य च क्लीबव्याधितयोर् मृतस्याप्य् उपपत्तिः । तथा च विधिवत् प्रतिषेधो[^१५४] ऽप्य् अविशिष्ट एव । अपेतधवसंबन्धा विधवेत्य् उच्यते । तत् तुल्यम् उभयत्रापि । 


[^१५४]:
     M G: upapattibhedaḥ | na ca vidhyabhāvapratiṣedho; DK: upapattibhedena vidhivat pratiṣedho

- अवश्यं चैतद् एवं विज्ञेयम् । इतरथा घृताभ्यक्तादिनियमो ऽपि क्लीबेन नियुज्यमानाया न स्यात् । तत्रापि ह्य् आमनन्ति- "विधवायां नियुक्तश् च घृताक्तः" (म्ध् ९.६०) इति । तस्माद् विहितस्याविशेषेण प्रतिषेधो ऽप्य् अविशिष्टः[^१५५] । अतश् च विषयसमत्वे विधिनिषेधयोर् विकल्पः । अयं च नित्यो ऽपत्योत्पादनविधिर्[^१५६] विकल्प एव कल्पते, ग्रहणाग्रहणवत् । 


[^१५६]:
     M G add: na


[^१५५]:
     M G: 'pyaśiṣṭaḥ

- <u>यदा</u> तु "पुत्रेण जयति" (म्ध् ९.१३७) इत्येवमादिफलोत्पादनविधिस् तदासत्य् अपत्ये तत्कार्यस्यौर्ध्वदेहिकस्योपकारस्याभावाद् भिन्नफलयोः कुतो विकल्पः । समानविषयौ विधिनिषेधाव् एकर्थे विकल्प्येते[^१५७] । षोडशीग्रहणाग्रहणयोर् इति केचित् । 


[^१५७]:
     M G DK: vikalpete

- <u>उक्तम्</u> अङ्गभूयस्त्वे फलभूयस्त्वम् । प्रधानकार्यसिद्धौ त्व् अविशेषः । तस्माद् अस्मिन् पक्षे पुत्रोपकाराभावम् आह । उपकारविशेषार्थेनास्य प्रवृत्तौ प्रतिषेधातिक्रमेण श्येनतुल्यता । 

- इदं त्व् अत्र निरूप्यम् । यो ऽसौ नियुज्यते स किम् इति प्रवर्तते । न हि तस्य विधिर् अस्ति- "नियुक्तेन गन्तव्यम्" इति । स्त्रियाः पुनर् विद्यते "सम्यक् स्त्रिया नियुक्तया" (म्ध् ९.५९) इति । न च[^१५८] "देवरादिषु प्रवर्तमानेषु स्त्रिया नियोगसिद्धिर् इत्य् अर्थः । तेषां अपि प्रवृत्तिस्[^१५९] तद्विधिना क्षेत्रज ईप्सितः" इति वाच्यम् । यतो रागतः प्रवृत्तिर् उपपद्यते[^१६०] । घृताक्तादिनियमविधानम् अनर्थकम् इति चेन् नानर्थकम् । तथानियमैर् उत्पन्ने क्षेत्रजव्यपदेशो नान्य इति । 


[^१६०]:
     M G: udyate


[^१५९]:
     M G: api vṛddhis


[^१५८]:
     M G: tu

- <u>यद् अपि</u> गुरुवचनं कर्तव्यम् इति केचित् प्रवृत्तिनिबन्धनम् आहुः । 

- <u>एवं सति</u> सुरापानादिष्व् अपि गुर्विच्छया प्रवृत्तिः प्राप्नोति । न चासौ गुरुर् अकार्ये यः प्रवर्तयति,

- गुरोर् अप्य् अवलिप्तस्य कार्याकार्यम् अजानतः ।

- उत्पथप्रतिपन्नस्य परित्यागो विधीयते ॥

इति स्मरणात् । परित्यागश् च गुरुकार्यान् निवृत्तिः । 

- एतेनैतद् अपि प्रत्युक्तम्- यन् नियमातिक्रमपातित्यवचनं नियमपूर्विकां वृत्तिम् अनुजानाति "ताव् उभौ पतितौ स्याताम्" (म्ध् ९.६३) इति । इतरथा सर्वप्रकारं गच्छतः पातित्यम् इति विशेषपातित्यम् अनुपपन्नम् । यतस् तन् न केवलस्य पुंसः श्रूयते, किं तर्हि स्त्रिया इति । तस्याश् च पुत्रार्थिन्या[^१६१] नियोगो विहितः । तदपेक्षं[^१६२] हि व्यतिक्रमे पतितवचनम् "ताव् उभौ पतितौ स्यायाम्" (म्ध् ९.६३) इति । असति व्यतिक्रम एकः पतितः पुमान् एव, अतिक्रमे तु द्वाव् अपीत्य् एवम् अपि लिङ्गान् निर्गच्छत्य्[^१६३] एव । 


[^१६३]:
     M G: liṅgāni gacchanty


[^१६२]:
     M G DK: tadapekṣyaṃ


[^१६१]:
     Perhaps the reading should be cāputrārthinyā. That the widow should not get niyoga because she wants children is expressed elsewhere by Medhātithi: MDh 9.64 (_upakāraviśeṣārthenāsya pravṛttau pratiṣedhātikrameṇa śyenatulyatā_) and especially MDh 5.157 (_niyogas tu navame gurvicchayā vihito nātmatantratayā putrārthinyāḥ. _I thank David Brick for pointing this out.

- <u>तस्माद्</u> देवरादिविधिलक्षणा[^१६४] प्रवृत्तिः कथम् इति वक्तव्यम् । 


[^१६४]:
     M G: -lakṣaṇaḥ

- <u>उच्यते</u> । व्यासादिदर्शनेनापत्यपिण्डदान इव क्षेत्रजोत्पत्त्यर्थं सपिण्डानां गुरुनियोगापेक्षा । तदा नोपगमने च्युतिर् अस्तीत्य्[^१६५] अनुमन्तव्यम् । न हि महात्मनां रागलक्षणप्रवृत्तिर् अभ्युपगन्तुं न्याय्या । यच् चोक्तं नियमातिक्रमे पतितत्ववचनं लिङ्गम् इति, तद् अयुक्तम् । यतः पुंसः पतितत्वे पतितोत्पन्नस्याधिकाराभावाद् उत्पादनम् अनर्थकम् । तस्माद् अस्ति देवरादिविधेर् आभासो ऽयम् ॥ ९.६४ ॥


[^१६५]:
     M G DK: nāpagamena stutir astīty

> **नोद्वाहिकेषु मन्त्रेषु नियोगः कीर्त्यते क्वचित् ।**  
> **न विवाहविधाव् उक्तं विधवावेदनं पुनः ॥ ९.६५ ॥**

उद्वाहनं कर्म, तत्र ये मन्त्राः प्रयुज्यन्ते- "अर्यमणं नु देवं कन्या अग्निम् अयक्षत" (आश्ग् १.७.१३) इत्यादयः, तथान्ये ऽपि तत्संबन्धाः "मया पत्या जरदष्टिः" (र्व् १०.८५ ३६) इति, "मया पत्या प्रजावती (अव् १४.१.५२) इति — तत्र सर्वत्र वोढुर् वरयितुः स्वापत्यं भवतीत्य् आहुः । न तत्र श्रूयते "मया यत्र नियुज्यसे ततो जनय" इति । मन्त्रग्रहणेनैतद् दर्शयति । मन्त्रार्थवादा अपि नैवंविधाः सन्ति । दूरत एव तद् दर्शयति- **न विवाहविधाव् उक्तं विधवावेदनं पुनः** । आवेदनं गमनम् अभिप्रेतम् अत्र[^१६६] । अथ विवाह एवेयं वा संयुज्यते, विवाहयिष्यति देवरो भ्रातृजायाम्, ततो ऽयं नियोगो विवाहविहित[^१६७] एव । न त्व् अत्र विवाहविधिर्[^१६८] इति । पूर्वशेषो ऽयम् अर्थवादः ॥ ९.६५ ॥


[^१६८]:
     M G: vivāhavidhāv


[^१६७]:
     J: vivāho vihita


[^१६६]:
     M G: abhipretamantre

> **अयं द्विजैर् अविद्वद्भिः**[^१६९]** पशुधर्मो विगर्हितः ।**  
> **मनुष्याणाम् अपि प्रोक्तो वेने राज्यं प्रशासति ॥ ९.६६ ॥**

अयम् अप्य् अर्थवाद एव नियोगप्रतिषेधशेषः । ये ऽविद्वांसः सम्यक् शास्त्रं न जानते तत्र व्यवहारिणो लिङ्गाद्यन्यपरत्वं[^१७०] च न जानते तैर् यं **पशुधर्मः** स चात्यन्त**गर्हितो** **मनुष्याणाम् अपि प्रोक्तः** प्रवर्तितः । स चेदानींतनो नानादिः,[^१७१] **वेने** राज्ञि **प्रशासति** राष्ट्रं पालयति ।


[^१७१]:
     M G: cedānīṃtana ādi; J: cedānīṃtano na, ādi (reading unclear; DK provides the best option)


[^१७०]:
     M G: liṅgādyanvayaparatvaṃ

- <u>ननु</u> च लिङ्गानि नैव सन्तीत्य् उक्तम् । 

- <u>नैवम्</u>, उद्वाहकेषु मन्त्रेषु न[^१७२] सन्तीत्य् उक्तम् । अन्यत्र तु दृश्यते । "को वां शयुत्रा[^१७३] विधवेव देवरं मर्यं न योषा कृणुते सधस्थ आ" (र्व् १०.४०.२) इत्यादि । यथा विधवा स्त्री देवरपतिं मनुष्यं कुरुते समानशयन एव, को वा मनस्विनौ कुरुते येन नागच्छतः, को विशेषो[^१७४] विवाहमन्त्रेषु, स किलापत्योत्पत्तिविध्यनुक्रमरूप[^१७५] इत्य् अभिप्रायः । 


[^१७५]:
     M G DK: kim apatyo-


[^१७४]:
     M G: viśeṣu


[^१७३]:
     J: vā sa putro


[^१७२]:
     M G: tu

- अन्यैर् **विद्वद्भिर्** इति पठितम् । **गर्हितो मनुष्याणां प्रोक्तः** । पशूनाम् एष धर्मो भ्रातृस्त्रीगमनं नाम । स च प्रवृत्तो वेनस्य राज्ये ॥ ९.६६ ॥

> **स महीम् अखिलां भुञ्जन् राजर्षिप्रवरः पुरा ।**  
> **वर्णानां संकरं चक्रे कामोपहतचेतनः ॥ ९.६७ ॥**

**भुञ्जन्** पालयन् । कथं पुनर् वर्णसंकरं प्रवर्तयन् राजर्षीणां प्रवरः । उक्तं[^१७६] **महीम् अखिलां** भुनक्ति यः महाराजत्वात् । **कामेन** रागादिलक्षणेन्**ओपहता** नाशिता चेतना चित्तस्थैर्यं यस्य सः ॥ ९.६७ ॥


[^१७६]:
     J: pravara ity uktam |

> **ततः प्रभृति यो मोहात् प्रमीतपतिकां स्त्रियम् ।**  
> **नियोजयत्य् अपत्यार्थं तं विगर्हन्ति साधवः ॥ ९.६८ ॥**

स्पष्टार्थो ऽर्थवादः ॥ ९.६८ ॥

> **यस्या म्रियेत कन्याया वाचा सत्ये कृते पतिः ।**  
> **ताम् अनेन विधानेन निजो विन्देत देवरः ॥ ९.६९ ॥**

नियोगरूपत्वात् कन्यागतो ऽयं धर्म उच्यते । **वाचा सत्ये कृते** वाग्दाने निवृत्ते, एकेन दत्तापरेण प्रतिगृहीता । **ताम् अनेन** वक्ष्यमाणेन **विधानेन** **निजः **सोदरो **देवरो** **विन्देत** विवाहयेत् ॥ ९.६९ ॥

> **यथाविध्य् अधिगम्यैनां शुक्लवस्त्रां शुचिव्रताम् ।**  
> **मिथो भजेताप्रसवात् सकृत् सकृद् ऋताव् ऋतौ ॥ ९.७० ॥**

**यथाविधि** यथाशास्त्रम् । **अधिगमैनाम्**, यथा[^१७७] वैवाह्यो विधिस् तथा विवाह्य । वाचनिको ऽयं विवाहः । पुनर्भूश् च तथोच्यते । न वा व्यूढापि सती भार्या भवति । केवलं परार्थो ऽस्या वाचनिको विवाहः । तथा च दर्शयति- "न दत्वा कस्यचित् कन्यां पुनर् अन्यस्य दीयते" (म्ध् ९.७१) इति । नासौ देवराय दीयत इत्य् अर्थः । अदत्ता चास्वभूता कथम् इव भार्या भवेत् **शुक्लवस्त्राम्** । नियमो गमने, अन्यस्मिन्न् अपि नियोगे धर्मो ऽयम् इष्यते ॥ ९.७० ॥


[^१७७]:
     M G J omit: adhigamainām, yathā (DK reading may be a conjecture; but the other reading makes little sense)

> **न दत्वा कस्यचित् कन्यां पुनर् दद्याद् विचक्षणः ।**  
> **दत्वा पुनः प्रयच्छन् हि प्राप्नोति पुरुषानृतम् ॥ ९.७१ ॥**

"तेषां निष्ठा तु विज्ञेया विद्वद्भिः सप्तमे पदे" (म्ध् ८.२२७) इति प्राग्विवाहान् मृते वरे दत्तायाम् अपि पुनर् दानाशङ्कायां प्रतिषेधो ऽयम् । विशिष्टे तु पुनर् वचनम्, तथाविधा[^१७८] पुनर्भूर् उक्ता । **ना**न्यस्मै **दत्वा** तस्मिन् मृते ऽन्यस्मै **दद्यात्** । तथा कुर्वन् **प्राप्नोति पुरुषानृतम्,** मनुष्यहरणे यत् पापं तत् तस्य[^१७९] भवति ॥ ९.७१ ॥


[^१७९]:
     M G omit: tat; DK: tasya tat 


[^१७८]:
     M G: tathāvidhāyāḥ; DK (1: 1041): tathāvidhā yā

> **विधिवत् प्रतिगृह्यापि त्यजेत् कन्यां विगर्हिताम् ।**  
> **व्याधितां विप्रदुष्टां वा छद्मना चोपपादिताम् ॥ ९.७२ ॥**

**विधिः** शास्त्रम्,[^१८०] तद् अर्हतीति **विधिवत्** । यादृशः शास्त्रेण **विधिर्** उक्तः- "अद्भिर् एव द्विजाग्र्याणाम्" (म्ध् ३.३५) इति । स च कैश्चिद् उदकाधिकारः कन्याविषये स्मर्यते । तेन **प्रतिगृह्यापि त्यजेत् कन्यां** प्राग् विवाहात् । **विगर्हितां** दुर्लक्षणां[^१८१] पूर्वं प्रतिगृहीतां अक्षतयोनिम्[^१८२] अपि तथा निर्लज्जां बहुपुरुषभाषिणीम्, **व्याधितां** क्षयव्याधिगृहीताम्, **विप्रदुष्टां**[^१८३] रोगिण्यादिशब्दिताम् अन्यगतभावां च **त्यजेत्** । 


[^१८३]:
     M G: praduṣṭāṃ


[^१८२]:
     M G DK: manojñām


[^१८१]:
     M G DK add: viduṣṭāṃ


[^१८०]:
     M G: vidhiśāstraṃ

- <u>अन्ये</u>[^१८४] क्षतयोनिं **विप्रदुष्टां** व्याचक्षते । 


[^१८४]:
     M G omit: anye

- <u>न ते</u> सम्यङ् मन्यन्ते । यदि तावत् पुरुषानुपभुक्ता स्त्री कन्या अविकृता[^१८५] तदा नैव दुष्यति । अथ पुरुषसंयुक्ता तदा कन्यैव न भवति । तत्र **त्यजेत् कन्याम्** इति सामानाधिकारण्यानुपपत्तिः । उक्तश् च तस्यास् त्यागः । **छद्मना चोपपादिता** न्यूनाधिकाङ्गी[^१८६] या हेतुनियुक्ता[^१८७] । अकथितेषु स्वल्पेष्व् अपि दोषेषु कृतवरणापि त्याज्यैव ॥ ९.७२ ॥


[^१८७]:
     J: yato hetur ukto


[^१८६]:
     J: copapāditām nyūnādhikāṅgīm


[^१८५]:
     M G J: kanyādivikṛtā

> **यस् तु दोषवतीं कन्याम् अनाख्यायोपपादयेत् ।**  
> **तस्य तद् वितथं कुर्यात् कन्यादातुर् दुरात्मनः ॥ ९.७३ ॥**

कन्यादोषा उक्ताः । तान् **अनाख्याय** अनुक्त्वा प्रयच्छति ददाति तस्य तद् दानं **वितथं** निष्फलं **कुर्यात्** प्रत्यर्पणेन । उक्त एवायम् अर्थः पूर्वश्लोकेनातिस्पष्टीकृतः ॥ ९.७३ ॥

> **विधाय वृत्तिं भार्यायाः प्रवसेत् कार्यवान् नरः ।**  
> **अवृत्तिकर्शिता हि स्त्री प्रदुष्येत् स्थितिमत्य् अपि ॥ ९.७४ ॥**

यदा प्रवसेत् तदा **भार्याया वृत्तिं विधाय प्रवसेद्** इति विधिं **विधायेत्य्** एवम् अर्थं द्रष्टव्यम्- "प्रवसन् भार्याया वृत्तिं विदधीत" इति । तथा कुर्याद् यथास्या यावत् प्रवासं वृत्तिर् भवति । शरीरस्थितिहेतुभोजनाच्छादनगृह्योपकरणादि । तां **विधाय** **प्रवसेत्** स्वदेशाद् देशान्तरं गच्छेत् । **कार्यवान्** कार्यं पुरुषार्थो दृष्टो ऽदृष्टश् च । अदृष्टो धर्मो दृष्टाव् अर्थकामौ । तथा वक्ष्यति "प्रोषितो धर्मकार्यार्थम्" (म्ध् ९.७६) इत्यादिना । अन्तरेणैतानि निमित्तानि भार्यां हित्वा प्रवासो निषिध्यते । **अवृत्तिकर्शिता हि** । दृष्टदोषप्रदर्शनम् अर्थवादः । अवृत्त्या दरिद्रेण **कर्शिता** पीडिता **प्रदुष्येत्** पुरुषान्तरसंपर्कादिना । **स्थितिमत्य् अपि** । स्थितिः कुलाचारस् तत्संपन्ना क्षुधावसरे दीना दोषम् अवाप्नुयाद् अन्यं भर्तारम् आश्रित्य जीवतीति भाव्यत एतत् । संभावनायां लिङ् ॥ ९.७४ ॥

> **विधाय प्रोषिते वृत्तिं जीवेन् नियमम् आस्थिता ।**  
> **प्रोषिते त्व् अविधायैव जीवेच् छिल्पैर् अगर्हितैः ॥ ९.७५ ॥**

**नियमो** यथा संनिहिते[^१८८] भर्तरि परिगृहप्रयाणादिनिषेध एवं **प्रोषिते** ऽपि **आस्थिता** आश्रिता गृहीतवती । अकृत्वा तु **वृत्तिं प्रोषिते शिल्पैर्** **जीवेद्** इति[^१८९] कर्तनजालिकाकरणादिना । गर्हितानि वस्तूनि व्यजनादीनि[^१९०] । एष एव विधवादीनां निजश्रमजन्यो वृत्त्युपायः ॥ ९.७५ ॥


[^१९०]:
     M G J: vijanādīni


[^१८९]:
     M G DK (1: 1060): jīveteti


[^१८८]:
     M G: nihate

> **प्रोषितो धर्म्कार्यार्थं प्रतीक्ष्यो ऽष्टौ नरः समाः ।**  
> **विद्यार्थं षड् यशोऽर्थं वा कामार्थं त्रींस् तु वत्सरान् ॥ ९.७६ ॥**

यद् उक्तं "कार्यवान् प्रवसेत् (म्ध् ९.७४) इति, तानि कार्याणि दर्शयति । तद्विशेषेण प्रतीक्षाकालभेदः । परतस् त्व् इदं तया कर्तव्यम् इति नोक्तम्[^१९१] । 


[^१९१]:
     M G: coktam

- <u>तत्र केचिद्</u> आहुः- प्रकरणाद् "अगर्हितैर् जीवेत् (म्ध् ९.७५) इति । 

- <u>तद् अयुक्तम्</u> । प्राग् अस्मात् कालाद् अगर्हितैर् इतीयं किं म्रियताम् । न ह्य् अस्या अत्मत्याग इष्यते, पुंस इव प्रतिषिद्धत्वात् । तस्मात् प्राग् अप्य् अस्मात् प्रतीक्षणविधेर् अगर्हितैः शिल्पैर् अजीवन्ती गर्हितैर् जीवेत् । 

- <u>अन्ये</u> व्यभिचारम् इच्छन्ति । तथा च स्मृत्यन्तरे-

- नष्टे मृते प्रव्रजिते क्लीबे च पतिते पतौ ।

- पञ्चस्व् आपत्सु नारीणां पतिर् अन्यो विधीयते ॥ (न्स्म् १२.९७)

- <u>अन्ये ऽप्य्</u> आहुः । नास्या जातु[^१९२] ब्रह्मचर्यम् अपनेतुं शक्यते । स्त्रीधर्मेषु हि तद् अस्या विहितं मनुनापि- "न तु नामापि गृह्णीयात् पत्यौ प्रेते परस्य तु" (म्ध् ५.१५५) इति । मृते भर्तरि नास्ति व्यभिचारः, किम् अङ्ग प्रोषिते । पतिशब्दो हि पालनक्रियानिमित्तकः, ग्रामपतिः सेनायाः पतिर् इति । अतश् चास्माद् वचनाद् नैषा[^१९३] भर्तृपरतन्त्रा स्यात् । अपि त्व् आत्मनो जीवनार्थं सैरन्ध्रीकरणादिकर्मभिर्[^१९४] अन्यम् आश्रयेत । तच् च यदा षण्मसभृत्या संवत्सरभृत्या वा कस्मिंश्चिद् आश्रिते भर्ता यद्य् आगच्छेत् तदानीं तां चेद्[^१९५] वशीकर्तुं शक्नुयात् त्यज त्वं भार्याम् इति यावद् भवति कालो न पूर्णः,[^१९६] प्राक् पत्युर् एव सा, पञ्चमे चर्वितम् अन्यत् ।


[^१९६]:
     M G: pūrvaḥ


[^१९५]:
     M G DK: add: vaśīkuryād


[^१९४]:
     M G: -karmavad


[^१९३]:
     M G: abādhanaiṣā; DK: avadher naiṣā


[^१९२]:
     M G: nāsyājñāne; J: nāsyā jñānena

- <u>अन्ये ऽप्य्</u> अर्थम् इमम् आहुः । 

- <u>पूर्वे</u> तु पुनर्भूवृत्तम् इच्छन्ति । या पत्या वा परित्यक्ता भवति, यस्याः किल पतिर् इयन्तं कालं निहितवृत्तिको नागच्छति, सा तेन त्यक्तैव भवति । ततश् च यदि सा पुनर्भूधर्मेणान्येनोढा भवेत्, तदा भर्ताभ्यागतो न किंचिद् ब्रूयात् । पुनर् भवस्येयं भार्येति । 

- <u>तद् अयुक्तम्</u> । "न निष्क्रयविसर्गाभ्याम्" (म्ध् ९.४६) इति तस्य श्लोकस्यार्थवत्त्वं दर्शयिष्यामः । 

- धर्मश् च तत्कार्यं च **धर्मकार्यं** । सो ऽर्थः प्रयोजनं प्रवासस्येति **धर्मकार्यार्थम्** । 

- <u>कुतः</u> । न गृहस्थस्य धर्मार्थो दीर्घकालः प्रवासः । अवश्यं ह्य् अग्नयस् तेन परिचरणीयाः । पाञ्चयज्ञिकम्[^१९७] अनुष्ठेयम् । कुतो गन्तव्यम् "वसन्ते वसन्ते ज्योतिषा यष्टव्यम्" इति । तीर्थस्नानादीन्य् अपि स्मार्थानि च श्रौताविरोधीन्य् अनुष्ठेयानि । न च[^१९८] संविधाय प्रोषितस्य वा बवन्तीति[^१९९] येनोच्यते "संविधायापि प्रवास आपर्वणः," "स्वयं पर्वणि जुहुयाद् ऋत्विजाम् एकतरकालम्" इति ह्य् उक्तम्[^२००] । अनाहिताग्नेस् तीर्थयात्रायां पाञ्चयज्ञिकस्य[^२०१] तुल्यत्वे ऽपि स्मार्तत्वे भार्यासहितस्योपपत्तेः न तत्त्यागे तीर्थगमनं युक्तम् । 


[^२०१]:
     M G J: pāñcayājñikasya


[^२००]:
     M G: ekatarakāla iti yuktam; J: ity uktam


[^१९९]:
     M G J: asaṃvidhāya


[^१९८]:
     J places na ca after bhavatīti; M G omits na ca and reads asaṃvidhāya


[^१९७]:
     J: pāñcayājñikam

- <u>उच्यते</u> । गुरुवचनेन, यं गुरवो धर्मार्जने राजोपसेवायां वा स्वकार्याय[^२०२] प्रेषयन्ति स धर्मार्थं प्रवासः । प्रायश्चित्तं वा तपोवनदेशभ्रमणेन । 


[^२०२]:
     M G: sukāryāya

- अथ वार्थार्जनार्थम् एव **धर्मकार्यार्थम्** अभिप्रेतम्- "दरिद्रो ऽहं कुतश्चिद् धनम् अर्जयिष्ये" ।

- **विद्यार्थम्** । 

- <u>ननु</u> स्नातस्य च भार्याधिगमः । कृतविद्यस्य च स्नानम् । तत्र कुतः कृतविवाहस्य विद्यार्थिता । 

- <u>दर्शितम्</u> एतत् । ईषदवगतवेदार्थो विवाहे ऽधिक्रियते, निश्चिते स्नानादौ ।

- <u>नैतद् युक्तम्</u> । कृतायां धर्मजिज्ञासायां स्नानं जिज्ञासा च विचारपूर्वकसंशयच्छेदेन निश्चितार्था[^२०३] । 


[^२०३]:
     M G DK: -cchedananiścitārthā

- <u>सत्यम्</u> । नायं विधिर् विद्यार्थितायाः । तथा च सति **धर्मकार्यार्थम्** इत्य् अनेनैवावगता स्यात् । उत्पन्ने ऽप्य् अधिकारोपयोगिन्य् अवगमे ऽभ्यासातिशयार्थं विशेषार्थं चान्यासु विद्यासु । क्षिप्रं शौर्ययशःख्यापनार्थं बहिः सविसेषविद्वत्वख्यापनार्थम्[^२०४] । देशान्तरप्रवसने यशोहेतुः प्रवासः ।


[^२०४]:
     M G: -vidyātva-

- **कामार्थं** रूपाजीवानुगमो ऽभिप्रेततरां भार्याम् उद्वोढुम् । स्मृत्यन्तरे प्रसूताभेदेन च कालभेदः स्मर्यते । तथा च विष्णुः- "अष्टौ विप्रसूताः षट् राजन्याः चतुरो वैश्या द्विगुणं प्रसूतेति । न शूद्रायाः कालनियमः स्यात् । संवत्सरम् इत्य् एके" इति ॥ ९.७६ ॥

> **संवत्सरं प्रतीक्षेत द्विषाणां योषितं पतिः ।**  
> **ऊर्ध्वं संवत्सरात् त्व् एनां दायं हृत्वा न संवसेत् ॥ ९.७७ ॥**

द्वेष्यः पतिर् यस्यास् तां **द्विषाणाम्** । एतेन तु न निष्कासनं[^२०५] कुर्यात् । संपूर्वस्य वसेर् **एनाम्** इति च द्वितीयानुपपत्तेः, वासयेद् इति निर्भर्त्सयेत् । पातके ऽपि तस्या निष्कासनं नास्ति "निरुन्ध्याद् एकवेश्मनि" (म्ध् ११.१७५) इति वचनात् । प्रायश्चित्ते ऽप्य् अस्मिन् निमित्ते, विनयाधानार्थो ऽपहार[^२०६] इष्यते । न सर्वेण सर्व आत्यन्तिक आच्छेदः ॥ ९.७७ ॥


[^२०६]:
     M G DK (1:1056): vinayādhānārthopahāra (without avagraha, thus reading upahāra)


[^२०५]:
     M G: saniṣkāsanaṃ

> **अतिक्रामेत् प्रमत्तं या मत्तं रोगार्तम् एव वा ।**  
> **सा त्रीन् मासान् परित्याज्या विभूषणपरिच्छदा ॥ ९.७८ ॥**

**अतिक्रमस्** तदुपचर्यावज्ञानं पथ्यौषधादिष्व् अतत्परता, न पुरुषान्तरसंचारः । मासत्रयं परित्यागश् च संभोगस्यैव, पूर्वस्माद् एव हेतोः । हारकटकादि**भूषणैर्**[^२०७] **वि**युक्ता कर्तव्या । **परिच्छद**परिग्रहेण[^२०८] भाण्डकुण्डादिना दासीदासेन वा ॥ ९.७८ ॥


[^२०८]:
     M G: paricchadāparigraheṇa; J: paricchadā parigraheṇa


[^२०७]:
     M G DK: -ādivibhūṣaṇair

> **उन्मत्तं पतितं क्लीबम् अबीजं पापरोगिणम् ।**  
> **न त्यागो ऽस्ति द्विषन्त्याश् च न दायापवर्तनम् ॥ ९.७९ ॥**

**क्लीबाबीज**शब्दौ नपुंसकम् आहतुः । भेदस् तु, एको वातरेता अप्रवृत्तेन्द्रियो ऽपरः । तादृशं या[^२०९] द्वेष्टि तस्या[^२१०] नास्ति निग्रहः पूर्वोक्तः[^२११] । **अपवर्तनम्** अपहारः, प्रोषितप्रतिषिद्धान्नादयः स्मृत्यन्तरनिषिद्धाः ॥ ९.७९ ॥


[^२११]:
     M G DK: pūrvoktam, connecting it with apavartanam


[^२१०]:
     M G: tasya


[^२०९]:
     M G: yādṛśaṃ yo

> **मद्यपासासत्यवृत्ता**[^२१२]** च प्रतिकूला च या भवेत् ।**  
> **व्याधिता वाधिवेत्तव्या हिंस्रार्थघ्नी च सर्वदा ॥ ९.८० ॥**

**मद्यपा**सौ मद्यपानरता । पक्तिसंस्कारगृहकार्यानुष्ठानासमर्था तत्परिजागरया,[^२१३] सा परिवेदनायाम् अर्हति । या तु गुरुभिः प्रतिषिद्धमद्यपाना,[^२१४] तस्या दण्डं वक्ष्यति "प्रतिषेधे[^२१५] पिबेत्" (म्ध् ९.८४) इति । स्वयं नियमस्य त्व् अन्यनियमव्यतिक्रमवत् प्रायश्चित्तेन प्रत्यापत्तिर् युक्ता, पुनर् अधिवेदनं च । तथा च धर्मानुष्ठानप्रजोत्पत्तिगृहकार्योपघातनिमित्तान्य् अधिवेदननिमित्तानि पठ्यन्ते "**प्रतिकूला व्याधितार्थघ्नी**" इति । ब्राह्मण्यास् तु शास्त्रेण प्रतिषिद्धमद्यायास् तत्पानप्रायश्चित्तम्[^२१६] एव भूयो ऽप्रवृत्तौ,[^२१७] पातित्यं तु "भ्रूणहनि[^२१८] हीनसेवायां स्त्री पतति" (ग्ध् २१.९) इति परिसंख्यानान् न मद्यपाने पातित्यम् इति । तद् एकादशे वक्ष्यामः । उक्तं च पञ्चमे (म्ध् ५.८९) । 


[^२१८]:
     M G: bhrūṇahantri


[^२१७]:
     M G: bhūyaḥ atipravṛttau


[^२१६]:
     M G: tataḥ pāna-


[^२१५]:
     M G DK: pratiṣiddhāṃ


[^२१४]:
     M G: pratiṣedham āpadyamānā


[^२१३]:
     J: tatparirakṣaṇāya

- **असत्यवृत्ता** असाध्वाचारा भृत्येष्व् असत्परुषवाक्, बलिकर्मणां प्राग् एव भुङ्क्ते, दैवपित्र्ययोर् ब्राह्मणभोजनादौ न श्रद्धावती । **अर्थघ्नी**[^२१९] अतिव्ययशीला भाण्डोपस्करणं न परिरक्षति अनल्पमूल्येन क्रीणाति । **हिंस्रा** नाकुलशङ्कया भृत्याद्यतिताडणशीला[^२२०] । अन्वाहिकस्य व्ययस्यापहन्त्री । **अधिवेदनं** तस्या उपर्य् अन्याविवाहः ॥ ९.८० ॥


[^२२०]:
     M G J: syādevātitāḍaṇaśīlā (the reading here is corrupt; DK appears to be a conjectural emendation)


[^२१९]:
     M G omit: arthaghnī

_अन्यसाम् अप्य् अधिवेदनम् आह ।_

> **वन्ध्याष्टमे ऽधिवेद्याब्दे दशमे तु मृतप्रजा ।**  
> **एकादसे स्त्रीजननी सद्यस् त्व् अप्रियवादिनी ॥ ९.८१ ॥**

तत्र **वन्ध्याष्टमे ऽब्दे ऽधिवेद्या दशमे तु मृतप्रजा** । नाधिवेदने ऽपत्योत्पत्त्यभावाद् धि वन्ध्याया अनुष्ठानपरिपातनं स्यात्, अपत्योत्पत्तिविधेर्[^२२१] आधानविधेश्[^२२२] च । नापुत्रे ह्य् आधानं श्रूयते । एवं **मृतप्रजायाः स्त्रीजनन्याः **।** अप्रियवादिन्यास्** तु दोषाभावेन नाधिवेदनं, न[^२२३] सत्यां क्षमायाम् अयं नियमः[^२२४] ॥ ९.८१ ॥


[^२२४]:
     M G J: śramaniyamaḥ


[^२२३]:
     M G J: nādhivedanena


[^२२२]:
     M G DK: -vidhiś


[^२२१]:
     M G DK: -vidhir

> **या रोगिणी स्यात् तु हिता संपन्ना चैव शीलतः ।**  
> **सानुज्ञाप्याधिवेत्तव्या नावमान्या च कर्हिचित् ॥ ९.८२ ॥**

भर्त्रे **हिता** परिचर्यापरा । अनुज्ञापनावमानयोर् इह विधानयम्,[^२२५] पूर्वासाम् एतद्भावात् । **रोगिणी**ग्रहणं वन्ध्यास्त्रिजनन्याव् अपि लक्षयति । प्रकृतत्वाविशेषाद् अवमाननिमित्ताभावाच् च **कर्हिचित्** कदाचिद् अवमाननं शिष्ट्यर्थं परिभाषणादि[^२२६] ॥ ९.८२ ॥


[^२२६]:
     J: paribhāṣitam


[^२२५]:
     M G: vidhānayoḥ

> **अधिविन्ना तु या नारी निर्गच्छेद् रुषिता गृहात् ।**  
> **सा सद्यः संनिरोद्धव्या त्याज्या वा कुलसंनिधौ ॥ ९.८३ ॥**

क्रोधेनाधिवेदनहेतुना निर्गतायास् त्यागसंनिरोधौ विकल्पतो विधीयेते । न तु[^२२७] यथोपपन्नहेतुना भोजनाच्छादनादिना[^२२८] तत्र प्रीत्या क्रोधावमार्जनं श्वश्रूभिः श्वशुरादिभिर् वा परिभाषणम् । **संनिरोधो** रक्षिपुरुषाधिष्ठानम् । **त्यागो** व्याख्यातः- असंभोगः सहशय्यावर्जनम् । कुलं ज्ञातयः, तत्पितृपक्षाः स्वपक्षाश् च ॥ ९.८३ ॥


[^२२८]:
     M G: bhojanācchādanābhitāḍanādinā


[^२२७]:
     M G: nanu

> **प्रतिषेधे पिबेद्**[^२२९]** या तु मद्यम् अभ्युदयेष्व् अपि ।**  
> **प्रेक्षासमाजं गच्छेद् वा सा दण्ड्या कृष्णलानि षट् ॥ ९.८४ ॥**

**प्रतिषेधे** गुरुसंबन्धिभिः[^२३०] । अयं[^२३१] दण्डः क्षत्रियादिस्त्रीणाम् । न शास्त्रीयो ब्राह्मणीनाम् । न हि तत्र दण्डमात्रेण[^२३२] मोक्षः । किं तर्हि, महता । न च तत्राभ्युदयेषु पानाशङ्का । अप्रतिषिद्धमद्यानां तु नियमेनोत्सवसमागतानाम् आदरवती प्रवृत्तिर् दृश्यते । यां सम्यङ् निषेधत्य् **अभ्युदयेष्व् अपीति** । दण्डश् चायं भर्त्रा दीयते । सत्य् अपि राजवृत्तित्वे "स्त्रीणां भर्ता प्रभुः" इति विज्ञायते । अन्येषाम् अपि परिग्रहवतां भृत्यादिविषये कियति दण्डे स्वातन्त्र्यम्[^२३३] । **अभ्युदयः** पुत्रजन्मविवाहादय उत्सवाः । **प्रेक्षा** नटादिदर्शनम् । **समाजो** नितान्तम् अपि जनसमूहः । तत्र कुतूहलिन्या अयं दण्डः ॥ ९.८४ ॥


[^२३३]:
     M G: daṇḍaḥ svātantrye


[^२३२]:
     DK: -mātrayā


[^२३१]:
     M G: vyayaṃ


[^२३०]:
     M G: gurusaṃbandhi

> **यदि स्वाश् चापराश् चैव विन्देरन् योषितो द्विजाः ।**  
> **तासां वर्णक्रमेण स्याज् ज्यैष्ठ्यं पूजा च वेश्म च ॥ ९.८५ ॥**

कामतः प्रवृत्ता यदि समानजातीया असमानजातीयाश् च[^२३४] **विन्देरन्** विवाहयेयुस् **तासां वर्णक्रमेण** जात्यनुरूपं **ज्यैष्ठ्यम्**, न वयस्तो न च विवाहक्रमतः । फलादिदाननिमित्ते[^२३५] पूजा प्रथमं ब्राह्मण्यास् ततः क्षत्रियावैश्ययोर् इत्य् एष वर्णक्रमः । **वेश्म** प्रधानं गृहं तद् ब्राह्मण्याः । सवर्णानां विवाहक्रमो निश्चायकः[^२३६] स्मृतः ॥ ९.८५ ॥


[^२३६]:
     M G J: niścalaḥ


[^२३५]:
     J: phale hi dānanimitte


[^२३४]:
     DK: samānajātīyāś cāsamānajātīyāś ca; M G: samānajātīyāś ca (omit asamānajātīyāḥ)

> **भर्तुः शरीरश्रुश्रूषां धर्मकार्यं च नैत्यकम् ।**  
> **स्वा स्वैव**[^२३७]** कुर्यात् सर्वेषां नास्वजातिः कथंचन ॥ ९.८६ ॥**


[^२३७]:
     M G DK: caiva

**शरीरशुश्रूषा** **भर्तुर्** उपयोगिपाकादिलक्षणा दानभोजनप्रतिजागरणं **स्वा** **स्वैव**[^२३८] **कुर्यात्** । पृष्ठपादसंवाहननिर्णेजनादौ त्व् अनियमः । युगपत्संनिधौ तु शरीरावयवक्रमो वर्णक्रमेण । **नैत्यकं धर्मकार्यम्** "सायं त्व् अन्नस्य" (म्ध् ३.१११) इत्यादि अग्निशरणोपलेपनाचमनोदकतर्पणदानादि । ॥ ९.८६ ॥


[^२३८]:
     DK: caiva

_अस्या निन्दार्थवादः ।_

> **यस् तु तत् कारयेन् मोहात् सजात्या स्थितयान्यया ।**  
> **यथा ब्राह्मणचाण्डालः पूर्वदृष्टस् तथैव सः ॥ ९.८७ ॥**

**यस् त्व्** एतत् कर्म **अन्यया** असमानजातीयया **कारयेत्** **सजातीयायां स्थितायां** **ब्राह्मण** एव स **चण्डालः** पूर्वस्माद् दृष्टः ॥ ९.८७ ॥

> **उत्कृष्टायाभिरूपाय वराय सदृशाय च ।**  
> **अप्राप्ताम् अपि तां तस्मै कन्यां दद्याद् यथाविधि ॥ ९.८८ ॥**

**उत्कृट्षायाभिरूपायेति** विशेषणविशेष्यभावः । उत्कृष्टायाभिरूपतराय इत्य् अर्थः । अथ वोत्कृष्टाय जात्यादिभिर् अभिरूपायेति पृथग् विशेषणम् । रूपम् आकृतिम् आभिमुख्येन प्राप्तो ऽभिरूपः । स्वभाववचनो[^२३९] वा, सुस्वभावो[^२४०] विद्वान् अप्य् अभिरूप उच्यते । **सदृशाय** जात्यादिभिः । **वरो** वोढा जामाता । **अप्राप्ताम् अप्य्** अयोग्याम् अपि कामावशत्वेन बालाम् अप्राप्तं[^२४१] कौमारं वयः, स्मृत्यन्तरे "नग्निका" (वध् १७.७०) इत्य् उच्यते । कामः स्पृहा यस्या नोत्पन्ना सा चाष्टवर्षा षड्वर्षा वा, न त्व् अत्यन्तबालैव । तथा हि लिङ्गम् "अष्टवर्षाम्" (म्ध् ९.९४) इति । 


[^२४१]:
     M G: vā'lamaprāptaṃ


[^२४०]:
     M G svabhāvaḥ


[^२३९]:
     M G: prāpnoti rūpasvabhāvavacano

- <u>इदम्</u> एव लिङ्गं धर्मप्रयुक्तायाम्[^२४२] अपि विवाहस्येति । अन्यथा रागस्यैव प्रयोजकत्वे कुतो ऽप्राप्ताया विवाह इत्य् आहुः । 


[^२४२]:
     M G: dharmaprayukte tām

- <u>तद् अयुक्तम्</u> । धनार्थिनो ऽपि बालां विवाहयन्ति । न शस्त्रीयैव[^२४३] सर्वा प्रयुक्तिस् तृतीये निरूपिता ॥ ९.८८ ॥


[^२४३]:
     M G: nāśastrīyaiva

> **कामम् आ मरणात् तिष्ठेद् गृहे कन्यर्तुमत्य् अपि ।**  
> **न चैवैनां प्रयच्छेत् तु गुणहीनाय कर्हिचित् ॥ ९.८९ ॥**

प्राग् ऋतोः कन्याया[^२४४] दानम् । ऋतुदर्शने ऽपि न दद्याद् यावद् गुणवान् वरो न प्राप्तः । **गुणो** विद्याशौर्यातिशयः शोभनाकृतिर् वयोमहत्वोपेतता लोकशास्त्रनिषिद्धपरिवर्जनं कन्यायाम् अनुराग इत्यादिः ॥ ९.८९ ॥


[^२४४]:
     M G add: na

> **त्रीणि वर्षाण्य् उदीक्षेत कुमार्य् ऋतुमती सती ।**  
> **ऊर्ध्वं तु कालद् एतस्माद् विन्देत सदृशं पतिम् ॥ ९.९० ॥**

रेतो ऋतुकालम्, तद्वत्य् अपि **त्रीणि वर्षाणि** तद्गृहे आसीत । अतः परमम् उत्कृष्टाभावे **सदृशं** समानजातीयं स्वयं वृणुयात् ॥ ९.९० ॥

> **अदीयमाना भर्तारम् अधिगच्छेद् यदि स्वयम् ।**  
> **नैनः किंचिद् अवाप्नोति न च यं साधिगच्छति ॥ ९.९१ ॥**

वर्षत्रयाद् ऊर्ध्वम् **अदीयमाना** यं **भर्तारं** वृणुते तस्य दोषो न । कन्यायाः पूर्वेणैव दोषाभाव उक्ते व्रियमाणस्य दोषार्थम् इदम् । ऋतुदर्सनं च द्वादसवर्षाणाम् इति स्मर्यते ॥ ९.९१ ॥

> **अलंकारं नाददीत पित्र्यं कन्या स्वयंवरा ।**  
> **मातृकं भ्रातृदत्तं वा स्तेना स्याद् यदि तम् हरेत् ॥ ९.९२ ॥**

भ्रात्रादिभिर् यद् आदौ दत्तं स्वयंवरणाभिप्रायं तस्या अजानद्भिस् तद् अलंकरणं तेषाम् एव प्रत्यर्पयेत् । यदि तु तथाविधाया एव ददाति तदा न त्यागः । तेनास्मै न वयम् एनां दास्याम इत्य् एवमभिप्रायं यद्भूषणं न तस्मिन्न् अन्यथात्वम् आपन्ने युक्तम् । **स्तेनः स्याद्** इति पुंलिङ्गेन पाट्ःआन्तरम् । वरस्य चौरत्वम् आहुः । तस्मात् तेनालङ्करस् त्याजयितव्यः[^२४५] ॥ ९.९२ ॥


[^२४५]:
     M G: pitrā nālaṅkāras tyājayitavyaḥ; DK: pitryān alaṅkārāṃs tyājayitavyā

> **पित्रे न दद्याच् छुल्कं तु कन्याम् ऋतुमतीं हरन् ।**  
> **स च**[^२४६]** स्वाम्याद् अतिक्रामेद् ऋतूनां प्रतिरोधनात् ॥ ९.९३ ॥**


[^२४६]:
     M G DK: hi

शुल्कदेयाया ऋतुमत्याः शुल्कनिरोधो ऽयम् । **स च स्वाम्याद् अतिक्रामेत्** । "बाल्ये पितुर् वशे तिष्ठेत्" (म्ध् ५.१४६) इत्य् उक्तम् । वयोन्तरप्राप्तौ चाददतः[^२४७] पितुः स्वाम्यं नास्ति । शुल्कादेयाया अपि हेतोः समानत्वात् पितुः स्वाम्यनिवृत्तिः । अपक्रमणं निवृत्तिः । **प्रतिरोधनं** प्रतिरोधो ऽपत्योत्पत्तिकार्ये । 


[^२४७]:
     M G: vedayituḥ

- <u>केचिद्</u> आहुः अमानवोऽयं श्लोकः ॥ ९.९३ ॥

> **त्रिंशद्वर्षो वहेत्**[^२४८]** कन्यां हृद्यां द्वादशवार्षिकीं ।**  
> **त्र्यष्टवर्षो ऽष्टवर्षां वा धर्मे सीदति सत्वरः ॥ ९.९४ ॥**

इयता कालेन यवीयसी कन्या वोढव्या न पुनर् एतावद्वयस एव विवाह इत्य् उपदेशार्थः । अथापि न यथाश्रुतवर्षसंख्यैव । किं तर्हि, बहुना कालेन यवीयसी वोढव्या । न ह्य् एतद् विवाहप्रकरणे श्रुतम् । येन संस्कार्यविशेषणत्वेन तदङ्गं कालो दशादिवर्षां पञ्चविंशत्यादिवर्षं च निवर्तयेत् । 

- <u>ननु च</u> वाक्यान्तरस्थस्याप्य् अङ्गविधिर् भवत्य् एव । 

- <u>सत्यम्</u>, इह प्रकरणोत्कर्षेण पाठाद् आचार्यस्याभिप्रायान्तरम् अनुमीयते । तथा शिष्टसमाचारः । सुतस्य च पुनर् दारक्रियायां नैष कालः संभवतीति "पुनर्दारक्रियां कुर्यात्" (म्ध् ५.१६६) इति नोपप्द्यते ॥ ९.९४ ॥

> **देवदत्तां पतिर् भार्यां विन्दते नेच्छयात्मनः ।**  
> **तां साध्वीं बिभृयान् नित्यं देवानां प्रियम् आचरन् ॥ ९.९५ ॥**

**साध्वी भार्या** प्रातिकूल्याप्रियवादादिदोषयुक्तापि भर्त्रा न त्याज्येति श्लोकार्थः । अवशिष्टा प्रशंसा । यां तु "निरुन्ध्याद् एकवेश्मनि" (म्ध् ११.१७५) इत्य् असाध्व्या अपि विहितं तत् सकृद्व्यभिचरे । अभ्यासे तु त्याग एव । नान्यथा **तां साध्वीं बिभृयाद्** इत्य् अनेन किंचित् कृतं स्यात् । 

- यद् अपि,

- हृताधिकारां मलिनां पिण्डमात्रोपजीविनीम् ।

- परिभूताम् अधःशय्यां वासयेद् व्यभिचारिणीम् ॥ (य्ध् १.७०)

तच् च सत्यां शक्तौ पत्युर् इच्छा सा । अनिच्छायां तु त्याग एव । 

- यच् चेदं "पतितास्व् अपि वस्त्रान्नपानं[^२४९] देयं च" (म्ध् ११.१८७) इत्यादि वक्ष्यति, तद्ब्रह्महत्यादिषु प्रायश्चित्तेषु भैक्ष्यभोजनारम्भे निवासप्राप्तौ प्रतिषेधवचनम् इति वक्ष्यामः । सर्वथा तु पुनर् व्यभिचारिण्या भरणं नास्ति । न चात्र त्यागः श्रुतो येन संभोगविषयतया कल्प्येत[^२५०] । "सोमो ऽददत्" (र्व् १०.८५.४१) इत्यादिमन्त्रार्थवदेभ्यो देवतानां दतृत्वं प्रतीयते । 


[^२५०]:
     M G: kalpeta


[^२४९]:
     M G J DK: vastrānnadānaṃ (my reading follows MDh 11.187, of which this is a citation)

- अथ वा विवाहे देवताया भार्या भवत्य् अत उच्यते- **देवदत्ताम्** इति । 

- **विन्देत नात्मन इच्छया** । यथान्यद् गोहिरण्याद्यापणभूमौ लभ्यते, तथा[^२५१] नेयं भार्या । अत उच्यते **नेच्छयात्मन** इति । **देवानां प्रियम्**, देवेभ्यो हितम् — त्यक्तायां भार्यायां वैश्वदेवादिक्रियानिमित्ते नास्ति देवहितम् । अतस् तां[^२५२] द्विषतीम् अपि **बिभृयात्** । पातित्ये ताम् अधिकारप्राप्तां पतिर् अधिविन्देत[^२५३] ॥ ९.९५ ॥


[^२५३]:
     M G: vindeta


[^२५२]:
     M G add: dviṣāṇāṃ


[^२५१]:
     M G omit: tathā

> **प्रजनार्थं स्त्रियः सृष्टाः संतानार्थं च मानवाः ।**  
> **तस्मात् साधारणो धर्मः श्रुतौ पत्न्या सहोदितः ॥ ९.९६ ॥**

**प्रजनं** गर्भग्रहणम् । **संतानो** गर्भाधानम् । **तस्माद्** धेतोर् अपत्योत्पत्तेर् उभयाधीनत्वाद् वेदे स्त्रीपुंसयोः **साधारणो धर्मः** **पत्न्या सह** पुंस उक्तः । अतः केवस्याधिकराभावत् स्त्रियो द्वेष्या अपि न त्याज्याः ॥ ९.९६ ॥

> **कन्यायां दत्तशुल्कायां म्रियेत यदि शुल्कदः ।**  
> **देवराय प्रदातव्या यदि कन्यानुमन्यते ॥ ९.९७ ॥**

यस्याः पित्रादिभिर् गृहीतं शुल्क, न च दत्ता, केवलवचनेन देयत्वेन व्यवस्थिता, अत्रान्तरे स चेन् **म्रियेत** तदा — अन्यद्द्रव्यवद् देवरेषु प्राप्ता सर्वेषु[^२५४] वा युधिष्ठिरादिवत्, तदभावे सपिण्डेषु — अतो विशेषार्थम् इदम् उच्यते- **देवराय प्रदातव्येति**, न सर्वेभ्यो भर्तृभ्रातृभ्यो नापि सपिण्डेभ्यः, किं तर्ह्य् एकस्मै देवरायैव । तत्रापि कन्याया अनुमतौ सत्यां । 


[^२५४]:
     M G: prajārtheṣu

- अथासत्यां कन्यायाः शुल्कस्य च का प्रतिपत्तिः । 

- यदि कन्यायै रोचते ब्रह्मचर्यं तदा शुल्कं कन्यापितृपक्षाणाम् एव । अथ पत्यन्तरम् अर्थयते तदा प्राग्गृहीतं शुल्कं त्यक्त्वान्यस्माद् आदाय दीयते ॥ ९.९७ ॥

> **नाददीत न शूद्रो ऽपि शुल्कं दुहितरं ददन् ।**  
> **शुल्कं हि गृह्णन् कुरुते छन्नं दुहितृविक्रयम् ॥ ९.९८ ॥**

इच्छातः शुल्कग्रहणे पूर्वेण विधिर् उक्तः । कस्यचित् तत एवाशङ्का स्यात् — अदोषं शुल्कग्रहणं शास्त्रे गृहीतशुल्काया विशेष उक्तो यतः — अत इमाम् आशङ्काम् अपनेतुम् आह- **नाददीत न शूद्रो ऽपि शुल्कम् **इति । इच्छातः प्रवृत्तौ शास्त्रीयो नियमो न तु शास्त्रेण पदार्थस्यैव कर्तव्यतोक्ता । यथा मद्यपीतस्य प्रायश्चित्तविधानेन न मद्यपानं[^२५५] शास्त्रेणानुज्ञातं भवति । शुल्कसंज्ञेन यद् एवोक्तम् "गृह्णन् हि शुल्कं लोभेन" (म्ध् ३.५१) इति । येन तु विशेषेण पुनः पाठो ऽसौ प्रदर्शित एव ॥ ९.९८ ॥


[^२५५]:
     M G: prāyaścitte madyapānaṃ; DK: prāyaścitte na madyapānaṃ

> **एतत् तु न परे चक्रुर् नापरे जातु साधवः ।**  
> **यद् अन्यस्य प्रतिज्ञाय पुनर् अन्यस्य दीयते ॥ ९.९९ ॥**

यद्[^२५६] उक्तं "गृहीते शुल्के[^२५७] कन्येच्छायां सत्यां मृते तु शुल्कदे ऽस्या अन्यत्र दानम्" इति, तन् निषेधति । **यद् अन्यस्य** शुल्कदस्य **प्रतिज्ञाय**[^२५८] **पुनर् अन्यस्मै दीयते** पुनः शुल्कं गृहीत्वेति वरं स्वयंवरं तु कारयेत् कन्या । एष एवार्थः ॥ ९.९९ ॥ 


[^२५८]:
     M G: śulkadasyānujñayā


[^२५७]:
     M G add: na


[^२५६]:
     M G: tad

> **नानुशुश्रुम जात्व् एतत् पूर्वेष्व् अपि हि जन्मसु ।**  
> **शुल्कसंज्ञेन मूल्येन छन्नं दुहितृविक्रयम् ॥ ९.१०० ॥**

न कुतश्चिद् अस्माभिः श्रुतं **पूर्वेषु जन्मसु** कल्पान्तरेष्व् इत्य् अर्थः ॥ ९.१०० ॥

> **अन्योन्यस्याव्यभीचारो भवेद् आमरणान्तिकः ।**  
> **एष धर्मः समासेन ज्ञेयः स्त्रीपुंसयोः परः ॥ ९.१०१ ॥**

अविशेषेण वचनवित्त्या[^२५९] सर्वक्रियास्व् **अव्यभिचारः** । तथा चापस्तम्बः- "धर्मे चार्थे च कामे च नाभिचरितव्या" इति । एतावच् च श्रेयो धर्मो ऽर्थः कामः । तथा चोक्तम्- "त्रिवर्ग इति तु स्थितिः" (म्ध् २.२२४) इति । 


[^२५९]:
     J: vacanakriyā; DK (1: 154): vacanavityā

- <u>यच् चाहुः</u>- अपरित्यागो ऽत्राव्यभिचारः, इतरथा स्त्रीवत् पुरुषस्यानेकाभार्यापरिणयनं न स्यात् ।

- <u>तद् अयुक्तम्</u> । अस्ति पुरुषे वचनम् "कामतस् तु प्रवृत्तानाम्" (म्ध् ३.१२), तथा "वन्ध्याष्टमे ऽधिवेत्तव्या" (म्ध् ९.८१) इति । न तु स्त्रियाः । तथा च लिङ्गान्तरं स्यात्- "एकस्य बह्व्यो जाया भवन्ति नैकस्यै[^२६०] बहवः सह पतयः" (ऐत्ब् १२.११) इति । 


[^२६०]:
     J: naikasyā

- आमरणान्ते भव **आमरणान्तिकः** । अन्यतरमरणे ऽपि तस्यान्तो ऽस्तीत्य् अर्थः । **एष** संक्षेपेण **स्त्रीपुंसयोः** प्रकृष्टो **धर्मो** वेदितव्यः ॥ ९.१०१ ॥

> **तथा नित्यं यतेयातां स्त्रीपुंसौ तु कृतक्रियौ ।**  
> **यथा नातिचरेतां तौ वियुक्ताव् इतरेतरम् ॥ ९.१०२ ॥**

**यतेयातां** प्रयत्नवन्तौ **तथा** स्यातां **यथेतरेतरं** परस्परं **नातिचरेताम्** । अतिचारो ऽतिक्रमः, धर्मार्थकामेष्व् असहभावः । **कृतक्रियौ** कृतविवाहादिसंस्कारौ, अवियुक्तौ[^२६१] ततः परम् । उपसंहारश्लोको[^२६२] ऽयं नानुक्तार्थोपदेशकः ॥ ९.१०२ ॥


[^२६२]:
     M G: tataḥ paropasaṃhāraḥ śloko; J: tataḥ paropasaṃhāraśloko


[^२६१]:
     M G J: niyuktau

_पूर्वोत्तरप्रकरणयोः_[^२६३] _संबन्धश्लोको ऽयम् ।_


[^२६३]:
     M G J: pūrvoktaprakaraṇayoḥ (see DK 1: 1127)

> **एष स्त्रीपुंसयोर् उक्तो धर्मो वो रतिसंहितः ।**  
> **आपद्य् अपत्यप्राप्तिश् च दायधर्मं**[^२६४]** निबोधत ॥ ९.१०३ ॥**


[^२६४]:
     M G DK: dāyabhāgaṃ

उक्तेषु स्त्रीपुंसयोश् चापत्योत्पत्तौ च दायधर्मस्य विभागस्यावसरः ॥ ९.१०३ ॥

> **ऊर्ध्वं पितुश् च मातुश् च समेत्य भ्रातरः समम् ।**  
> **भजेरन् पैतृकं रिक्थम् अनीशास् ते हि जीवतोः ॥ ९.१०४ ॥**

**भजेरन्न्** इति प्राप्तकालतायाम् लिङ् । तथा पञ्चमे प्रपञ्चितम् । अथ वा यस्मिन् समये संक्रामितम् इति[^२६५] ॥ ९.१०४ ॥


[^२६५]:
     M G J: śayane saṃkrāmati

> **ज्येष्ठ एव तु गृह्णीयात् पित्र्यं धनम् अशेषतः ।**  
> **शेषास् तम् उपजीवेयुर् यथैव पितरं तथा ॥ ९.१०५ ॥**  
> **ज्येष्ठेन जातमात्रेण पुत्री भवति मानवः ।**  
> **पितॄणाम् अनृणश् चैव स तस्मात् सर्वम् अर्हति ॥ ९.१०६ ॥**  
> **यस्मिन्न् ऋणं संनयति येन चानन्त्यम् अश्नुते ।**  
> **स एव धर्मजः पुत्रः कामजान् इतरान् विदुः ॥ ९.१०७ ॥**

**इतरान्** इत्य् अर्थवादो ऽयम् । यथाश्रुततात्पर्यग्रहणाद्[^२६६] धि कनीयसाम् अभागार्हतैव स्यात् । ततश् च वक्ष्यमाणविरोधः ॥ ९.१०७ ॥


[^२६६]:
     M G: yathāśrutitātparyaṃ srutigrahaṇād

> **पितेव पालयेत् पुत्रान् ज्येष्ठो भ्रातॄन् यवीयसः ।**  
> **पुत्रवच् चापि वर्तेरन् ज्येष्ठे भ्रातरि धर्मतः ॥ ९.१०८ ॥**

पुत्रवत् पालनीया न तु बाला इति धनादिना गर्हणीयाः । तैर् अप्य् अयं पितेति भावनीयम्[^२६७] । तद् आह **पुत्रवच् चापि वर्तेरन्न्** इति ॥ ९.१०८ ॥


[^२६७]:
     M G omit: tair apy ayaṃ piteti bhāvanīyam

_अपरा प्रशंसा ।_

> **ज्येष्ठः कुलं वर्धयति विनाशयति वा पुनः ।**  
> **ज्येष्ठः पूज्यतमो लोके ज्येष्ठः सद्भिर् अगर्हितः ॥ ९.१०९ ॥**

य एव गुण**ज्येष्ठः** स **वर्धयति कुलम्** । अयम् एव निर्गुणस् तत्कुलं **विनाश्यति** । शीलवति ज्येष्ठे कनीयांसो ऽपि तथा वर्तन्ते । ते ऽपि गुणहीनेन विवदन्ते[^२६८] ॥ ९.१०९ ॥


[^२६८]:
     M G DK (1: 1197): guṇahīnā vivadanti

> **यो ज्येष्ठो ज्येष्ठवृत्तिः स्यान् मातेव स पितेव सः ।**  
> **अज्येष्ठवृत्तिर् यस् तु स्यात् स संपूज्यस् तु बन्धुवत् ॥ ९.११० ॥**

ज्येष्ठस्य वृत्तिः पुत्रे इव[^२६९] स्नेहः,[^२७०] पालनम्, शरीरधनेषु तदीयेषु स्ववद् अनुपेक्षा, अकार्येभ्यो निवर्तनम् । यस् त्व् अन्यथा वर्तते तत्रे **बन्धुवत्** प्रत्युत्थानाभिवादनैः मातुलपितृव्यवत् संपूजा कर्तव्या । अन्यथाकरणे विधेयतानिवृत्तिः ॥ ९.११० ॥


[^२७०]:
     M G add: kanīyāṃso 'pi tathaiva vartanteti (this is from the previous verse)


[^२६९]:
     M G: ca

> **एवं सह वसेयुर् वा पृथग् वा धर्मकाम्यया ।**  
> **पृथग् विवर्धते धर्मस् तस्माद् धर्म्या पृथक्क्रिया ॥ ९.१११ ॥**

स्वेच्छानियोज्यत्वाभावान् निरपेक्ष्यस्वद्रव्यसाध्येषु[^२७१] ज्योतिष्टोमादिष्व् असंभवात्, तत्सिद्ध्यर्थो ऽयं न्यायप्राप्तो विभाग उच्यते- **पृथग् वा धर्मकाम्ययेति** । न पुनर् अविभागाद् अधर्मः, विभाग एवाग्निहोत्रादिवद् धर्मः । 


[^२७१]:
     M G: nirapekṣyasya dravyasādhyeṣu; J: nirapekṣyas taddravyasādhyeṣu

- <u>ननु च</u> धर्मानुष्ठानप्रतिबन्धहेतुत्वाद् अधर्मतैवाविभागस्य । 

- <u>नैष दोषः</u> । अधिकृतस्याननुष्ठाने प्रत्यवायः । न चाविभक्तधनस्याधिकारो ऽग्निमत्वाभावात्, विभागकाल एवाग्निपरिग्रहस्य विहितत्वात् । यस् तु जीवत्य् एव पितरि कृतविवाहस् तदैव च परिगृहीताग्निस् तस्याधिकृतत्वान् नैवाविभागः । सो ऽपि यदि विच्युतः परिग्रहाद् अन्यतो वा विहितानुष्ठानपर्याप्तधनस् तदा नैव सह वसन् प्रत्यवेयात् । न हि विभागाविभागयोर् धर्माधर्मत्वं स्वरूपेणास्तीत्य्[^२७२] उक्तम् । 


[^२७२]:
     M G: dharmādharmyaṃ tatsvarūpeṇāstīty

- <u>ननु च</u> "भ्रातॄणाम् अविभक्तानाम्[^२७३] एको धर्मः प्रवर्तते" (न्स्म् १३.३७) इति वचनात्, दम्पत्योर् इव सहानुष्ठाने प्राग्विभागाद् अस्त्य् एव धर्मव्यक्तिः । साधारण्याद् द्रव्यस्य सर्वैः संभूय कर्तव्यम् इति ।


[^२७३]:
     M G DK (1: 1128): avibhaktadhanānām

- <u>नैतद्</u> अग्निहोत्रादौ । आहवनीयादिषु[^२७४] ह्य् अग्निहोत्रादयः । संस्कारनिमित्ताश् चाहवनीयादय आत्मनेपददर्शनाद् अन्यतरस्य संबन्धितां न[^२७५] प्रतिपद्यन्ते । परकीये वाग्नौ जुह्वतः प्रतिषेधदर्शनम् अस्ति- "नान्यस्याग्निषु यजत" इति । न स्मार्ते ह्य् अपि गृह्ये ऽग्नौ विधानम् । गृहशब्दस्य विशिष्टोपादानाद् अग्निवचनत्वाद् एष एव न्यायः । अतिथ्यादिभोजनदाने महायज्ञमध्ये पाठात्[^२७६] ।


[^२७६]:
     M G DK: mahāyajñamadhyapāṭhāt


[^२७५]:
     M G omit: na


[^२७४]:
     M G: agnihotrādyāhavanīyādiṣu

- वैवाहिके ऽग्नौ कुर्वीत गृह्यं कर्म यथाविधि ।

- पञ्चयज्ञविधानं च । (म्ध् ३.५७)

इति गृह्यत एवाधिकारः । तेनैतद् वचनम् "एको धर्मः" (न्स्म् १३.३७) इति श्राद्धपूर्तान्नादिमात्रं विज्ञेयम् ॥ ९.१११ ॥

> **ज्येष्ठस्य विंश उद्धारः सर्वद्रव्याच् च यद् वरम् ।**  
> **ततो ऽर्धं मध्यमस्य स्यात् तुरीयं तु यवीयसः ॥ ९.११२ ॥**

<u>इयम्</u> उद्धारनियोगस्मृतिर् अतिक्रान्तकालविषया । न त्व् अद्यत्वे ऽनुष्ठेया[^२७७] नियतकालत्वात् स्मृतीनाम् इति केचित् । अनुष्ठेयत्वव्यपदेशो दीर्घसत्रवज् ज्ञानाद् अभ्युदयो यथा स्याद् इति । न हि दीर्घसत्रम् अद्यत्वे केचिद् आहरमाणा दृश्यन्ते । अधीयते तु तदुपदेशं ब्राह्मणाः । तथा च "अन्ये कृतयुगे[^२७८] धर्माः" (म्ध् १.८५) इत्य् उक्तम् । तेन देशनियमवत् कालनियमो ऽपि धर्माणां द्रष्टव्यः । न ह्य् उपदिष्टो धर्मः सर्वत्र देशे ऽनुष्ठीयते । तथा हि देशधर्मा नियतदेशव्यवस्थिता उच्यन्ते । अन्यथा सर्वानुष्ठाने न देशव्यपदेश्यता धर्माणाम् । तथा च पठति- "अयं द्विजैर् हि विद्वद्भिः" (म्ध् ९.६६) इत्यादि । तस्माद् उद्धारनियोगगोवधस्मृतय उपदिष्टा नानुष्ठेयाः । 


[^२७८]:
     M G J: kaliyuge


[^२७७]:
     M G: 'nuṣṭheye

- <u>तद् एतद्</u> अपेशलम् । न ह्य् एवंविधः कालनियमः क्वचिद् अपि श्रूयते सायंप्रातःपर्वादिनियमाद् अन्यत्र । यच् च "अन्ये कृतयुगे धर्माः" (म्ध् १.८५) इति तत् प्रथम एव व्याख्यातम् । न हीदं[^२७९] युगभेदेन धर्मव्यवस्थाहेतुः[^२८०] । देशनियमो ऽपि प्राचीनप्रवणादिव्यतिरेकेण मध्यदेशपूर्वदेशकृतो[^२८१] नैवास्तीत्य् उक्तम्, "जातिजानपदान् धर्मान्[^२८२]" (म्ध् ८.४१), "सद्भिर् आचरितम्"[^२८३] (म्ध् ८.४६) इत्य् अत्र । दीर्घसत्रेष्व् अद्यत्वे ऽप्य् अनुष्ठानसंभवः । संवत्सरशब्दस् त्व् अहःसु प्रथम एव दर्शितः । यत् तु नाद्यत्वे केचिद् अनुतिष्ठन्तो दृश्यन्त इति, उपदिष्टार्थस्य नित्यवद् आम्नातस्यापि बहुभिः प्रकारैर् अनुष्ठानसाधनाशक्त्या फलानिच्छया वा नास्तिकतया वा । यत् तु "वेने राज्यं प्रशासति" (म्ध् ९.६६) तदाप्रभृतिकं महापौर्वकालिकम् अनुष्ठानं दर्शयतीत्य् अर्थवादो ऽसौ न कालोपदेशः । 


[^२८३]:
     M G: ācaritān


[^२८२]:
     M G: nijān janapadadharmān


[^२८१]:
     M G: madhyadeśaḥ pūrva-


[^२८०]:
     M G: -hetu-


[^२७९]:
     M G: hi

- **ज्येष्ठस्य विंशः** । ज्येष्ठस्य सर्वद्रव्याद्[^२८४] विंशतितमो भाग उद्धृत्य दातव्य एव । **मध्यमस्य तदर्धं** चत्वारिंशत्तमो भागः । एवं कनिष्ठस्य **तुरीयो** ज्येष्ठापेक्षयाशीतितमो भागः । एवम् उद्धृते परिशिष्टं त्रिधा कर्तव्यम् । तत्र सर्वेभ्यो द्रव्येभ्यो **यद् वरं** श्रेष्ठं तज् ज्येष्ठस्यैव । अथ वा "द्रव्येष्व् अपि परं वरम्" इति पाठः । उत्तमाधममध्यानि यानि द्रव्यादीनि सन्ति ततस् तस्माद् यद् एकं श्रेष्ठं तत् तस्यैव तद् उक्तं भवति । यत्र गावो ऽश्वा वा सन्ति एकः श्रेष्ठो ज्येष्ठस्य दातव्यो न द्रव्यान्तरेण मूल्येन वा स्वीकर्तव्यः । त्रयाणां सर्वेषां गुणिनाम् अयम् उद्धारविधिः, गुणवताम् उद्धारदर्शनात् ॥ ९.११२ ॥


[^२८४]:
     M G: madhyadravyād vā

> **ज्येष्ठश् चैव कनिष्ठश् च संहरेतां यथोदितम् ।**  
> **ये ऽन्ये ज्येष्ठकनिष्ट्ःआभ्यां तेषां स्यान् मध्यमं धनम् ॥ ९.११३ ॥**

त्रिभ्यो ऽधिकपुत्रस्य ज्येष्ठकनिष्ठयोर् गुणवतोर् यथोक्तम् उद्धृत्य बहूनाम् अपि मध्यमानां[^२८५] गुणवतो मधमस्य यश् चत्वारिंशत्तमो भाग उक्तो ऽनन्तरश्लोके[^२८६] बहुभिर् अपि मध्यमैः संविभजनीयः[^२८७] । समगुणानां तु मध्यमानां सर्वेषाम् एकैकस्य पूर्ववचनाच् चत्वारिंशत्तमो भाग उक्त उद्धार्यः । **तेषां स्यान् मध्यमं धनम्** इति उभयथा वचनं व्यज्यते । मधय्मधनं यद् अनन्तरश्लोके निर्दिष्टं तत् सर्वेषां समवायेन दतव्यम् । यदि वा प्रत्येकम् एव ज्येष्ठकनिष्ठताम् अपेक्ष्य । तत्र प्रथमपक्षो निर्गुणेषु युक्तः । ते न बहुधनार्हाः[^२८८] । द्वितीयो गुणवत्स्व् एव ॥ ९.११३ ॥


[^२८८]:
     M G DK (1: 1189): tena bahudhanārho


[^२८७]:
     J: sa vibhajanīyaḥ


[^२८६]:
     M G: 'nantaraślokair


[^२८५]:
     M G: madhyamadhyamānāṃ

> **सर्वेषां धनजातानाम् आददीताग्र्यम् अग्रजः ।**  
> **यच् च सातिशयं किंचिद् दशतश् चाप्नुयाद् वरम् ॥ ९.११४ ॥**

आद्येनार्धश्लोकेन "सर्वद्रव्याच् च यद् वरम्"(म्ध् ९.११२)  इत्युक्तम् अनुवदति । **जात**शब्दो जातिपर्यायः प्रकारवचनो वा । **अग्रजो** ज्येष्ठः । **अग्र्यं** श्रष्ठम् । **यच् च सातिशयम्** एकम् अपि वस्त्रम् अलंकारं वा । **दशतो** दशावयवाद् वा **वरम्** एकम् **आददीत** । यदि दश गावो ऽश्वा वा सन्ति तदा एकं श्रेष्ठम् आददीत । अर्वाग् दशावयवाद् वा न लभते । वर्गे दशशब्दः । 

- <u>अन्ये</u> तु स्वार्थे तसिं चाचक्ष्यते । दशैव दशतो "वरान्" इति बहुवचनं पठन्ति । दश वरान् आददीत । अन्यस् तद्विशिष्टान् स्मरति-"दशतः पशूनाम् एकशफद्विपदानाम्" (ग्ध् २८.१२–१३) इति ॥ ९.११४ ॥

> **उद्धारो न दशस्व् अस्ति संपन्नानां स्वकर्मसु ।**  
> **यत् किंचिद् एव देयं तु ज्यायसे मानवर्धनम् ॥ ९.११५ ॥**

**दशसु** पशुषु यः पूर्वत्र्**ओद्धार** उक्तः स नास्ति । ये भ्रातरः **स्वकर्मसु** श्रुताध्ययनादिषु **संपन्ना** विशेषवन्तः । **दशस्व्** इति चोपलक्षणं व्याख्यानयन्ति । **दशसु** यत्र श्लोक **उद्धार** उक्तः स सर्व एव **नास्ति,** कर्मसंबन्धात् । किं तु तैर् अपि यत् किंचिद् एवाधिकम् उपायविधिं **मानवर्धनं** पूजाकरं ज्यत्ष्ठाय देयम् ॥ ९.११५ ॥

> **एवं समुद्धृतोद्धारे समान् अंशान् प्रकल्पयेत् ।**  
> **उद्धारे ऽनुद्धृते त्व् एषाम् इयं स्याद् अंशकल्पना ॥ ९.११६ ॥**

**समुद्धृते** पृथक्कृत **उद्धारे** ऽधिके भागे ऽवशिष्टे धने **समान् अंशान् प्रकल्पयेत्** । **अनुद्धृते** वक्ष्यमाणा भागकल्पना ॥ ९.११६ ॥

> **एकाधिकं हरेज् ज्येष्ठः पुत्रो ऽध्यर्धं ततो ऽनुजः ।**  
> **अंशम् अंशं यवीयांस इति धर्मो व्यवस्थितः ॥ ९.११७ ॥**

एकेनांशेन्**आधिकं** स्वांशं **हरेत्** स्वीकुर्यात् द्वाव् अंशौ प्रतिपद्येतेत्य् अर्थः । **ततो ऽनुजस्** तदनन्तरम् **अध्यर्धम्** अर्धद्वितीयम् । **यवीयांसस्** तस्माद् अर्वाग् जाताः सर्वे समम् अंशं नाधिकं किंचिन् नाल्पम् इत्य् अर्थः ॥ ९.११७ ॥

> **स्वाभ्यः स्वाभ्यस्**[^२८९]** तु कन्याभ्यः प्रदद्युर् भ्रातरः पृथक् ।**  
> **स्वात् स्वाद् अंशाच् चतुर्भागं पतिताः स्युर् अदित्सवः ॥ ९.११८ ॥**

**कन्या**शब्दः प्रायो ऽनूढासु प्रयुज्यते । कानीनपुत्रः स्मृत्यन्तरे च "अप्रत्तानाम्"[^२९०] (ग्ध् २८.२४) इति पठ्यते । अतो ऽनूढायाम् अयं भाग उच्यते । 


[^२९०]:
     M G J: copāttānām

- **स्वाभ्यः** स्वजात्यपेक्षया[^२९१] **स्वाभ्यो**[^२९२] **भ्रातरः** **कन्याभ्यश् चतुर्भागम् **अंशं** दद्युः स्वाद् अंशात्** । यत्र बह्व्यः कन्याः सन्ति तत्र समानजातीयभ्रात्रपेक्षया चतुर्थांशकल्पना[^२९३] कर्तव्या । तथा चायम् अर्थः । त्रीन् अंशान् पुत्र आददीत चतुर्थं कन्येति । 


[^२९३]:
     M G DK: caturthāṃśe kalpanā


[^२९२]:
     M G omit: svābhyo


[^२९१]:
     M G: prajābhya ity apekṣayā

- <u>यद् अपि</u> कैश्चिद् उक्तम्- महान् उपकारः पितृकरणं कन्यानाम् अदत्तानाम्, येन जीवति पितरि तदिच्छया मूल्येनापि[^२९४] धनेन संस्क्रियन्ते, मृते त्व् अंशहरा इति ।


[^२९४]:
     J: tadicchayāmūlyenāpi

- <u>तत्पुत्रे</u> ऽपि तुल्यम्,[^२९५] वाचनिके चार्थे केयं नोदना । अथाभिप्रायः- "समाचार उद्वाहमात्रप्रयोजनं दानम्" इति, आचारो दुर्बलः स्मृतेर् इति । न चैकान्तिकः[^२९६] । अनैकान्तिकत्वे च स्मृतितो ऽयं नियमो युक्तः । 


[^२९६]:
     M G DK: vaikāntikaḥ


[^२९५]:
     M G: tulya-

- <u>यद् अपीदं</u> केनचिद् उक्तम्- उद्वाहमात्रप्रयोजनं देयम्, न च चातुर्थो भागो यथाश्रुतम् इति । 

- <u>स इदं</u>[^२९७] वाच्यः । नोद्वाहे परिमितधनदानम् अस्ति । तस्य द्वादशशतं दक्षिणेतिवत् "केवलम् आच्छाद्यालंकृतां विवाहयेत् । सौदायिकं वास्या दद्यात्" इति श्रूयते । अलंकारस् तु[^२९८] सुवर्णमणिमुक्ताप्रवालादिर् अनेकधा भिन्न[^२९९] इति । तत्र न ज्ञायते कियद् दातव्यं धनं कीदृशो वालंकार इत्य् अतश् च पर्माणार्थम् एवेदं युक्तं **स्वाद् अंशाच् चतुर्भागम्** इति । न चास्मिन्न् अर्थे शास्त्रविरोधो युक्तिविरोधो वा । 


[^२९९]:
     M G: bhinnam


[^२९८]:
     M G: alaṃkāratvaṃ


[^२९७]:
     M G iti ca | idaṃ

- स्मृत्यन्तराण्य् एवम् एव पक्षम् उपोद्बलयन्ति ।

- असंस्कृतास् तु संस्कार्या भ्रातृभिः पूर्वसंस्कृतैः ।

- भगिन्यश् च निजाद् अंशाद् दत्वांशं तु तुरीयकम् ॥ इति । (य्ध् २.१२८) 

तथा-

- आ संस्काराद् धरेद् भागं परतो बिभृयात् पतिः ॥ इति । (न्स्म् १३.२६)

अस्यायम् अर्थः । यत्र स्वल्पं धनम् अस्ति भ्रातुर् भगिन्याश् च न चतुर्भागे कन्याया भरणं भवति, तत्र समभागं कन्या हरेद् आ संस्कारात् । परतस् तु स्मृत्यन्तराच् चतुर्भागं गृह्णीयात् स्वल्पम् अपि । कथं तर्हि भरणमात्रं कुर्यात्, अत उत्क्तम् "परतो बिभृयात् पतिः" इति । 

- **भ्रातृ**ग्रहणम् सोदर्यार्थं व्याचक्षते । को ऽभिप्रायः । भ्रातृशब्दो निरुपपदः सोदर्य[^३००] एव मुख्यया वृत्त्या वर्तते । **पृथक्**वचनं च लिङ्गम् । 


[^३००]:
     M G J: nirupapadasodarya

- यस्यास् तु हि सोदर्यो नास्ति तस्या दायः[^३०१] सौदायिकं वा न प्राप्नोति[^३०२] । वैमात्रेयो दास्यतीति चेन् नासति वचनान्तरे ददात्य् अयम् । भ्रातृशब्दा एकपितृकानेकात्ममातृकाश्[^३०३] च गृह्यन्ते । पैतृष्वस्रेयादिषु तूपचाराद् वर्तत इति युक्तम् । एवम् एकशब्दस्यानेकार्थत्वं नाभ्युपगतं भवति । स्मृत्यन्तरसमाचारश् चेतः[^३०४] श्रेयान् । तत्र हि पठ्यते- "यच् छिष्टं पितृदायेभ्यः दत्वर्णं पैतृकं च यत् । भ्रातृभिस् तद् विभक्तव्यम्" (न्स्म् १३.३२) । य पित्रावश्यं दातव्यं तद् ऋक्ताद् उद्धृत्य शेषं विभजेरन्न् इत्य् अर्थः । यथा च ऋणापाकरणादि व्याह्रियते, तद्वत् कन्यादानम्, अवश्यकर्तव्यत्वात् । "कन्याभ्यश् च प्रादानिकम्"[^३०५] (कश् ३.५,२१) इति । नात्र भगिनीशब्दो भातृशब्दो वा श्रूयते । यत इयम् आशङ्का स्यात् । 


[^३०५]:
     I follow the DK reading, which may be partly conjectural, unless the editor had access to a fresh manuscript. M G J read: yac chiṣṭaṃ pitṛdāyebhyaḥ pradānikam ( thus omitting darvarṇaṃ paitṛkam . . . kanyābhyaś ca). The DK reading makes much better sense, and also restores the two citation from NSm and KAŚ.


[^३०४]:
     M G J: ceti


[^३०३]:
     M G J: ekātmamātṛkāś


[^३०२]:
     M G J: saudāyikasya prāpnoti


[^३०१]:
     M G: tasyā ayaṃ dāyaḥ; J: tasyā adāyaḥ

- यत्[^३०६] तु **पृथग्** इति तद् एकैकस्यैव समूहभागः[^३०७] सर्वाभ्य इत्य् एवम् अपि युज्यते । 


[^३०७]:
     J: samūhaḥ bhāgaḥ


[^३०६]:
     M G: tat

- <u>इदम्</u> उच्यते[^३०८] अददतां प्रत्यवायान् न तु हठाद् दाप्यन्ते । 


[^३०८]:
     M G DK: yad apy ucyate

- <u>यत</u> उच्यते **पतिताः स्युर् अदित्सव** इति । यो हि यत्र यावत्य् आंशे स्वामी स "हरेत्" इत्य् उच्यते, न पुनर् "अनेनास्मै दातव्यम्" इति । यथा नोच्यते[^३०९] भ्राता भ्रात्रे दद्याद् इति । यच् चोच्यते तत् पुनर्[^३१०] अस्वामिभ्यः ॥ ९.११८ ॥


[^३१०]:
     M G DK: bhrātre dadyād iti cocyate na punar (the many variants in this passage is caused by the inability to follow Medhātithi's reasoning. I think Jha has the best interpretation)


[^३०९]:
     M G: yathā vocyate; DK; tatrocyate

> **अजाविकं चैकशफं**[^३११]** न जातु विषमं भजेत् ।**  
> **अजाविकं तु विषमं ज्येष्ठस्यैव विधीयते ॥ ९.११९ ॥**

**एकशफम्** अश्वाश्वतरगर्दभादयः । विभागकाले समसंख्यया यद् विभक्तुम् **अजाविकं** न शक्यते **ज्येष्ठस्यैव** स्यान् न तद् अन्यद्रव्यांशपातेन समतां नयेद् विक्रीतं वा ततस् तन्मूल्यं दापयेत् । **अजाविकम्** इति पशुद्वन्द्वविभाषैकवद्भावः[^३१२] (च्ड़्। पाण् २.४.१२) ॥ ९.११९ ॥


[^३१२]:
     M G: paśudvandvāṃvadhavikavadbhāvaḥ; J: paśudvandvavidhāv ekavadbhāvaḥ

> **यवीयाञ् ज्येष्ठभार्यायां पुत्रम् उत्पादयेद् यदि ।**  
> **समस् तत्र विभागः स्याद् इति धर्मो व्यवस्थितः ॥ ९.१२० ॥**

ज्येष्ठस्य नियोगधर्मेण पितृवत् सोदरे ऽतिदेशे प्राप्ते तन्निवृत्त्यर्थम् उच्यते । **समस् तत्र विभागः स्यात्** । न चोद्धारम्, न च "एकाधिकं हरेज् ज्येषृहः" (म्ध् ९.११७) इति, नापि "यत् किंचिद् एव देयम्" (म्ध् ९.११५) इति । **समः** स्यात् । केन । उत्पादकेन पितृव्यकेण कनीयसा । अनियुक्तासुतस्य त्व् अभागार्हतैव वक्ष्यते । इदं च लिङ्गं "भ्रातरः समेत्य"[^३१३] (म्ध् ९.१०४) इति सत्य् अपि भ्रातृशब्दे भातृपुत्रेणाप्य् असति भ्रातरि सह विभागः कर्तव्यः ॥ ९.१२० ॥


[^३१३]:
     M D J: bhrātari sahite

> **उपसर्जनं प्रधानस्य धर्मतो नोपपद्यते ।**  
> **पिता प्रधानं प्रजने तस्माद् धर्मेण तं भजेत् ॥ ९.१२१ ॥**

**उपसर्जनम्** अप्रधानं[^३१४] क्षेत्रजस्य । **प्रधानस्य** औरसस्य तुल्य इत्य् एतद् अध्याहृत्य,[^३१५] तद् **धर्मतः** शास्त्रतो न युज्यते । औरसः किल पितृवज् ज्येष्ठांशं कृत्स्नं लभते । अयं तु क्षेत्रजो ऽप्रधानम्, **तस्माद् धर्मेण तं भजेत्** । **धर्मः** पूर्वोक्ता भागकल्पना । 


[^३१५]:
     M G: vāśritya


[^३१४]:
     M G add: kṣetraṃ

- <u>ननु</u> चायम् अपि ज्येष्ठः पुत्रो भवति, किम् इत्य् औरसवन् न लभते ।

- अत आह, **पिता प्रधानं प्रजने** । **पिता** जनको ऽत्राभिप्रेतः । स **प्रधानम्** अपत्योत्पादने । अयं चाप्रधानः कनीयसा जनितः । **उपसर्जनं प्रधानस्य** समम् इत्य् एवाध्याहृत्य[^३१६] श्लोको गम्यते । अर्थवादो ऽयम्, पूर्वस्य ज्येष्ठांशनिषेधस्यार्थवादत्वाच् च प्रधानोपसर्जनशब्दयोर् यत् किंचिद् आलम्बनम् आश्रित्य व्यख्या कर्तव्या । 


[^३१६]:
     M G: evāhṛtya

- <u>अन्ये</u> पठन्ति "तस्माद् धर्मेण तं त्यजेत्" इति । 

- <u>तद् अयुक्तम्</u>, सर्वत्र समभागस्योक्तत्वात् । अर्थवादत्वाच् चास्य न विकल्पाशङ्का कार्या ॥ ९.१२१ ॥ 

> **पुत्रः कनिष्ठो ज्येष्ठायां कनिष्ठायां च पूर्वजः ।**  
> **कथं तत्र विभागः स्याद् इति चेत् संशयो भवेत्  ॥ ९.१२२ ॥**

**ज्येष्ठा** प्रथमोढा । पश्चाद् ऊढा **कनिष्ठा** । तयोर् जातानाम् किं मातुर् उद्वाहक्रमेण ज्यैष्ठ्यं स्यात् स्वजन्मक्रमेण वेति[^३१७] संशयम् उपन्यस्योत्तरत्र निर्णेष्यते संप्रतिपत्तुम् ॥ ९.१२२ ॥


[^३१७]:
     M G DK (1: 1235): -krameṇeti

> **एकं वृषभम् उद्धारं संहरेत स पूर्वजः ।**  
> **ततो ऽपरे ऽज्येष्ठवृषास् तदूनानां स्वमातृतः ॥ ९.१२३ ॥**

पूर्वस्यां जातः **पूर्वजः** कनीयान् वृषभस्योक्तो भागवान् । **ततो** वृषाद् अन्ये ये वृषभा **अज्येष्ठास्** ते बहूनाम् एकशः कृत्वा देयाः । अतश् च ज्यैष्ठिने यस्यैतावद् उक्तम् अधिकं यच् छ्रेष्ठो **वृषो** गुणमात्रेणाधिक्यं न संख्यया **तदूनानां** तस्मात् पूर्वजाद् ऊनानाम् । कियताम् इत्य् आह । **स्वमातृतः** पुनर् मुख्यतोडत्वात्[^३१८] तेनात्र मातृज्यैष्ठ्यम् आश्रितं भवति न जन्मतः ॥ ८.१२३ ॥


[^३१८]:
     M G DK: mukhyatvoḍatvāt

> **ज्येष्ठस् तु जातो ऽज्येष्ठायां हरेद् वृषभषोडशाः ।**  
> **ततः स्वमातृतः शेषा भजेरन्न् इति धारणा ॥ ९.१२४ ॥**

उद्धारान्तरं वैकल्पिकम् एषाम् उच्यते । **अज्येष्ठायां ज्येष्ठो जातः** पञ्चदश गा हरेत् । षोडशो वृषभो वृषभसंबन्धाद् गावो लभ्यन्ते । यथास्य गोर् द्वितीये नार्थ इति । अन्ये **शेषा** गा हरेरन् **स्वमातृतः** यथैवैषां माता गरीयसी स गरीयसीं यस्य कनीयसी स[^३१९] कनीयसीम् आहरेत् । 


[^३१९]:
     M G omit: sa garīyasīṃ yasya kanīyasī sa

- <u>अथ वा</u> ज्यैष्ठिने यस्यायम् उद्धारो ऽधिक उच्यते पूर्वस् तु स्थित एव । नात्रानडुत्प्रश्लेषः । **शेषाः** कनीयाम्सः **स्वमातृतो** हरेरन् । स्वमातृत इति विविच्यते । 

- श्लोकद्वयस्यार्थवादत्वान् न विवेके यत्नः । उपक्रममात्रम् एतत् ॥ ९.१२४ ॥

_सिद्धान्तस् त्व् अयम् उच्यते ।_

> **सदृशस्त्रीषु जातानां पुत्राणाम् अविशेषतः ।**  
> **न मातृतो ज्यैष्ठ्यम् अस्ति जन्मतो ज्यैष्ठ्यम् उच्यते ॥ ९.१२५ ॥**

**सदृशः** समानजातीयः[^३२०] ॥ ९.१२५ ॥


[^३२०]:
     DK (4: 853) suggests: sadṛśāḥ samānajātīyāḥ

> **जन्मज्येष्ठेन चाह्वानं सुब्रह्मण्यास्व् अपि स्मृतम् ।**  
> **यमयोश् चैव गर्भेषु जन्मतो ज्येष्ठता स्मृता ॥ ९.१२६ ॥**

अर्थवादो ऽयं जन्मज्येष्ठताम् अभ्युपगमयति । **सुब्रह्मण्या** नाम मन्त्रो ज्योतिष्टोमे छन्दोगैः प्रयुज्यते इन्द्राह्यनाय "सुब्रह्मण्यो इन्द्र आगच्छ" (ऐत्ब् ६.३.१) इत्यादिः प्रयोगबहुत्वाद्[^३२१] बहुवचनम् । तत्रेदम् उच्यते । प्रथमपुत्रेण पितरं व्यपदिश्य हूयते- "देवदत्तस्य पिता यजते" । जन्मतो[^३२२] ज्यैष्ठ्यं मुख्यम् । अन्यत्[^३२३] तु मातृविवाहसंबन्धाद् गौणम् । **यमयोर् गर्भ** एककालनिषिक्तयोर् अपि जन्मतो ज्यैष्ठ्यम् ॥ ९.१२६ ॥


[^३२३]:
     M G: anyatra


[^३२२]:
     M G J: janmano


[^३२१]:
     M G J: ityādiprayoge bahutvād

> **अपुत्रो ऽनेन विधिना सुतां कुर्वीत पुत्रिकाम् ।**  
> **यद् अपत्यं भवेद् अस्यां तन् मम स्यात् स्वधाकरम् ॥ ९.१२७ ॥**

**यद् अपत्यम् अस्यां** जायेत **तन् मे** मह्यं **स्वधाकरम्** । और्ध्वदेहिकस्य श्राद्धादिपुत्रकार्यलक्षणार्थः स्वधाशब्दः । न त्व् अयम् एवोच्चार्यः । तथा च गौतमः- "पितोत्सृजेत् पुत्रिकाम् अनपत्यो ऽग्निं प्रजापतिं चेष्ट्वास्मदर्थम् अपत्यम् इति संवाद्य । अभिसंधिमात्रात्[^३२४] पुत्रिकेत्य् एकेषाम्" (ग्ध् २८.१८–१९) इति मन्त्रादियोगेन[^३२५] विनापि भवति पुत्रिका । न तु[^३२६] संवादाभावेन । यद्य् अप्य् अभिसंधिः[^३२७] हृदयात्कृतम्, उच्यते[^३२८] स तु वचनेन[^३२९] यावन् न ज्ञापितस् तावज् जामाता विप्रतिपद्येत । **कुर्वीत पुत्रिकाम्** एष तस्या व्यपदेशः ॥ ९.१२७ ॥


[^३२९]:
     M G: sutavacanena; J: punarvacanena


[^३२८]:
     J: -kṛta ity ucyate


[^३२७]:
     M G: abhisaṃbandhe; J: abhisaṃbandho


[^३२६]:
     M G J: nanu


[^३२५]:
     M G: saṃvādādyabhisaṃbandhamātrādiyogena 


[^३२४]:
     J: abhisaṃbandhamātrāt

> **अनेन तु विधानेन पुरा चक्रे ऽथ पुत्रिकाः ।**  
> **विवृद्ध्यर्थं स्ववंशस्य स्वयं दक्षः प्रजापतिः ॥ ९.१२८ ॥**

प्रजोत्पादनविधिज्ञः **प्रजापतिर् दक्षः** स एवोदाह्रियते । अर्थवादो ऽयं परकृतिर् नाम ॥ ९.१२८ ॥

> **ददौ स दश धर्माय कश्यपाय त्रयोदश ।**  
> **सोमाय राज्ञे सत्कृत्य प्रीतात्मा सप्तविंशतिम् ॥ ९.१२९ ॥**

**सत्कृत्येति** । एतद्[^३३०] अत्र विधीयते । **दशेत्**यादिलिङ्गाद् अनेकपुत्रिकाकरणम् अपीच्छन्ति ॥ ९.१२९ ॥


[^३३०]:
     M G: tad

> **यथैवात्मा तथा पुत्रः पुत्रेण दुहिता समा ।**  
> **तस्याम् आत्मनि तिष्ठन्त्यां कथम् अन्यो धनं हरेत् ॥ ९.१३० ॥**

"यद् अपत्यं भवेद् अस्यां तन् मम स्यात्" (म्ध् ९.१२७) इत्य् उक्तम् । अपत्यं च ऋक्थभाक् । अतः पितरि मृते पुत्रिकाया अनुत्पन्नपुत्राया धनहरत्वम् अप्राप्तं विधीयते ऽर्थवादेन । **तस्याम् आत्मनि** पुत्रनिमित्तं तिष्ठन्त्याम् एव धनम्, न पुत्रोत्पत्तिस् तदीयात्र[^३३१] युज्यते । अथ वा **तस्याम्** अत्मभूतायां पितृरूपायाम् इति । **पुत्रेण दुहिता समेति** सामान्यवचनो दुहितृशब्दः प्रकरणात् पुत्रिकाविषयो विज्ञेयः ॥ ९.१३० ॥


[^३३१]:
     M G J: tadīyāya

> **मातुस् तु यौतकं यत् स्यात् कुमारीभाग एव सः ।**  
> **दौहित्र एव च हरेद् अपुत्रस्याखिलं धनम् ॥ ९.१३१ ॥**

**यौतक**शब्दः पृथग्भावेन च स्त्रीधने । तत्र हि तस्या एव केवलायाः स्वाम्यम् । 

- <u>अन्ये</u> तु सौदायिकम्[^३३२] एव न[^३३३] संबन्धस्त्रीधनम् । तत्र हि तस्याः स्वातन्त्र्यम्- "सौदायिकं धनं प्राप्य स्त्रीणां स्वातन्त्र्यम् इष्यते " (क्स्म् ९०५) । 


[^३३३]:
     M G tat-


[^३३२]:
     M G: saudāyakam

- <u>इतरे</u> तु[^३३४] भक्तभूषाद्युपयोगिनः आन्वाहिकाद् भर्तृदत्ताद् धनाद् उपयुक्तशेषम् एव । 


[^३३४]:
     M G: na _for _itare tu

- युवत्या स्वीकृतं **यौतकम्** आहुः । **कुमारीभाग एव**[^३३५] । कुमारीग्रहणाद् या नास्ति कुमारी तस्या नास्ति[^३३६] । एवकारस्य च प्रसिद्धानुवादकत्वात् प्रकरणबाधकत्वम् । अतश् च पुत्रिकाकुमारीविषयम्[^३३७] अपि **यौतकम्** । एवं च गौतमः- "स्त्रीधनं तदपत्यानाम्" इत्य् उक्त्वाह "दुहितॄणाम् अप्रत्तानाम् अप्रतिष्ठितानां च" (ग्ध् २८.२४) इति । तत्राप्रतिष्ठिता या ऊढा अनपत्या निर्धाना भर्तृघे याभिः प्रतिष्ठा न लब्धा ।


[^३३७]:
     DK: putrikāviṣayam


[^३३६]:
     M G J: kumārīgrahaṇād ūḍhā nāsti


[^३३५]:
     DK (1: 1438) omit: kumārībhāga eva

- **दौहित्र एव च** **हरेद्** **अपुत्रस्या**नौरसपुत्रस्य्**आखिलं** **धनं हरेत्** । सति त्व् औरसे यावान् अंशस् तं वक्ष्यति । अत्रापि पुत्रिकापुत्र एव दौहित्रो न सर्वत्र, पूर्ववत् प्रकरणत्यागस्य यौतकविषयत्व एव प्रमाणसंभवात् ॥ ९.१३१ ॥

> **दौहित्रो ह्य् अखिलं रिक्थम् अपुत्रस्य पितुर् हरेत् ।**  
> **स एव दद्याद् द्वौ पिण्डौ पित्रे मातामहाय च ॥ ९.१३२ ॥**

अपुत्रमातामहप्रमातामहाय । पूर्वेणैव पौत्रिकेयदौहित्रस्याखिलं रिक्थहरत्वम् उक्तम् अतो ऽयं श्लोकस् तदनुवादेन पिण्डदानविधानार्थ इति <u>कैश्चिद् व्याख्यातम्</u> । "हरेद् यदि" इति च ते पठन्ति । यस्मिन् पक्षे सर्वं हरेत् तस्मिन्न् एव पक्षे दद्यात् । यदा तु[^३३८] "समस् तत्र विभागः स्यात्" (म्ध् ९.१३४) इति पक्षस् तदा न[^३३९] दद्यात्, अन्यथा "यो यत आददीत स तस्मै दद्यात्" इत्य् अनेनैव पिण्डदाने[^३४०] सिद्धे पुनर्वचनम् अनर्थकम् । अखिलरिक्थग्रहणनुवादश् चानर्थक एव ।


[^३४०]:
     M G: piṇḍadānena


[^३३९]:
     M G omit: na


[^३३८]:
     M G: dātuḥ

- <u>तद् अयुक्तम्</u> । **अपुत्रस्य पितुर् हरेद्** इत्य् अयम् एवार्थो ऽवगीतश्[^३४१] चिरन्तनपाठः । पितृशब्दश् च जनके प्रसिद्धतरो न मातामहे । अतश् च पुत्रिकाया भर्ता यदि[^३४२] तदन्यभार्यायाम् अपुत्रः पुत्रिका[^३४३] च पुत्रवती, तदानेनैव पुत्रेण जातेन पिता पितामहश् चोभाव् अपि पुत्रवन्तौ वेदितव्यौ । यदा तु बीजीतरासु जातपुत्रस्[^३४४] तदा पुत्रिकापुत्रः समानजातीयायाम् ऊढायां जातो ऽपि नैव बीजिनो रिक्थं हरेन् नापि पिण्डं दद्यात् । अन्यो हि जन्यजनकभावो[^३४५] ऽन्यश् चापत्यापत्यवत् संबन्धः । अजनका अपि क्षेत्रजादिभिर् अपत्यवन्तो जनकाश् च विक्रीतापविद्धादिपितरो नीवाजीगर्तादयः पुत्रवन्तः, तथा चौरसलक्षणे[^३४६] "स्वक्षेत्रे" (म्ध् ९.१६६) इति स्वग्रहणम् । क्षेत्रं च पुत्रिका पितुर् एव, भर्ता हि तस्य चानुविधेयवर इति मातृकुले स्वामी । तस्माद् एवं तद् वक्तव्यम् । यस्मिन् पक्षे ऽविद्यमानान्यपुत्रः[^३४७] पुत्रिकाभर्ता, पुत्रिकापुत्रश् चाखिलद्रव्यहारी तस्मिन् पक्षे । येन कार्यम् अतः पिण्डदानम् । यदा तु बीजी सपुत्रः संपद्यते तदा स पुत्रिकापुत्रो नैव बीजिने पिण्डं दद्यात् ननु[^३४८] दौहित्र इत्य् उच्यते । पौत्रिकेय इत्य् अर्थः । यथा मातामहपक्षे पितुर् अपि यो हरेत् तत्रापि स च[^३४९] दद्याद् इति श्रूयते । न पुनः पक्षान्तरे ऽपि पक्षान्तरेषु दद्यात् । न च सर्वग्रहणपक्षे दद्याद् इति नोदना पक्षान्तरे ऽपि[^३५०] निषेधम् अनुमापयति । पित्रे पितामहाय चेत्य् उभयोर् अप्राप्तत्वात् । द्योतनं परिसंख्येति अनूद्यमाने[^३५१] द्योतनम् अन्यस्मा एव दद्यात् तद् युगपद् उभाभ्याम् अनेनायम् अनुवादः । यथैवे पित्रे मातामहाय च एवं पितामहाय प्रपितामहाय च । तथैव च ततः पराभ्यां द्वाभ्यां ॥ ९.१३२ ॥


[^३५१]:
     M G J: anudyamāne


[^३५०]:
     M G DK omit: 'pi pakṣāntareṣu dadyāt | na ca sarvagrahaṇapakṣe dadyād iti nodanā pakṣāntare 'pi


[^३४९]:
     M G DK omit: ca


[^३४८]:
     M G: na tu: J: sa tu


[^३४७]:
     M G -putra-; J: -putraṃ


[^३४६]:
     M G: -lakṣaṇaḥ


[^३४५]:
     J: -bhāve


[^३४४]:
     M G: jātaḥ putras


[^३४३]:
     M G: tadanyabhāryāputraputrikā


[^३४२]:
     M G: na tu


[^३४१]:
     DK (1:1295): 'vigītaś

> **पौत्रदौहित्रयोर् लोके न विशेषोऽस्ति धर्मतः ।**  
> **तयोर् हि मातापितरौ संभूतौ तस्य देहतः ॥ ९.१३३ ॥**

पूर्वशेषो ऽयम् अर्थवादः । कथम् अविशेषस् **तयोर् हि मातापितराव्** इति ॥ ९.१३३ ॥

> **पुत्रिकायां कृतायां तु यदि पुत्रो ऽनुजायते ।**  
> **समस् तत्र विभागः स्याज् ज्येष्ठता नास्ति हि स्त्रियाः ॥ ९.१३४ ॥**

**समस् तत्र** तुल्यो विभागो जातेन पुत्रेण ज्येष्ठांशनिषेधः । **ज्येष्ठता नास्ति हि स्त्रियाः** रिक्थभाग एव ज्येष्ठता निषिध्यते न त्व् अस्यां गुरुवृत्तौ ॥ ९.१३४ ॥

> **अपुत्रायां मृतायां तु पुत्रिकायां कथंचन ।**  
> **धनं तत् पुत्रिकाभर्ता हरेतैवाविचारयन् ॥ ९.१३५ ॥**

[_थे चोम्मेन्तर्य् ओन् थिस् वेर्से इस् चोर्रुप्त्, अन्द् एदितोर्स् अरे ओड़्तेन् गुएस्सिन्ग् अत् थे मेअनिन्ग्_]

अस्वामित्वात्[^३५२] तु पुत्रिकाया भर्तुर् अप्राप्तधनसंबन्ध उच्यते । अथ किं पुत्रिका विवाहेन संस्क्रियते, उताहो न किंचन । यदि संस्क्रियते, भार्यैवासौ भवति । भार्याकरनो हि विवाहः । ततश् च तधनं +++++++ न संस्क्रियते, कन्यागमनं प्राप्नोति "स्वदारनिरतः सदा" (म्ध् ३.४५) इति नियमातिक्रमश् च । यथेच्छसि तथास्तु । ++++++++ 


[^३५२]:
     M G J: asvāminyās

- <u>ननु</u> चास्मिन् पक्षे श्लोको ऽयम् अनर्थकः । 

- <u>नैष</u> दोषः । परिपूर्णत्वायार्थवादस्य यथैतदीयम्[^३५३] अपत्यं न भर्तुस् तथा धनं न वेत्य्[^३५४] आशङ्कानिवृत्त्यर्थो युक्त एव श्लोकारम्भः । बहवश् चार्थवादिनो मानवाः श्लोकाः । 


[^३५४]:
     M G J: bhartus tena vety


[^३५३]:
     M G J: aparipūrṇatvāyārthavatvasya yathaitad ayam

- <u>अथ वा</u> पुनर् अस्तु न संस्क्रियत इति । न तु[^३५५] चास्मिन् पक्षे कन्यागमनं प्राप्नोति । किं कृतम् । तथाविधायां जातो मातामहस्य पुत्र इति सिद्धे[^३५६] गन्तुर् विध्यर्थातिक्रमनिरूपणेन प्राकरणिकम् । न च तानीमानि[^३५७] न पतनीयानि । +++++++ 


[^३५७]:
     M G J: tāni nāmāni


[^३५६]:
     M G J: itaḥsādhyaṃ


[^३५५]:
     DK (1: 1298): nanu

- किं पुनर् भवान्[^३५८] कन्याशब्दार्थं मत्वा चोदयति कन्याग्रहणं प्राप्नोतीति । त्रिधा हि कन्या । एका तावद् अप्रवृत्तपुंप्रयोगा । तथा +++++++ देवहिताः,[^३५९] प्रथमे वयसि वर्तमाना च । तत्र यदि तावत् पुंसासंप्रयुक्ता "अञ्जसा[^३६०] अयं प्रयुङ्क्त" इति[^३६१] ऊढाया[^३६२] अपि प्राथमिकात् संप्रयोगाद् अनपगतम् एवानुषज्येत । प्रायेण ह्य् अत्र शास्त्रे कन्याशब्दः पुंसासंप्रयोगम्[^३६३] आचष्टे । 


[^३६३]:
     M G: pumāṃsaṃprayogam


[^३६२]:
     M G J: rūḍhāyā


[^३६१]:
     J omits: añjasā ayaṃ prayuṅkta iti (probably created by the confusion in M G)


[^३६०]:
     The long section from añjasā unti the end of the commentary on verse 135 is placed within the commentary on verse 132 in M and G, showing again that G followed M slavishly.


[^३५९]:
     DK: saṃskarahīnā


[^३५८]:
     M G J: bhavāṃ

- अथ संस्कारहीनेति[^३६४] । तद् अपि न । यतः प्रथमम् एव वचनम् एवं स्मरणाभिप्रायेण तत्र संभविप्रमाणान्तरवशाल् लक्षणया हिता इत्य् अत्र प्रतीयते । यथोक्तम्-


[^३६४]:
     M G: arthasaṃskārahīneti

- पाणिग्रहणिका[^३६५] मन्त्राः कन्यास्व् एव प्रतिष्ठिताः ।


[^३६५]:
     M G: pāṇigrahaṇakā

- नाकन्यासु क्वचिन् नॄणां लुप्तधर्मक्रिया हि ताः ॥ इति । (म्ध् ८.२२६)

अत्र धर्मलोपवचनलिङ्गात् पुरुषोपभुक्ताकन्येत्य् उच्यते । तद्विपर्ययेणानुपभुक्ता कन्येति सर्वत्रैव मुख्यार्थम् अनुरुध्य क्रियमाणा धर्मा लक्ष्यन्ते । ते च न सर्वे । किं तर्हि, यावतां प्रमाणम् अस्ति । तथा हि कानीन इति पितुः स्वता संस्काराभावश् च प्रतीयते । केवले हि संस्काराभावे चोढास्वैरिणीपुत्राः कानीनाः । केवलायां च पितृस्वतालक्षणायां पुत्रिकापुत्रो ऽपि कानीन इति व्यपदिश्यते । 

- यच् चोक्तं[^३६६] "स्वदारतस् तु नियमातिक्रमः प्राप्नोति" इति । न ह्य् अस्यायम् अर्थः- स्वदारेभ्यो ऽन्या गन्तव्येति । परस्त्रियं च न[^३६७] कामयते न चापरान् दारान् । तथा सत्य् अनेनैव गतत्वात् परदारप्रतिषेधो ऽनर्थकः स्यात् । किं तर्हि स्वदारेषु रतिर् धारयितव्या रतिभावनयाभ्यासात् प्रीत्यतिशयोत्पत्तेः । "स्त्रियं च न कामयते न चापरान् दारांस् तथा सति धर्मेभ्यो न हीयते" इत्य् अनुवादो ऽयम् । अथ वा स्वदारनिरतो ऽपि पर्ववर्जनम् एनां व्रजेयुः । असौ सुषुप्त्यैवम् अपत्यसेष एव । परदाराप्रतिषेधो ऽपि नास्ति । अनूढत्वात् केनचिद् दारव्यपदेशाभावात् । 


[^३६७]:
     M G DK omit: na


[^३६६]:
     M G DK: tathokte

- किं पुनर् अत्र युक्तम् अविवाह्येति । अष्टौ हि विवाहाः । ते च स्वीकारभेदेन ब्राह्मादिव्यपदेशभेदं प्रतिपद्यन्ते । न चास्याः स्वकरणं भर्तुर् अस्ति, पितुर् एव स्वत्वानतिवृत्तेः । अभ्रातृकायां च विवाहप्रतिषेधे पुत्रिकाम् अविवाह्यां दर्शयति । यथा "नाभ्रातृकाम् उपयच्छेत तोकं ह्य् अस्य तद् भवति " इति । प्राकरणिकश् चायं प्रतिषेधस् तदतिक्रमे विवाहस्य संस्कारतैव नास्ति शूद्राद्याधानस्येवाहवनीयाद्यर्हता[^३६८] रनिगिन्यादिप्रतिषेधेषूपलभ्यमानमूलत्वात्[^३६९] प्रकरणाधीनो ऽपि संस्कारत्वम् अपनुदति । तथा च शिष्टा[^३७०] दर्शनीयकन्याभावे कपिलादिरूपाम् उपयच्छन्ति । तथा च सहधर्मानुष्ठानम्[^३७१] आचरन्ति । क्षतयोन्यन्यपूर्वाभावो ऽत्र[^३७२] समानप्रवरादिकयोढयापि कथंचिन् न पत्नीकार्यं कुर्वन्ति । एतदर्थम् एव कैश्चिन् "नोद्वहेत् कपिलाम्" (म्ध् ३.८) इत्य् अत्र दृष्टदोषोपवर्णनम्, प्राकरणिकत्वे ऽपि सपिण्डादिप्रतिषेधस्य चैकरूप्यं मा विज्ञायीति । 


[^३७२]:
     J: -pūrvābhāgo, and places kṣatayonyanyapūrvābhāvo 'tra within parentheses.


[^३७१]:
     M G DK: svadharmānuṣṭhānam


[^३७०]:
     J: śiṣṭāṃ


[^३६९]:
     M G: pratiṣedhas tadapratiṣedheṣūpalabhyamānamūlatvāt; DK: pratiṣedhas tatpratidhopalabhyamānamūlatvāt


[^३६८]:
     M G DK omit: tadatikrame vivāhasya saṃskārataiva nāsti śūdrādyādhānasyevāhavanīyādyarhatā

- <u>कथं</u> पुनः स्पष्टप्रतिषेधो[^३७३] भ्रातृकाम् उपयच्छते तस्मिन् नोद्द्वाहशङ्का[^३७४] ।


[^३७४]:
     M G: noddhāraśaṅkā


[^३७३]:
     M G J: spṛṣṭipratiṣedho

- <u>उच्यते</u> । अस्य प्रतिषेधस्य वाक्यशेषः श्रूयते- "अपत्यं ह्य् अस्य तद् भवति" इति अनेन । ततश् चापत्योत्पत्ताव् एव पुत्रिका न भार्या धर्मार्थम् । अर्थकामयोस् त्व् अस्त्व् एव सहाधिकार इति ।

- <u>भवत्व्</u> अयम्, अपरिहारस्[^३७५] तु स्वकरणाभावाद्[^३७६] अविवाहः । 


[^३७६]:
     DK: saṃskārābhāvād


[^३७५]:
     DK: sahādhikāra iti bhavati | parihāras; MG: bhavaty aparihāras (clearly this passage is obscure and editors are struggling to find meaning)

- <u>ननु</u> तस्मिन् पक्षे कानीन एव पुत्रिकापुत्रः स्यात् । न ह्य् असौ पितुः स्वं[^३७७] स्याद् असंस्कृतयओश् चापत्यम् इति । संस्कारपक्षे तु पितृस्वतासंस्कारभावोभयलक्षणवान् प्रत्यक्षाद् अन्यतरधर्माभावे[^३७८] कानीनाद् भिद्यत इति युक्तम् । 


[^३७८]:
     M G: pitṛsutāsaṃskārabhāvo na dharmalakṣaṇapratyayād anyataradharmābhāve; DK; pitṛsvatā saṃskārabhāvena dharmalakṣaṇapratyayānyataradharmābhāve J add: tu


[^३७७]:
     M G: sva-; DK: svaḥ

- <u>अत्रोच्यते</u> । न वयं पुत्रिकापुत्रस्य कानीनस्य लक्षणं तद् अस्य नातीति ब्रूमः । इदं हि तस्य लक्षणम् ।

- पितृवेश्मनि कन्या तु यं पुत्रं जनयेद् रहः ।

- तं कानीनं वदेन् नाम्ना वोढुः कन्यासमुद्भवम् ॥ इति । (म्ध् ९.१७२)

अस्य चार्थः । य एवंलक्षणः स इह शस्त्रे कानीनग्रहणेषु ग्रहीतव्यः । स च कस्यापत्यम् इत्य् अपेक्षायाम् "वोढुः कन्यासमुद्भवम्" इति द्वितीयं वाक्यम् । अथ वा नेह पदार्थो लक्ष्यते । किं तर्हि, संबन्धिता नियम्यते । य एवंविधः कानीनस् तं वोढुः संबन्धिनं वदेद् इत्य् एकवाक्यतैव । संबन्धिता च पदार्थभेदे चाप्य् उपाधिभेदाद् भिद्यत एव रहःप्रकाशभेदेन ।[^३७९] अन्ये चाहुर् यद्य् पदार्थः स एव तदा[^३८०] कानीनशब्दस्य शब्दार्थसंबन्धो ऽबधित एवावगन्तव्यः । ते चेद् अपत्यमात्रे कानीनं स्मरन्ति,[^३८१] भवतु पैतृके कानीने व्यवहारः । 


[^३८१]:
     J: tena cāpatyamātro kānīno bhavati


[^३८०]:
     M G J: iti padārthas tu tadā


[^३७९]:
     M G J add: caiva mātāmahasya (J puts this within parentheses)

- <u>अन्ये</u> तु स्मृतिम् एव विशेषनिष्ठाम् आहुः । न हि कन्यापत्यमात्रे सर्वत्र[^३८२] कानीनशब्दः प्रयुज्यते । किं तर्हि, मानवस्मृतिलक्षिते[^३८३] । एतद् अप्य् अनुमन्यामहे । निश्चिते प्रयोगाभावे ऽवशेषस्मरणे ऽपि पुण्यसिद्ध्यादितद्विशेषावगतिः[^३८४] प्रयोगतो न्यय्यैव ॥ ९.१३५ ॥


[^३८४]:
     DK: putrasiddhy-


[^३८३]:
     M G: mānavasmṛtir lakṣyate; DK: mānavasmṛter lakṣyate


[^३८२]:
     M G: sarva-

> **अकृता वा कृता वापि यं विन्देत् सदृशात् सुतम् ।**  
> **पौत्री माताहस् तेन दद्यात् पिण्डं हरेद् धनम् ॥ ९.१३६ ॥**

अधस्तनोपरितनवाक्यपर्यालोचनया पुत्रिकापुत्रविषय एवायम् अतिशयोक्त्या प्रतीयते । **अकृताया** अपि दुहितुः पुत्रो मातामहधनभाग् इत्य् उक्तम्, किं पुनः **कृताया,** इत्य् एवम् अन्यशेषत्वात् पुत्रिकाया विधिष्व् आनर्थक्यप्रसङ्गान् न दौहित्रस्य रिक्थप्राप्त्यर्थः । 

- <u>ननु</u> च स्मृत्यन्तरे दौहित्रमात्रस्य पिण्डदानाधिकारः[^३८५] श्रूयते- "मातामहानाम् अप्य् एवम्" (य्ध् १.२२६) इति । इहापि प्रकरणं[^३८६] हित्वा श्रुतिवाक्यसामर्थ्येन दौहित्रमात्रविषयतैव प्रतिपत्तुं न्याय्या- **दद्यात् पिण्डं हरेद् धनम्** इति । तथापरम् उक्तम्- "दौहित्रो ह्य् अखिलं रिक्थम्" (म्ध् ९.१३२) इत्यादि । 


[^३८६]:
     M G: karaṇaṃ


[^३८५]:
     M G omit: piṇḍa-

- <u>अत्रोच्यते</u> । यद् उक्तं "मातामहानाम्" (य्ध् १.२२६) इति, तद् बहुवचनं किं व्यक्त्यपेक्ष्यम् उत लक्षणया प्रमातामाहाद्यभिप्रायेण । व्यक्तिपक्ष एकस्यैव मातामहस्य पिण्डदानं प्राप्नोति श्राद्धादिवत् । तच् च सपिण्डीकरणे कृते विरुद्धम् । एवं ह्य् आहुः "अत ऊर्ध्वं त्रिभ्यो दद्यात्" इति । अथापि पितुर् अन्यस्य सपिण्डीकरणम् एव न करिष्यत इत्य् उच्यते । तद् अपि न[^३८७] निषेधाभावात् । लक्षणायाः[^३८८] संनिकर्षो विशेषाभावाल् लक्षणविशेषापरिज्ञाने[^३८९] ऽनवगत्वम् एव स्मृत्यादिबलेन च प्रकरणत्यागस्येति[^३९०] विरोधप्रसङ्गस् तद्विशेषो[^३९१] हि पदार्थः[^३९२] प्रकरणाद् उत्कृष्यते, द्वादशोपसदो ऽहीनस्येतिवत् (च्ड़्। प्म्स् ३.३.१५–१६) । **अकृता वा** इत्य् अस्य चान्यपरत्वम् उक्तम् । तस्मात् पौत्रिकेयविषयम् एतत् ॥ ९.१३६ ॥


[^३९२]:
     M G: padārtha-


[^३९१]:
     M G J: taṃ niveśo


[^३९०]:
     M G: kāraṇatyāgasyeti


[^३८९]:
     J: -viśeṣaparijñāne


[^३८८]:
     M G: lakṣaṇayoḥ


[^३८७]:
     M G omit: na

> **पुत्रेण लोकाञ् जयति पौत्रेणानन्त्यम् अश्नुते ।**  
> **अथ पुत्रस्य पौत्रेण ब्रध्नस्याप्नोति विष्टपम् ॥ ९.१३७ ॥**

**पुत्रेण** जातेन तकृतेनोपकारेण **लोकान्** स्वर्गादीन् दश विशोकान् **जयति** प्राप्नोति । तत्रोत्पद्यत इति यावत् । एवं **पौत्रेणानन्त्यं** तेष्व् एव चिरन्तनकालम् अवस्थानं लभते । **पौत्रस्य पुत्रेण** **ब्रध्नस्य विष्टपम्** आदित्यलोकं **प्राप्नोति** । प्राकाश्यम् अश्नुते न केनचित् तमसा व्रियते ॥ ९.१३७ ॥

> **पुंनाम्नो नरकाद् यस्मात् त्रायते पितरं सुतः ।**  
> **तस्मात् पुत्र इति प्रोक्तः स्वयम् एव स्वयंभुवा ॥ ९.१३८ ॥**

अपत्योत्पादनविधिशेषो ऽयम् अर्थवादः । **पुंनामनरकं** चतुर्विधभूतोत्पत्तिः पृथिव्यां व्यपदिश्यते । ततस् **त्रायते पुत्रो** जातः देवयोनौ जात इत्य् अर्थः । **तस्माद्** धेतोः **पुत्र इति** व्यपदिश्यते ॥ ९.१३८ ॥

> **पौत्रदौहित्रयोर् लोके विशेषो नोपपद्यते ।**  
> **दौहित्रो ऽपि ह्य् अमुत्रैनं संतारयति पौत्रवत् ॥ ९.१३९ ॥**

अत्रापि **दौहित्रः** पुतिकापुत्र एव विज्ञेयः । **दौहित्रो ऽपि ह्य् अमुत्रैनं संतारयति पौत्रवत्** । अयम् अप्य् अर्थवाद एव, विहितत्वाद् अर्थस्य । एतयोर् विशेषो नास्ति । एकस्य मातान्यकुलीनापरस्य पिता । तस्माद् **दौहित्रो ऽप्य् अमुत्र** लोक **एनं** प्रेतं सन्तं सततं **संतारयति** नरकात् पूर्वस्मात् ॥ ९.१३९ ॥

> **मातुः प्रथमतः पिण्डं निर्वपेत् पुत्रिकासुतः ।**  
> **द्वितीयं तु पितुस् तस्यास् तृतीयं तत्पितुः**[^३९३]** पितुः ॥ ९.१४० ॥**


[^३९३]:
     M G DK (1: 1302): tu pituḥ

"स एव दद्यात् द्वौ पिण्डौ[^३९४] पित्रे मातामहाय च" (म्ध् ९.१३२) इत्य् अत्र पुत्रिकापुत्रपिण्डदानं मातामहप्रक्रमम् उक्तम् । तस्माद् अयम् अपरः क्रमः पुत्रिकापुत्रपिण्डदानस्य । **मातुः प्रथमतः पिण्डं निर्वपेद्** इत्य् एवमादि । **द्वितीयं तु** पुनः **पितुः** । **तस्या** एव पितुर् इत्य्[^३९५] अनुमन्तव्यम् । ये तु पठन्ति "पितुस् तस्य" इति तत् प्रथमं पुत्रिकायै निरूप्य जनकाय निर्वपन्ति । **तत्पितुः**[^३९६]** पितुर्** इति च जनकस्यैव पित्रे तृतीयम् । अस्मिंस् तु पक्षे मातामहाय पिण्डदानं नोक्तं स्यात् ॥ ९.१४० ॥


[^३९६]:
     M G omit: tat-


[^३९५]:
     J: dvitīyaṃ tu tasyā eva pitur ity


[^३९४]:
     M G DK: dadyāt piṇḍaṃ ca

> **उपपन्नो गुणैः सर्वैः पुत्रो यस्य तु दत्रिमः ।**  
> **स हरेतैव तद्रिक्थं संप्राप्तो ऽप्य् अन्यगोत्रतः ॥ ९.१४१ ॥**

"न भ्रातरो न पितरः पुत्रा रिक्थहराः पितुः" (म्ध् ९.१८५) इति सर्वपुत्राणां रिक्थहरत्वम् उक्तम् । सति त्व् औरसे प्रजीवनमात्रभाक्तं क्षेत्रजादीनाम् ।

- एक एवौरसः पुत्रः पित्र्यस्य वसुनः प्रभुः ।

- शेषाणाम् आनृशंस्यार्थं प्रदद्यात् तु प्रजीवनम् ॥ इति । (म्ध् ९.१६३ )

अतो ऽस्ति सिद्धम् एव दत्रिमस्य रिक्थहरत्वम् । इदं तु वचनं सत्य् एवौरसे प्राप्त्यर्थम्, अन्यथा न किंचिद् अनेन क्रियते । 

- <u>कियांस्</u> तु तस्य भाग इति । विशेषादेशाभावात्[^३९७] सम औरसेनेति केचित् । 


[^३९७]:
     M G: viṃśadaṃśābhāvāt; DK: viśeṣanirdeśābhāvāt

- <u>तद् अयुक्तम्</u> । साम्ये ह्य् अभिधीयमाने यथैव पुत्रिकाप्रकरणे पठितम् एवम् अत्राप्य् अपठिष्यत् "समस् तत्र विभागः स्यात्" (म्ध् ९.१२०) इति । तस्मात् क्षेत्रजवत् षष्ठाष्टमादिभागकल्पना[^३९८] कार्येत्य् उच्यते । 


[^३९८]:
     J: ṣaṣṭhapañcamādibhāgakalpanā

- अत्राप्य् अस्ति वक्तव्यम् । यथैव भागविसेष उक्तः क्षेत्रजस्य "षष्ठं तु क्षेत्रजस्यांशम्" (म्ध् ९.१६४) इति तथैव दत्रिमे[^३९९] वक्ष्यति । तस्मात् पुनर्वचने प्रयोजनं चिन्त्यम् । 


[^३९९]:
     M G: kṛtrime

- उपाध्यायस् त्व् आह- पुनर्वचनाद् विशेषनिर्देशाभावाच् च क्षेत्रजान् न्यूना कल्पना युक्ता, न त्व् अभागता, नापि समभागता, न क्षेत्रजतुल्यतेति ॥ ९.१४१ ॥

> **गोत्ररिक्थे जनयितुर् न हरेद् दत्रिमः क्वचित् ।**  
> **गोत्ररिक्थानुगः पिण्डो व्यपैति ददतः स्वधा ॥ ९.१४२ ॥**

इतश् च भागहरत्वं दत्रिमस्य तूक्तम् । यतो जनयितुः सकाशाद् गोत्रं धनं च न हरति, वंशाद् अपेतत्वात् । गोत्ररिक्थग्रहणाभावे च पिण्डम् अपि जनयित्रे न ददाति । **गोत्ररिक्थानुगो** हि **पिण्डो** गोत्ररिक्थे ऽनुगच्छति । यदीये गोत्ररिक्थे गृह्येते तस्मै पिण्डोदकदानाद्यौर्ध्वदेहिकं क्रियते । **व्यपैति** तस्मान् निवर्तते । स्वधाकारसाधनं पिण्डश्राद्धादि लक्ष्यते । तद् एतद्[^४००] यो ऽन्यस्मिन् स्वपुत्रं ददाति तस्मान् निवर्तते । न तस्य कर्तव्यम् इत्य् अर्थः । एष एव न्यायः कृत्रिमादीनां सहोढापविद्धद्व्यामुष्यायणानाम् उभयोपकारकत्वम् । 


[^४००]:
     M G: tadvad ete; DK adds: dadataḥ

- <u>अन्ये तु</u> **न हरेन्** न हारयेद् इत्य् अन्तर्भावितण्यर्थं व्याचक्षते । तेनोभयस्यापि द्व्यामुष्यायणवद् उपकर्तव्यम् इत्य् आहुः । 

- <u>उत्तरस्</u> तूपकारोपक्रमः । तम् एवं गमयन्ति । यदि गोत्ररिक्थे न हरेत् पुत्रस् तदा तु व्याख्येयम् । न चैतद् युक्तम्[^४०१] । न ह्य् अर्थान्तरभावे प्रमाणं वक्तव्यम् ॥ ९.१४२ ॥


[^४०१]:
     M G: uktaṃ

> **अनियुक्तासुतश् चैव पुत्रिण्याप्तश् च देवरात् ।**  
> **उभौ तौ नार्हतो भागं जारजातककामजौ ॥ ९.१४३ ॥**

अपुत्रे भर्तरि मृते पुत्रोत्पादने स्त्रिया गुरुनियोगो ऽपेक्षितव्य इत्य् उक्तम् । तस्यैवायम् अनुवादः । 

- या गुरुभिर् **अनियुक्ता** पुत्रार्थिनी पुत्रम् उत्पादयेत् — "क्षेत्रं किलाहं भर्तुः, क्षेत्रजश् च पुत्रस् तदर्थहरः" इत्य् अनया भ्रान्त्या — स तस्यां समुत्पन्नो न रिक्थहरः । यतः[^४०२] क्षेत्रजादिविशिष्टेन विधिनोत्पन्नस्य शास्त्रे क्षेत्रजव्यपदेशात् । तेनैव[^४०३] चास्य क्षेत्रजस्य रिक्थहरत्वम् अत्र वार्यते । पिण्डदानं तु न निषिध्यते, यद्य् अपि पतितोत्पन्नो भवति । नारदस् तु विशेषं स्मरति ।


[^४०३]:
     M G: naiva


[^४०२]:
     M G: yady api

- जाता ये त्व् अनियुक्तायाम् एकेन बहुभिस् तथा ।

- अरिक्थभाजस् ते सर्वे बीजिनाम् एव ते सुताः ॥

- दद्युस् ते बीजिने पिण्डं माता चेच् छुल्कतो हृता ।

- अशुल्कोपनतायां तु पिण्डदा वोढुर् एव ते ॥ इति । (न्स्म् १३.१८–१९)

- सुतवचनात् कृत्रिमादिवद् उत्पत्तिविध्यभावात् पुत्रमध्ये चापरिगणितत्वात् त्रैवर्णिकानां च बीजजाः प्रजीवनमात्रभागा, न रिक्थहराः । यतो ऽविशेषेण सर्वपुत्राणां भर्तरि प्रेते स्मर्यते । ऊर्ध्वम् अपि पितुः पुत्रोपकर्तव्यशिष्टस्य धनस्य विभाज्यत्वाल् लभेरन्न् एव प्रजीवनम् । एवम् एवौरसादिपुत्रस्य सपिण्डबीजकाः प्रजीवनमात्रभागाः कर्तव्याः । रिक्थहरत्वं तु नास्ति, परिगणितपुत्रविशेषोद्देशेन रिक्थहरत्वस्य श्रवणात्[^४०४] । उक्तं चैतत्, उक्तानां "यद्य् एकरिक्थिनौ स्याताम्" (म्ध् ९.१६२) इति । 


[^४०४]:
     M G: -deśenāśravaṇāt; DK (1: 1395): -deśena śravaṇāt

- अत्रानेन च दर्शनेनानियुक्तासूतादय[^४०५] इतरत्रानंशत्वाद् बीजिनो रिक्थं लभेरन्न् इति । रिक्थं प्रजीवनपर्याप्तम् एतद् विज्ञेयम् । उक्तत्वाद् अस्या भागार्थ एव दासीव भण्यते । या "सप्तैता दासयोनयः" (म्ध् ८.४१५) इति निरूपिता यासां प्रयोगार्थम् अवगन्तव्यं क्रियते । तस्यां जातो[^४०६] न दासः, सुतव्यपदेशाभावः, शूद्रस्यापि तज्जा ब्राह्मणादिवत् प्रजीवनभाजः ।


[^४०६]:
     M G: jātā


[^४०५]:
     M G: atrānena caturdaśenā-

- <u>अन्यस्</u> त्व् आह । नियतकर्मकरा अपि दासा भवन्ति । यथा स्नापकः प्रसाधकः पाचकः पावक[^४०७] इति । एवं कामतो ऽप्य् अवरुद्धा भक्ताच्छादनेन पोष्यमाणा दास्यो[^४०८] भवन्ति । एवं **पुत्रिण्या**विद्यमाने पुत्रे **आप्तो देवरान्** नियुक्तयापि । कथं पुनः पुत्रवत्या नियोगः[^४०९] । देवर एव कामार्थं नियुक्तः पुत्रोत्पादनव्यपदेशेनेत्य् अभिप्रायः । 


[^४०९]:
     M G: putravatyābhiyogaḥ


[^४०८]:
     M G: dāsye


[^४०७]:
     J omit: pāvaka

- जारजातकत्वम् उभयोः, कामजत्वं तु पुत्रवत्यां जातस्य । आद्यार्थायां पुत्रार्थैव प्रवृत्तिर् न कामतो लोभेन[^४१०] ॥ ९.१४३ ॥


[^४१०]:
     M G: kāmato yena; DK: kāmalobhena

> **नियुक्तायाम् अपि पुमान् नार्यां जातो ऽविधानतः ।**  
> **नैवार्हः पैतृकं रिक्थं पतितोत्पादितो हि सः ॥ ९.१४४ ॥**

**अविधानतः** शुक्लवस्त्रादिनियमत्यागो विधानाभावः । **स नार्हति रिक्थं** नासौ क्षेत्रज इत्य् अर्थः । नियमत्यागेन देवरभ्रातृजाययोः पुत्रोत्पादने प्रवर्तमानयोर् युक्तं पतितत्वम्, शास्त्रेण नियमितयोर् गमनानुजाजातात् ॥ ९.१४४ ॥

> **हरेत् तत्र नियुक्तायां जातः पुत्रो यथौरसः ।**  
> **क्षेत्रिकस्य तु तद् बीजं धर्मतः प्रसवश् च सः ॥ ९.१४५ ॥**

**यथौरस** इत्य् एतद् अत्र विधीयते ज्येष्ठांशप्राप्त्यर्थम्, अन्यदा नोच्यते[^४११] । अनेन विधानेन ज्येष्ठांश उद्धारः क्षेत्रजस्य प्राप्यते ज्येष्ठभार्याजातस्य । अतश् च यत् पुत्रसमांशभाक्त्वम् "उपसर्जनं प्रधानस्य" (म्ध् ९.१२१) इत्य् अनेन, तस्यायम् अपवादः । उभयस्य च प्रामाण्यात् विकल्पितस्य च गुणापेक्षया व्यवस्था[^४१२] । न ह्य् अन्यद्[^४१३] अस्य श्लोकस्य प्रोयोजनम् अस्ति, प्राग् उक्तत्वात् सर्वस्य । **क्षेत्रिकस्य**[^४१४] क्षेत्रस्वामिनस् **तद् बीजं** तत्कार्यकरत्वात् प्रशंसयैवम् उच्यते । अत एवाह **धर्मतः** धर्मेण शास्त्रीयया व्यवस्थया । तत्र प्रमाणान्तरं दृश्येन[^४१५] रूपेण **प्रसवः** अपत्य्म् । अर्थवादः[^४१६] श्लोकः ॥ ९.१४५ ॥


[^४१६]:
     M G: apatyārthavādaḥ


[^४१५]:
     M G DK: dṛśyeta


[^४१४]:
     DK connects sarvasya kṣetrikasya


[^४१३]:
     M G: vyavasthāne hy anyad


[^४१२]:
     DK: vyavasthānaṃ


[^४११]:
     DK (1: 1318): nocyeta

> **धनं यो बिभृयाद् भ्रातुर् मृतस्य स्त्रियम् एव च ।**  
> **सो ऽपत्यं भ्रातुर् उत्पाद्य दद्यात् तस्यैव तद् धनम् ॥ ९.१४६ ॥**

विभक्तधनस्य भ्रातुर् अभावे विधिर् अयम् उच्यते । पुर्वस् तु सह वसतः । एतावान् पूर्वोत्तरयोर् विध्योर् विशेषः । **सो ऽपत्यं भ्रातुर् उत्पाद्य** नियोगधर्मेणेति व्याख्येयम् । **दद्यात् तस्यैव**[^४१७] न पुनस् तदीयायै च मात्रे । अनेनैव च दर्शनेन स्त्रियो भरणार्हा । न तु पतिधनैश्वर्य इति, अन्यथैव वक्ष्यमाणत्वात् । **तस्य तद् धनम्** । **तस्य** विभक्तधनस्य **धनं** दद्याद् इति[^४१८] ॥ ९.१४६ ॥


[^४१८]:
     M G: vakṣyamāṇatvāt tasya vacanaṃ dadyād iti


[^४१७]:
     M G: na dadyāt

> **यानियुक्तान्यतः पुत्रं देवराद् वाप्य् अवाप्नुयात् ।**  
> **तं कामजम् अरिक्थीयं मिथ्योत्पन्नं**[^४१९]** प्रचक्षते ॥ ९.१४७ ॥**


[^४१९]:
     M G DK (1: 1396): vṛthotpannaṃ

अनियुक्तेति प्रश्लेषो[^४२०] द्रष्टव्यः । पूर्वोक्तेन च विरोधो[^४२१] यतस् तथा सत्य् अनर्थक इति चेद् उक्तः पौनरुक्त्यपरिहारस् तत्र तत्र । पूर्वे तु न तम् इच्छन्ति[^४२२] । ततश् चेयं व्याख्या । नियुक्तायाम् अपि जातः पैतृकं रिक्थं नार्हति । **कामजम्** इति । यत् तु उत्तर उच्यते, यद्य् अपि नियोगात् प्रवर्तते न कामात् तथापि तत्र कामो ऽवश्यभावी, अत उच्यते- **तं कामजम्** इति । **मिथ्योत्पन्नं** यदर्थम् उत्पादितस् तत् कार्यानर्हत्वाद् एवम् उच्यते । एवं च पूर्वोक्तस्य भागार्हत्वस्य प्रतिषेधो ऽयम् अतश् च विकल्पितम् । **अनियुक्तेति**[^४२३] पाठे पुनः पाठान् न संगच्छेतेतराम्[^४२४] इत्य् उपाध्यायः ॥ ९.१४७ ॥


[^४२४]:
     DK: saṃgacchatetarām


[^४२३]:
     M G omit: aniyukteti


[^४२२]:
     M G: - parihāras tatra tu pūrvānumatam icchanti


[^४२१]:
     M G: virodhe


[^४२०]:
     M G: aniyuktena ca praśleṣo; DK: ca preśleṣo

> **एतद् विधानं विज्ञेयं विभागस्यैकयोनिषु ।**  
> **बह्वीषु चैकजातानां नानास्त्रीषु निबोधत ॥ ९.१४८ ॥**

**एकयोनिषु** एकजातीयजानां सर्वहरत्वम् एव । **नानास्त्रीषु** नानाजातीयास्व् इदानीं व्याचक्षते । **बह्वीष्व्** इत्य् अनुवादः । 

- <u>अन्ये तु</u> विवक्षितं मन्यन्ते । नानाजातीयासु बह्वीषु जातानां[^४२५] वक्ष्यमाणा[^४२६] "चतुरो ऽंशान् हरेत्" (म्ध् ९.१५३) इत्यादि भागव्यवस्था । एकस्यां तु विजातीयायां जातानां[^४२७] सर्वहरत्वम् एव[^४२८] ॥ ९.१४८ ॥


[^४२८]:
     J: vijātīyāyāṃ kadāpi na prayujyate tasyehāsaṃbhavād agrahaṇam (partly taken from com. on 150)


[^४२७]:
     M G: jātīyāyāṃ


[^४२६]:
     M G: vakṣyamāṇau


[^४२५]:
     M G DK (1: 1245): manyante | 'nena nānājātīyāyāṃ jātānāṃ

> **ब्राह्मणस्यानुपूर्व्येण चतस्रस् तु यदि स्त्रियः ।**  
> **तासां पुत्रेषु जातेषु विभागे ऽयं विधिः स्मृतः ॥ ९.१४९ ॥**

**अनुपूर्व**ग्रहणं तृतीये दर्शितस्य क्रमस्यानुवादः । अयम् अपि वक्ष्यमाणसंक्षेपप्रतिज्ञानार्थः ॥ ९.१४९ ॥

> **कीनाशो गोवृषो यानम् अलङ्कारश् च वेश्म च ।**  
> **विप्रस्यौद्धारिकं देयम् एकांशश् च प्रधानतः ॥ ९.१५० ॥**

**कीनाशो** कर्षकः,[^४२९] कदर्ये ऽपि प्रयुज्यते । तस्येहासंभवाद् अग्रहणम्[^४३०] । तथा च मन्त्रः- "इन्द्र आसीत् सीरपतिः, कीनाशा आसन् मरुतः, यथा सुतं कीनाशा अभियन्तु वाहैः" (च्ड़्। अव् ६.३०.१) इति । **यानं** गन्त्र्यादिः । **अलंकारः** पितृधृताङ्गुलीयकादिः । **वेश्म** प्रधानम् । **एकांशश् च** यावन्तो ऽंशास् तत एकः प्रधानभूतस् तस्य दातव्यः । एतन् मध्यकाद् उद्धृत्य ज्येष्ठस्य[^४३१] शिष्टं वक्ष्यमाणकल्पनया विभजनीयम् ॥ ९.१५० ॥


[^४३१]:
     J places jyeṣṭhasya before etan


[^४३०]:
     J omits: kadarye 'pi prayujyate | tasyehāsaṃbhavād agrahaṇam (see under 148 for this confusion)


[^४२९]:
     M G omit: kīnāśo karṣakaḥ; J: vāhaḥ; 

> **त्र्यंशं दायाद् धरेद् विप्रो द्वाव् अंशौ क्षत्रियासुतः ।**  
> **वैश्याजः सार्धम् एवांशम् अंशं शूद्रासुतो हरेत् ॥ ९.१५१ ॥**

सत्य् अप्य् एकत्वश्रवणाद् द्विबहुष्व्[^४३२] अपि समांशेष्व् एषैव कल्पना दर्शिता । विषमसंख्येषु तु कल्पना[^४३३] ॥ ९.१५१ ॥


[^४३३]:
     M G: -saṃkhyeṣv akalpanā


[^४३२]:
     M G: dhi bahuṣv

> **सर्वं वा रिक्थजातं तद् दशधा परिकल्प्य च ।**  
> **धर्म्यं विभागं कुर्वीत विधिनानेन धर्मवित् ॥ ९.१५२ ॥**

**रिक्थजातं** धनरूपम् । धर्मप्रवचनाद् **धर्म्यम्** । पूर्वोक्तं नानुमन्यते, वक्ष्यमाणप्रतिज्ञाश्लोकात् ॥ ९.१५२ ॥

> **चतुरो ऽंशान् हरेद् विप्रस् त्रीन् अंशान् क्षत्रियासुतः ।**  
> **वैश्यापुत्रो हरेत् द्व्यंशम् अंशं शूद्रासुतो हरेत् ॥ ९.१५३ ॥**

इहाविशेषेणापि[^४३४] क्षत्रियादिपुत्राणां भागश्रवणे स्मृत्यन्तरे विशिष्टयोर् आगमयोर् अन्यो[^४३५] भागविशेषः श्रूयते ।


[^४३५]:
     M G: viśiṣṭāyāgamāyāṣṭamo


[^४३४]:
     J: iha viśeṣeṇāpi (although Jha's translation follows the reading aviśeṣeṇa)

- न प्रतिग्रहभूर् देया क्षत्रियायाः सुताय वै ।

- यद्य् अप्य् एषां पिता दद्यान् मृते विप्रासुतो हरेत् ॥ इति । 

प्रतिग्रहोपात्ता प्रतिग्रहभूः । क्रयाद्युपात्ताया न निषेधः । तथान्यत्र पठ्यते- "शूद्रायां तु द्विजाज् जातो न भूमेर् भागम् अर्हति" इति भूमिमात्रस्य शूद्रापुत्रे निषेधः । एतच् च यत्रान्यद् धनम् अस्ति तद्विषयं द्रष्टव्यम् । अन्यथा दशमांशवचनम् उपतिष्ठेत । धनान्तराभावे च जीविकैव न स्यात् । 

- अहं तु ब्रुवे- भागदानं तु निषिध्यते । प्रजीवनार्थत्वं चोपकल्पनम् अनिवारितम् एव । को विशेष इति चेत्, भागपक्षे सर्वेण सर्वत्र[^४३६] स्वरिक्थोत्पत्तौ दानविक्रयादिष्व् अपि युज्यते । इतरत्र तूपजीवनं तदुत्पन्नस्य । 


[^४३६]:
     M G: sarvaṃ

- व्रीह्योदनं च प्रजीवनं ब्राह्मणीपुत्राद् एव शूद्रो लभ्यते, किं भूमिभागकल्पनया । तथा चोक्तम् "लभते तद्वृत्तिमूलम् अन्तेवासिविधिना" (ग्ध् २८.३९) इति । 

- <u>सत्यम्</u> । पितृधननिमित्तं तु तस्य प्रजीवनं कल्पयितव्यम् । भागकाले च यदि न कल्पेत, तदा द्विजातयो भ्रातरः कदाचिद् असद्वृत्तयो निमित्तान्तरतो वा दानविक्रयादिनापहरेयुः । उच्छिद्येत तदास्य जीवनम् । विकल्पिते तु तदीयाम् अनुज्ञाम् अन्तरेण न[^४३७] लभते ऽन्यत्र नियुक्तम् ॥ ९.१५३ ॥


[^४३७]:
     M G omit: na

> **यद्य् अपि स्यात् तु सत्पुत्रो यद्य्**[^४३८]** असत्पुत्रो ऽपि वा भवेत् ।**  
> **नाधिकं दशमाद् दद्याच् छूद्रापुत्राय धर्मतः ॥ ९.१५४ ॥**

**सत्पुत्रो** विद्यमानपुत्रः ब्राह्मणीपुत्र एव वा । विद्यमानो विवक्षितो न द्विजातिपुत्रमात्रम् अतश् चासति ब्राह्मणपुत्रे क्षत्रियवैशयोः सतोर् अप्य् अष्टमांशं लभते,[^४३९] केवले च वैश्यपुत्रे तृतीयम् । 


[^४३९]:
     M G: labheta

- <u>अन्ये</u> त्व् अविशेषेण द्विजातिपुत्राभावो[^४४०] ऽपुत्रपदेनोक्त इत्य् आहुः । अस्मिन् पक्षे सपिण्डगामि दशमांशशेषधनम्[^४४१] । 


[^४४१]:
     J adds: śūdro labhate


[^४४०]:
     M G: -ābhāve

- <u>इयं</u> त्व् अदुष्टा व्यावस्था[^४४२] । यदा[^४४३] बहुवचनं योगक्षेमे[^४४४] तदा दशमांशं हर्च् छौद्रः । अथ कतिपयजनजीवनपर्याप्तं तदा शूद्रपुत्रस्यैव । 


[^४४४]:
     J omit: yoga-


[^४४३]:
     M G omit: yadā


[^४४२]:
     M G: tu draṣṭavyāvasthā

- क्षत्रियादीनां समानासमानजातीयास्त्रीजातानां[^४४५] स्मृत्यन्तरे विधिर् दर्शितः- "क्षत्रजास् त्रिद्व्येकभागा विड्जाः स्युर् द्व्येकभागिनः" (य्ध् २.१२९) । क्षत्रियाजाताः[^४४६] स्वजातीयविजातीयासु शूद्रपर्यन्तासु[^४४७] वर्णक्रमेण त्र्यादिभागहराः । तदा तेन स्वधनं क्षत्रियस्य शूद्राः षष्ठम् अंशं लभन्ते, विशश् च तृतीयम् ।


[^४४७]:
     DK: svajātīyavijātīyāḥ śūdraparyantāḥ


[^४४६]:
     DK: -jātāś ca


[^४४५]:
     M G: samānabhāvajātīyā-

- <u>अन्ये त्व्</u> अस्य श्लोकस्य सामर्थ्यम् आहुः । शूद्रपुत्राय यदा ददाति तदानेन धनं संकलय्य दशो ऽंशो दातव्यो न तदधिकः सत्य् अपि स्वातन्त्र्ये । यथा वक्ष्यति "यद् एवास्य पिता दद्यात्" (म्ध् ९.१५५) इति । 

- अस्मिन् पक्षे "सपुत्रो[^४४८] दद्यात्" इति समानाधिकरणे पदे उपपन्नतरे । इतरथा "यस्य सदसत्पुत्रः पिता स दद्यात्" इति संबन्धो दुश्लिष्टः स्यात् । सपुत्रपदेनास्य पुत्रादेर् अभिधानम्, दद्याद् इति जीवतः पुत्रसपिन्डादेः । 


[^४४८]:
     DK: satputro

- ततश् च यदि क्षत्रियवैश्यापुत्रौ न स्तः केवलौ ब्राह्मणशूद्रौ, तदा न शूद्रस्य दशम एवांशः, किं तर्ह्य् अत्यल्पं नाधिकतरं धनं लभते । यत्र दश गावः सन्ति तत्र चतस्रो ब्राह्मणस्यैका शूद्रस्य पञ्च क्षत्रियवैश्ययोः । यदा तौ न स्तः तदा पञ्चगावस् तयैव कल्पनया ब्राह्मणशूद्राभ्यां विभजनीयाः । यदि सर्वा ब्राह्मण आदद्यान् न चांशहरः स्यान् न चतुरंशहरः । तस्मात् "चतुरो ऽंशान् हरेत्" (म्ध् ९.१५३) इति चतुर्षु भ्रातृषु सत्सु कल्पना । शूद्रस्यापि दशमांशहरत्वं[^४४९] चतुर्ष्व् एव । द्वयोस् त्रिषु चतुर्षूभयोर् भागाधिक्यम् ॥ ९.१५४ ॥


[^४४९]:
     J: daśamoṃśa-

> **ब्राह्मणक्षत्रियविशां शूद्रापुत्रो न रिक्थभाक् ।**  
> **यद् एवास्य पिता दद्यात् तद् एवास्य धनं भवेत् ॥ ९.१५५ ॥**

**न रिक्थभाक् **द्विजातीनां** शूद्रापुत्रः** । किं सदा । नेत्याह- **यद् एवास्य पिता दद्यात् तत्** । **अस्य** पित्रा दशमांशकल्पना कृता **तद् एव** तत् तस्य, तदधिकं पैत्रिकं नान्यल् लभते । तत्रापि शङ्खेनोक्तम्- "न शूद्रपुत्रो ऽर्थभागी । यद् एवास्य पिता दद्यात् स एव तस्य भागो, गोमिथुनं त्व् अपरं दद्युः" । "विभागकाले भ्रातरः" इति वाक्यशेषः । 

- <u>अन्ये</u> त्व् अनूढायाः शूद्रायाः पुत्रस्येमं विधिम् इच्छन्ति । न ह्य् अत्र विवाहलिङ्गं किंचिद् अस्तीति वदन्तः[^४५०] । जातिविशेषवचनः शूद्राशब्दः । अतो यद् एवास्य पिता दद्यात्, अतो यद् अस्य प्रजीवनं पित्रा दत्तं तद् एव दातव्यम् । अथ तेन काचिद्[^४५१] विभागकल्पना कृता, यावज्जीवं जीवनाय, तदा तद् एवास्य धनं न भ्रातृभिः किंचिद् दातव्यम् । यथा गौतमः शूद्रापुत्रप्रकरण एवाह- "अपरिग्रहीतास्व् अपि शुश्रूषुश्[^४५२] चेल् लभेत[^४५३] वृत्तिमूलम् अन्तेवासिविधिना" (ग्ध् २८.३९) इति । 


[^४५३]:
     M G DK (1: 1396): labhate


[^४५२]:
     M G: śuśrūṣā


[^४५१]:
     M G: kā


[^४५०]:
     M G omit: vadantaḥ

- <u>तेषां</u> मते क्षत्रियवैश्ययोर् अनूढयोर् जाता रिक्थहराः प्राप्नुवन्ति । तत्र च कियान् अंश इति न ज्ञायते । "यावान् अंश ऊढयोः" इति चेत्, तत्रापि नोढाग्रहणं न लिङ्गं वचनं नास्ति । 

- <u>कथं</u> नास्ति ।

- "<u>एक</u> एवौरसः पुत्रः" (म्ध् ९.१६३) इति धर्मपत्नीष्व् औरसो न चानूढयोर् जातानाम् औरसलक्षणम् अस्ति । उक्तं च "अनियुक्तासुतश् चैव" (म्ध् ९.१४३) इत्यादि । 

- <u>अथ</u>[^४५४] अभ्रातृजायाविषयम्[^४५५] एतत् । तत्र किल नियोगे विहते[^४५६] "अनियुक्तासुतः" (म्ध् ९.१४३) इति प्रतिषेधे ऽपि, तद्विषया बुद्धिर् उपजायते । 


[^४५६]:
     J: vihite


[^४५५]:
     J: bhrātṛjāyā-


[^४५४]:
     M G DK omit: atha

- <u>अत्राप्य्</u> अस्ति तर्हि जातमात्रेष्व् इति । तस्मात् परस्त्रीषु नियोगेन विना "अनियुक्तासुताः" सर्वेषां च तेषां प्रजीवनम् उक्तम् ॥ ९.१५५ ॥

> **समवर्णासु वा**[^४५७]** जाताः सर्वे पुत्रा द्विजन्मनाम् ।**  
> **उद्धारं ज्यायसे दत्वा भजेरन्न् इतरे समम् ॥ ९.१५६ ॥**

**वा**शब्दो द्वितीयं विकल्पम् अन्तरेणानुपपद्यमानः प्रकृतम् अपेक्ष्य निराकाङ्क्षो भवति । **समवर्णास्व्** असमवर्णासु **वा** शूद्रसैव सर्वधनहरत्वनिषेधाद् द्विजातिविषयम् एव विज्ञायते । तेन ब्राह्मणस्यासति ब्राह्मणीपुत्रे क्षत्रियादिजाताः सर्वधनहरा भवन्तीत्य् उक्तं भवति । एवं क्षत्रियस्य[^४५८] वैश्यापुत्रः । 


[^४५८]:
     M G: kṣatriyā-

- न त्व् अयम् अर्थः **उद्धारं ज्यायसे दत्वा सर्वे **ऽसवर्णा**जाताः समं** सवर्णापुत्रैर् **भजेरन्**, प्रागुक्तैकांशापचयविरोधात् । 

- <u>यद्य्</u> अप्य् उक्तं निर्गुणेषु सवर्णापुत्रेषु गुणवत्स्व् इतरेषु युक्तम् एव साम्यम् । तथा चोक्तम्-[^४५९] उक्तम् "सवर्णापुत्रो अन्यायवृत्तो न लभतैकेषाम्" (ग्ध् २८.४०) इति ।


[^४५९]:
     M G: tathāpy uktam

- <u>तद् एतद्</u> असत्, जातेर् अत्यन्तमान्यत्वात् । "उत्पन्नो वार्थस्वाम्यम् इत्य् आचार्याः" इति । तेनेयम् अत्र व्याख्या । असत्सु सवर्णास्व् असवर्णास्व् अपि ये[^४६०] जातास् ते ऽपि जायांशम् उद्धारेण सवर्णवद्[^४६१] विभजेरन् ॥ ९.१५६ ॥


[^४६१]:
     M G J: savarṇād


[^४६०]:
     M G DK omit: ye

> **शूद्रस्य तु सवर्णैव नान्या भार्या विधीयते ।**  
> **तस्यां जाताः समांशाः स्युर् यदि पुत्रशतं भवेत् ॥ ९.१५७ ॥**

प्रतिलोमविवाहः[^४६२] शूद्रस्य नेष्यते । उक्तानुवादो ऽयम् । **तस्यां जाताः समांशाः स्युर्** इति । पञ्चमस्य जात्यन्तरस्याभावाद् एवम् उक्तम् । सवर्णैव तस्य भार्या नान्यास्तीति ॥ ९.१५७ ॥


[^४६२]:
     M G: pratilomāvivāhaḥ

> **पुत्रान् द्वादश यान् आह नृणां स्वायंभुवो मनुः ।**  
> **तेषां षड् बन्धुदायादाः षड् अदायादबान्धवाः ॥ ९.१५८ ॥**

वक्ष्यमाणसूत्रस्थानम् एतत् । **बन्धु**शब्दो **बान्दव**पर्यायः । गोत्रहरा दायहराश् च षड् इतरे विपरीताः । यद् अत्र तत्त्वं तदुपरिष्टान् निदर्शयिष्यते ॥ ९.१५८ ॥

> **औरसः क्षेत्रजश् चैव दत्तः कृत्त्रिम एव च ।**  
> **गूढोत्पन्नो ऽपविद्धश् च दायादा बान्धवाश् च षट् ॥ ९.१५९ ॥**  
> **कानीनश् च सहोढश् च क्रीतः पौनर्भवस् तथा ।**  
> **स्वयंदत्तश् च शौद्रश् च षडदायादबान्धवाः ॥ ९.१६० ॥**

श्लोकद्वयेन संख्यानिर्देशो वर्गद्वयप्रदर्शनार्थः ॥ ९.१५९–१६० ॥

> **यादृशं फलम् आप्नोति कुप्लवैः संतरं जलम् ।**  
> **तादृशं फलम् आप्नोति कुपुत्रैः संतरंस् तमः ॥ ९.१६१ ॥**

क्षेत्रजादीनाम् औरसेन सहोपदेशात् तुल्यत्वासङ्का[^४६३] । तन्निषेधर्थम् इदम् । न तुल्यम् औरसेनोपकारं कर्तुं शक्ताः **कुपुत्राः** क्षेत्रजादयः । असत्य् अपि विशेषश्रवणे प्रकृतत्वाद् एवं व्याख्यानयन्ति । 


[^४६३]:
     M G: tu nāsaṅkā

- <u>अन्ये</u> तु **कुपुत्रान्** अनियुक्तासुतान्[^४६४] मन्यन्ते । 


[^४६४]:
     M G: abhiyuktā-

- एतद् उक्तं भवति । नैतेषु सत्सु पुत्रवान् अहम् इति कृतिनम् आत्मानं मन्येत[^४६५] । किं तर्हि, औरसोत्पादने पुनर् अपि यत्नवता भवितव्यम् । 


[^४६५]:
     M G J: manyante

- **तमः** पारलौकिकं दुष्कृतकर्मजं दुःखम् ऋणापाकरणनिमित्तम् "प्रजया[^४६६] पितृभ्यः" (त्स् ६.३.१०.५) इति ॥ ९.१६१ ॥


[^४६६]:
     M G J: saprajayā

> **यद्य् एकरिक्थिनौ स्याताम् औरसक्षेत्रजौ सुतौ ।**  
> **यस्य यत् पैतृकं रिक्थं स तद् गृह्णीत नेतरः ॥ ९.१६२ ॥**

क्लीबस्य प्राग् उपात्ते क्षेत्रजे "यस् तल्पजः प्रमीतस्य व्याधितस्य वा" (म्ध् ९.१६७) इति, पश्चाद् औषधे कथंचित् क्लीबत्वनिवृत्तौ, संभवति क्षेत्रजौरसयोर् युगपद्भावः । किं तु "तयोर् यद् यस्य पित्र्यम्" (म्ध् ९.१९१) इति नोपपद्यते, क्षेत्रिक एव तस्य पिता,[^४६७] तदीयम् एवासौ रिक्थं लभेतेति । जनयितुर् यदि नाम पितृव्यपदेशः स्याद् अपि जननहेतुकः,[^४६८] तस्माद् अपि पुत्रः सुतो ऽयम् उपचारात् क्षेत्रज इत्य् उक्तः । तत्रौरसे बाले मात्रा धने[^४६९] गृहीते कथंचिद् अपचारिणा पुमपत्यम्[^४७०] उत्पादितं भवतीति । तेन च[^४७१] तदायत्तम्[^४७२] एव प्रीत्यादिना धनं कृतम्, न चास्य सपिण्डाः सन्ति । अस्याम् अवस्थायां यद्य् अस्य पित्र्यम् उपपद्यते एतद् एव लिङ्गम् । अनियुक्तासुतादयो ऽसत्सु सपिण्डेषु जनयितू रिक्थहरा भवन्तीति । 


[^४७२]:
     J: parāyattam


[^४७१]:
     M G J: na ca


[^४७०]:
     M G: apacāriṇaḥ putram apatyam utpāditaṃ; J: kathaṃcit janayituḥ anyad apatyan notpātidaṃ


[^४६९]:
     M G: mātṛdhane; J: tatraurasena pitṛdhane


[^४६८]:
     M G: janako hetuḥ


[^४६७]:
     M G J omit: kṣetrajaurasayor yugapadbhāvaḥ  . . . kṣetrika eva tasya pitā

- <u>अन्ये</u> तु व्याचक्षते । सति दायादे समुत्पन्नः क्षेत्रजः स जनयितुर् लभते रिक्थम्, न क्षेत्रिकात्, सत्य् औरसे । उक्तश् च तस्य सत्य् औरसे भागः- "औरसक्षेत्रजौ पुत्रौ पितू रक्थस्य भागिनौ" (म्ध् १.१६५) इति । तथा "षष्ठं तु क्षेत्रजस्यांशम्" (म्ध् ९.१६४) इति । 

- **एकरिक्थिनौ** एकहस्तस्थधनौ यथा च तौ भवतस् तथा दर्शयति ॥ ९.१६२ ॥

> **एक एवौरसः पुत्रः पित्र्यस्य वसुनः प्रभुः ।**  
> **शेषाणाम् आनृशंस्यार्थं प्रदद्यात् तु प्रजीवनम् ॥ ९.१६३ ॥**

सत्य् औरसे क्षेत्रजादयः[^४७३] सर्वे ऽदायादाः **प्रजीवनम्** औरसाल् लभेरन् । **आनृशंस्यम्** अपापम् । अददत् पापम् आप्नोति ॥ ९.१६३ ॥


[^४७३]:
     M G DK (1: 1324): kṣetrajād anye

> **षष्ठं तु क्षेत्रजस्यांशं प्रदद्यात् पैतृकाद् धनात् ।**  
> **औरसो विभजन् दायं पित्र्यं पञ्चमम् एव वा ॥ ९.१६४ ॥**

क्रीतादिपुत्रवत् प्रजीवनमात्रे प्राप्ते, क्षेत्रजस्य भागविकल्पो ऽयम् उच्यते । स च गुणापेक्षः ॥ ९.१६४ ॥

> **औरसक्षेत्रजौ पुत्रौ पितृरिक्थस्य**[^४७४]** भागिनौ ।**  
> **दशापरे तु क्रमशो गोत्ररिक्थांशभागिनः ॥ ९.१६५ ॥**

आद्यो ऽर्धश्लोकः[^४७५] पूर्वोक्तविध्यनुवाद एव, न[^४७६] पुनर् विध्यन्तरम् । औरसेन साम्यं क्षेत्रजस्य नेष्यते । 


[^४७६]:
     M G omit: na


[^४७५]:
     M G J: 'yaṃ ślokaḥ

- **गोत्रभागिनो रिक्थांशभागिनश्** च । **रिक्थांशः** प्रजीवनसंमित इत्य् उक्तः । दत्तके च क्षेत्रजवत् स्मृत्यन्तरम् उदाहरन्ति । **क्रमशः** । औरसक्षेत्रजौ युगपद् भागहरौ, अन्येषां तु पूर्वाभाव उत्तरस्य भागहरत्वम् । यद्य् एषां "षट् दायादाः षडदायादाः" (म्ध् ९.१५८) इति, वर्गद्वयप्रतिभागेन दायादादायादयोर् अनयो रिक्थवचनम् अनुपपन्नम्, सत्य् औरसे ऽदायादा इति । आद्याः षण् महोपकारा इतरे षट् न्यूना इति । आद्या औरसाद् अन्ये समानाफलाः । एवम् उत्तरे षट् ततो न्यूनाः । अवान्तरापेक्षया तुल्या एव । न पूर्वोत्तरपठितानां भेदो ऽस्ति ॥ ९.१६५ ॥

> **स्वक्षेत्रे संस्कृतायां तु स्वयम् उत्पादयेद् धि यम् ।**  
> **तम् औरसं विजानीयात् पुत्रं प्रथमकल्पिकम्**[^४७७]** ॥ ९.१६६ ॥**


[^४७७]:
     M G DK (1: 1303): -kalpitam

आत्मीयवचनः **स्व**शब्दो न समानजातीयताम् आह । एतेन स्वयं **संस्कृतायां** जात **औरस** इतरथासंस्कृतायां[^४७८] निवृत्तिपरः संस्कृतशब्दः संभाव्यते । ततश् चान्येन संस्कृतायाम् अप्य्[^४७९] औरसः स्यात् । उक्तार्थे च **स्व**शब्दे क्षत्रियादिपुत्रा अप्य् औरसा भवन्ति । न हि तेषाम् अन्यत् पुत्रलक्षणम् अस्ति । 


[^४७९]:
     M G J: anya


[^४७८]:
     DK: -kṛtāyā

- <u>अन्ये</u> तु **प्राथमकल्पिकम्** औरसविशेषणं मन्वानाः[^४८०] क्षत्रियापुत्रान् औरसान् असंपूर्णलक्षणान्[^४८१] मन्यन्ते । 


[^४८१]:
     M G: saṃpūrṇa-


[^४८०]:
     M G: caturaḥ

- <u>एवं</u> तु व्याख्याने यथा **स्वक्षेत्रे संस्कृतायाम्** असंपूर्णलक्षण औरसस् तच् च स्वे ऽसंस्कृतायां प्राप्नोति, किं पुनः क्षत्रियादीनाम् औरसत्वेन, पुत्रास् तावद् भवन्ति परिमितांशभाजश् च । 

- <u>अथोच्यते</u> । असत्य् औरसक्षेत्रजादिलक्षणे द्वादशसंख्यानियमात् कथं पुत्रत्वम् इति ।

- <u>अत्रोच्यते</u> । किम् उ लक्षणेन, लोकतो व्यवहारप्रसिद्धेः । तथा हि यो यतो जातः स तस्य पुत्र इति लौकिका व्यवहरन्ति । तथा चाजनके[^४८२] कश्चित् पितृव्यवहारं कुर्वन्न् अन्येनेति बोध्यते "नैष ते पिता न हि त्वम् अनेन जातः" इति । अन्वयव्यतिरेकाभ्यां जनकः पिता जन्यश् च पुत्र इत्य् एतद् अवगम्यते । 


[^४८२]:
     M G: ca janake

- विशेषव्यपदेशार्थस् तु लक्षणारम्भः । यत्[^४८३] तु क्षेत्रजादिजनके वा पुत्रत्वम् इति, तत्कार्यनिबन्धनम् अपुत्रस्यापि कार्यविधानात् पुत्रत्वम्, पुत्रत्वस्य तन्निषेधान् न जतत्वम्[^४८४] इति । तथा चैते प्रतिनिधय उच्यन्ते तैः । अत्रायं जन्मनिबन्धे हि पुत्रत्वे औरसपुनर्भवनियुक्तासुतानां विशेषो न स्यात्, जन्मनस् तुल्यत्वात् । किं च पुत्रकार्यकारणान् नैव कश्चिद् अपुत्रः स्यात् । यस् तु लौकिको व्यवहारः असौ जनके ऽपि पितृव्यवहारदर्शनाद् व्यभिचारी । 


[^४८४]:
     DK: tanniṣedhārthaṃ jātatvam


[^४८३]:
     M G: ye

- तेन, सत्य् अपि प्रयोगे, इन्द्रादिशब्दवल् लोकतो ऽर्थातिशयाच् छास्त्रे चोत्पत्तिविधानाद् भार्यादिव्यवहारवत् पुत्रव्यवहारो ऽवगन्तव्यः । 

- तत्र च यद् औरसस्य प्राथमकल्पिकत्ववचनं तत्र व्यवहारो ऽवगन्तव्यः । न व्यवहारे, किं तर्ह्य् उपकारे[^४८५] ऽपि, पितुर् उपकारेण दृष्टं[^४८६] यथौरसो भूयांसं शक्नोत्य् उपकर्तुम्[^४८७] इति **प्राथमकल्पिकम्** इति[^४८८] ज्ञापयति । उपकारापचयाभिप्रायाच् च प्रतिनिधिव्यवहारः[^४८९] । न ह्य् एषां प्रतिनिधिता संभवति, प्रारब्धस्य कर्मणो ऽङ्गोपचारप्रतिनिधेः[^४९०] । न च पुत्रः कर्माङ्गम्,[^४९१] अपत्योत्पादनकर्मणो गुणकर्मत्वात्[^४९२] । तेन सत्य् एव क्षेत्रजादीनां पुत्रत्वे[^४९३] प्रतिनिधित्ववचनम् औरसत्वप्रशंसार्थम् । यथा "अपशवो वान्ये गोऽश्वेभ्यः पशवो गोऽश्वाः" इति पशूनाम् अपशुत्ववचनं गवाश्वानां प्रशंसितुम् । 


[^४९३]:
     M G: eva kṣetraje


[^४९२]:
     DK: -karmaṇo 'guṇa-


[^४९१]:
     M G: putrakarmāgamo; DK: putrakarmāṅgam


[^४९०]:
     DK: 'ṅgāpacāre pratinidhir


[^४८९]:
     M G: upakārāpacayo hi prāyaścittapratinidhivyavahāraḥ


[^४८८]:
     M G omit: prāthamakalpikam iti; DK: upakartuṃ na tathetare iti


[^४८७]:
     M G: apakartum


[^४८६]:
     M G: dṛṣṭo


[^४८५]:
     M G: apakāre

- यदा च यो यदीयाद् बीजाज् जातः स तस्य पुत्र इति, तथा च दर्शितं महाभारते । द्वैपायनाज् जाताः पाण्डुधृतराष्ट्रविदुरादयो नैते व्यास्यपुत्रा इति व्यपदिश्यन्ते । यथा च सप्रयोजनं[^४९४] क्षत्रियादिपुत्राणाम् औरसत्वं तथोपपादितम् । पुत्रिकापुत्रस्य पुत्रत्वे[^४९५] द्वादशसंख्यातिरेक आप्नोति । 


[^४९५]:
     M G: atha kṣatriyāputrikāputratve; DK: atha kṣetrajādiṣu putrikāputreṇa


[^४९४]:
     M G: atha svayaṃ prayojanaṃ

- भवतु को दोषः । त्रयोदशो ऽयं पुत्रो ऽस्तु । औरसेन तुल्यफलत्वात् तद्गहणम्,[^४९६] तत्साम्याच् च । तथा च स्मृत्यन्तरम्- "तत्समः पुत्रिकासुतः" (य्ध् २.१३२) इति ॥ ९.१६६ ॥


[^४९६]:
     M D add: atas; DK add: iti

> **यस् तल्पजः प्रमीतस्य क्लीबस्य व्याधितस्य वा ।**  
> **स्वधर्मेण नियुक्तायां स पुत्रः क्षेत्रजः स्मृतः ॥ ९.१६७ ॥**

**व्याधितस्य्**आप्रतीकारराजयक्ष्मादिव्याधितस्य । अवशिष्टं स्पष्टम् ॥ ९.१६७ ॥

> **माता पिता वा दद्यातां यम् अद्भिः पुत्रम् आपदि ।**  
> **सदृशं प्रीतिसंयुक्तं स ज्ञेयो दत्रिमः सुतः ॥ ९.१६८ ॥**

**च**शब्दः पत्ःइतुं वा युक्तः, "माता पिता च" इति[^४९७] । न ह्य् उभयोर् अपत्यम् अन्यतरानिच्छायां दातुं युक्तम् । अथापि **वा**शब्दः पठ्यते । तथा चोक्तम्- "माता पिता वा दद्यात्," "तयोर् अपि पिता श्रेयान्" (न्स्म् १.३३) इति कार्यान्तरविनियोगविषयम् एतत् । 


[^४९७]:
     DK adds: na vāśabdaḥ

- <u>ननु</u> स्वत्वापत्तौ[^४९८] मातुः स्वम् इति[^४९९] पितरि पुत्रं प्रति दातृत्वं नास्ति । 


[^४९९]:
     J: sānumāpīdṛśaṃ daśāntu


[^४९८]:
     M G J: svatvāpattau

- <u>सत्यम्</u>, पितृत इति वचने "अभावे बीजिनो माता"[^५००] (न्स्म् १.३३) इति विनियोगविशेषविषयत्वात्[^५०१] सदृशम् इत्य्[^५०२] उक्तम् । आह च वसिष्ठः- "न स्त्री पुत्रं दद्यात् प्रतिगृह्णीयाच् च" (वध् १५.३) इति ।


[^५०२]:
     J: sadṛśety


[^५०१]:
     M G: yogaviśeṣaviṣayatvāt; J: bījino nāsti viyoge viśeṣaviṣayatvāt


[^५००]:
     J: abhāvo; M G: bīninām; M G J omit: mātā

- [^५०३]**सदृशं** न जातितः, किं तर्हि कुलानुरूपैर् गुणैः । क्षत्रियादिर् अपि ब्राह्मणस्य दत्तको युज्यते । **प्रीति**ग्रहणं[^५०४] लोभादिना प्रतिषेधार्थम् ॥ ९.१६८ ॥


[^५०४]:
     M G: pratigrahaṇaṃ


[^५०३]:
     DK adds at beginning: sadṛśam ity uktaṃ

> **सदृशं तु प्रकुर्याद् यं गुणदोषविचक्षणम् ।**  
> **पुत्रं पुत्रगुणैर् युक्तं स विज्ञेयश् च कृत्रिमः ॥ ९.१६९ ॥**

अत्रापि **सदृशो** गुणत एव विज्ञेयः । ये[^५०५] तु सदृशं सवर्णं व्याचक्षते, तेषां सजातीय इति एष पाठो युक्तो यद्य् अयम् अर्थो ऽभिप्रेतः । न तु[^५०६] जात्या सादृश्यम् अपि तूक्तम् एव । 


[^५०६]:
     M G: nanu


[^५०५]:
     M G: sa

- **गुणदोषविचक्षणम्** । <u>केचिद्</u> आहुः- तावन् न क्रियते यावन् न प्राप्तव्यवहारः । न ह्य् असौ गुणदोषान् जानाति । तदा[^५०७] त्व् एवं जानाति "येनाहं जातो येन च संप्रति पुत्रतया भरणं मे क्रियते । तस्याप्य् अहं पुत्रः" इति । अभ्युपगतपुत्राभावात् तथैव ग्रहीतव्यः ।


[^५०७]:
     M G: tathā

- <u>अपि त्व्</u> अन्यतरत्वे विसेषो नास्ति ॥ ९.१६९ ॥

> **उत्पद्यते गृहे यस्य न च ज्ञायेत कस्य सः ।**  
> **स गृहे गूढ उत्पन्नस् तस्य स्याद् यस्य तल्पजः ॥ ९.१७० ॥**

**न च ज्ञायेत** माता यद्य् उद्भ्रान्त्या बहुशो गता वा तदा न ज्ञायते का पुनस् तस्य जातिर् यतः पूर्वैर् उक्तम् "अविज्ञातबीजिनो मातृतः" । एतच् च यत्र हीनजातीयपुरुषशङ्का नास्ति । त्दाशङ्कायां हि प्रतिलोमसंभवः । प्रतिलोमत्वान् न क्वचित् पुत्रकार्याधिकारी सः[^५०८] ॥ ९.१७० ॥


[^५०८]:
     M G: puruṣakāryādhikāriṇaḥ; J: putrakāryādhikāriṇaḥ

> **मातापितृभ्याम् उत्सृष्टं तयोर् अन्यतरेण वा ।**  
> **यं पुत्रं परिगृह्णीयाद् अपविद्धः स उच्यते ॥ ९.१७१ ॥** 

बहुप्रजातया भरणासमर्थेनात्यन्तदुर्गत्या केनचिद् वा दोषयोगेन मातापितृभक्तिहीनत्वादिना, न पुनः पातित्येन,[^५०९] तस्य न क्वचिद् अपि[^५१०] पुत्रकार्ये ऽधिकार इति दर्शितम् । अयम् अप्य्[^५११] अन्यतरेणोत्सर्गः । परिग्रहः पुत्रबुद्ध्या, न तु तज्जीवितेच्छया[^५१२] ॥ ९.१७१ ॥


[^५१२]:
     M G J add: ca


[^५११]:
     M G: anyatvam apy; J: anyatra | tathaivam apy 


[^५१०]:
     M G J: eva


[^५०९]:
     M G J: pratyakṣatvena

> **पितृवेश्मनि कन्या तु यं पुत्रं जनयेद् रहः ।**  
> **तं कानीनं वदेन् नाम्ना वोढुः कन्यासमुद्भवम् ॥ ९.१७२ ॥**

अयं श्लोकः प्राग् व्याख्यातः[^५१३] । स्वयंदत्तकृत्रिमापविद्धेषु अस्य च भागकल्पना प्राङ् निरूपिता । प्रतिग्रहभूमिनिषेधश् च सत्य् अन्यस्मिन्[^५१४] धने[^५१५] तावत् ॥ ९.१७२ ॥


[^५१५]:
     M G: dhanena; J: dhane na; DK (1: 1307) places this sentence within parentheses


[^५१४]:
     M G: asmin


[^५१३]:
     M G omit: vyākhyātaḥ

> **या गर्भिणी संस्क्रियते ज्ञाताज्ञातापि वा सती ।**  
> **वोडुः स गर्भो भवति सहोढ इत् चोच्यते ॥ ९.१७३ ॥**  
> **क्रीणीयाद् यस् त्व् अपत्यार्थं मातापित्रोर् यम् अन्तिकात् ।**  
> **स क्रीतकः सुतस् तस्य सदृशो ऽसदृशो ऽपि वा ॥ ९.१७४ ॥**  
> **या पत्या वा परित्यक्ता विधवा वा स्वयेच्छया ।**  
> **उत्पादयेत् पुनर् भूत्वा स पौनर्भव उच्यते ॥ ९.१७५ ॥**  
> **सा चेद् अक्षतयोनिः स्याद् गतप्रत्यागतापि वा ।**  
> **पौनर्भवेन भर्त्रा सा पुनः संस्कारम् अर्हति ॥ ९.१७६ ॥**  
> **मातापितृविहीनो यस् त्यक्तो वा स्याद् अकारणात् ।**  
> **आत्मानं स्पर्शयेद् यस्मै स्वयंदत्तस् तु स स्मृतः ॥ ९.१७७ ॥**  
> **यं ब्राःमणस् तु शूद्रायां कामाद् उत्पादयेत् सुतम् ।**  
> **स पारयन्न् एव शवस् तस्मात् पारशवः स्मृतः ॥ ९.१७८ ॥**

**कामाद्** इत्य् अनुवादः "कामतस् तु प्रवृत्तानाम्" (म्ध् ३.१२) इत्य् अस्य । **पारयन्** पिण्डदानादिना उपकुर्वन्न् अपि **शव**तुल्यः, अनुपकारकः, असंपूर्णोपकारकत्वात् ॥ ९.१७८ ॥

> **दास्यां वा दासदास्यां वा यः शूद्रस्य सुतो भवेत् ।**  
> **सो ऽनुज्ञातो हरेद् अंशम् इति धर्मो व्यवस्थितः ॥ ९.१७९ ॥**

शूद्रस्यानूढायाम् अनियुक्तायाम् अपि जातः **सुत** एव । एवं यद्य् अपि दासस्य दासीत्यर्थस् तथापि वचनात्[^५१६] तस्यां जातो न दासस्य अपि तु[^५१७] दासस्वामिनः । **सो ऽनुज्ञातः** पित्रा, समम् अंशम् औरसेन **हरेज्** जीवितभागे क्रियमाणे, अन्यथा वा यदि भ्रूयाद् एष वः समांश इति । यदा तु पिता नानुजानाति, तत् स्मृत्यन्तरे पठितम्- "जातो ऽपि दास्यां शूद्रेण कामतो ऽंशहरो भवेत्" (य्ध् २.१३७) । "कामतो" यावन्तम् अंशं पितानुजानाति । "मृते पितरि कुर्युस् तं ब्रातरस् त्व् अर्धभागिकम्" (य्ध् २.१३८) । "तं कुर्युः"- स्वांशापेक्षया आत्मना द्वौ द्वौ परिगृह्णीयुर् भागौ तस्यैकं दद्युः । "अभ्रातृको हरेत् सर्वम् दुहितॄणां सुताद् ऋते"[^५१८] (य्ध् २.१३८) । असत्स्व् औरसेषु सर्वं रिक्थं स एव हरेद् यदि दौहित्रो न स्यात् । सति तस्मिन्न् औरसवत् कल्पना दौहित्रस्य, अन्यस्याश्रुतत्वात्[^५१९] तस्य च प्रकृतत्वेन बुद्धौ संनिवेशात् । 


[^५१९]:
     DK: dauhitrānyasyāśru-


[^५१८]:
     M G DK omit: duhitṝṇāṃ sutād ṛte


[^५१७]:
     M G J omit: api tu


[^५१६]:
     M G J: dāsītyarthe 'pi vacanāt

- ब्राह्मणादीनां तु दासीसुताः प्रजीवनमात्रभाजो न रिक्थभाज इति स्थितिः ॥ ९.१७९ ॥

> **क्षेत्रजादीन् सुतान् एतान् एकादश यथोदितान् ।**  
> **पुत्रप्रतिनिधीन् आहुः क्रियालोपान् मनीषिणः ॥ ९.१८० ॥**

मुख्याभावे प्रतिनिधिः । अतो ऽसत्य् औरस एते कर्तव्या इत्य् उक्तं भवति । एतेषां स्मृत्यन्तरे 

ऽन्यादृशः क्रम उक्तः । यथा गूढोत्पन्नः कैश्चित् पञ्चमो ऽपरैः षष्ठ इति । तत्र पाठक्रमो नात्राङ्गम् अत एवानियमपाठात् । प्रयोजनं चोत्तरत्रानङ्गत्वे दर्शयिष्यामः ।

- **क्रियालोपाद्** धेतोः क्रियते "अपत्यम् उत्पादयितव्यम्" इति विधिस् तस्य लोपो[^५२०] मा भूद् इति । नित्यो ह्य् अयं विधिः । स यथा कथंचिद् गृहस्थेन संपाद्यः । तत्र मुख्यः कल्प औरसः । तदसंपत्ताव् एते ऽनुकल्पा[^५२१] आश्रयितव्याः ॥ ९.१८० ॥


[^५२१]:
     M G DK: ete kalpā


[^५२०]:
     M G J: ity asya vidhilopo

> **य एते ऽभिहिताः पुत्राः प्रसङ्गाद् अन्यबीजजाः ।**  
> **यस्य ते बीजतो जातास् तस्य ते नेतरस्य तु ॥ ९.१८१ ॥**

पूर्वोक्तस्याभावे विधिप्रतिषेधो ऽयम् इति व्याचक्षते । **य एते** औरसाभावे प्रतिनिधयः कर्तव्यतया उक्ताः, ते न कर्तव्याः । यतस् ते **ऽन्यबीजजातास्** **तस्य**इव **ते** पुत्रा **नेतर्स्य** । येन क्रियन्ते तस्य ते न भवन्तीत्य् अर्थः । 

- अतश् च पूर्वेण विधिर् अनेन प्रतिषेध इति विकल्पः । स च व्यवस्थितो रिक्थग्रहणे । कानीनसहोढपुनर्भवगूढोत्पन्ना न रिक्थभाजः । दत्तकादयस् तु रिक्थभाजः असत्य् औरसे । कानीनादयश् चासत्य्[^५२२] अप्य् औरसे न पितृधनहराः, ग्रासाच्छादनभाजः केवलं सत्य् असति चौरसे । यत उक्तम्-


[^५२२]:
     M G: ca saty

- सर्वेषाम् अपि च न्याय्यं दातुं शक्या मनीषिणा[^५२३] ।


[^५२३]:
     M G: manīṣiṇaḥ

- ग्रासाच्छादनम् अत्यन्तं पतितो ह्य् अदद् भवेत् ॥ (म्ध् ९.२०२) ॥ ९.१८१ ॥

> **भातॄणाम् एकजातानाम् एकश् चेत् पुत्रवान् भवेत् ।**  
> **सर्वांस् तांश् तेन पुत्रेण पुत्रिणो मनुर् अब्रवीत् ॥ ९.१८२ ॥**  
> **सर्वासाम् एकपत्नीनाम् एका चेत् पुत्रिणी भवेत् ।**  
> **सर्वास् तास् तेन पुत्रेण प्राह पुत्रवतीर् मनुः ॥ ९.१८३ ॥**  
> **श्रेयसः श्रेयसो ऽलाभे पापीयान् रिक्थम् अर्हति ।**  
> **बहवश् चेत् तु सदृशा सर्वे रिक्थस्य भागिनः ॥ ९.१८४ ॥**  
> **न भ्रातरो न पितरः पुत्रा रिक्थहराः पितुः ।**  
> **पिता हरेद् अपुत्रस्य रिक्थं भ्रातर एव च ॥ ९.१८५ ॥**  
> **त्रयाणाम् उदकं कार्यं त्रिषु पिण्डः प्रवर्तते ।**  
> **चतुर्थः संप्रदातैषां पञ्चमो नोपदयते ॥ ९.१८६ ॥**  
> **अनन्तरः सपिण्डाद्यस् तस्य तस्य धनं भवेत् ।**  
> **अत ऊर्ध्वं सकुल्यः स्याद् आचार्यः शिष्य एव वा ॥ ९.१८७ ॥**  
> **सर्वेषाम् अप्य् अभावे तु ब्राह्मणा रिक्थभागिनः ।**  
> **तैविद्याः शुचयो दान्तास् तथा धर्मो न हीयते ॥ ९.१८८ ॥**  
> **अहार्यं ब्राह्मणद्रव्यं राज्ञा नित्यम् इति  स्थितिः ।**  
> **इतरेषां तु वर्णानां सर्वाभावे हरेन् नृपः ॥ ९.१८९ ॥**  
> **संस्थितस्यानपत्यस्य सगोत्रात् पुत्रम् आहरेत् ।**  
> **तत्र यद् रिक्थजातं स्यात् तत् तस्मिन् प्रतिपादयेत् ॥ ९.१९० ॥**  
> **द्वौ तु यौ विवदेयातां द्वाभ्यां जातौ स्त्रिया धने ।**  
> **तयोर् यद् यस्य पित्र्यं स्यात् तत् स गृह्णीत नेतरः ॥ ९.१९१ ॥**  
> **जनन्यां संस्थितायां तु समं सर्वे सहोदराः ।**  
> **भजेरन् मातृकं रिक्थं भगिन्यश् च सनाभयः ॥ ९.१९२ ॥**  
> **यास् तासां स्युर् दुहितरस् तासाम् अपि यथार्हतः ।**  
> **मातामह्या धनात् किंचित् प्रदेयं प्रीतिपूर्वकम् ॥ ९.१९३ ॥**  
> **अध्यग्न्यध्यावाहनिकं दत्तं च प्रीतिकर्मणि ।**  
> **भ्रातृमातृपितृप्राप्तं षड्विधं स्त्रीधनं स्मृतम् ॥ ९.१९४ ॥**  
> **अन्वाधेयं च यद् दत्तं पत्या प्रीतेन चैव यत् ।**  
> **पत्यौ जीवति वृत्तायाः प्रजायास् तद्धनं भवेत् ॥ ९.१९५ ॥**  
> **ब्राह्मदैवार्षगान्धर्वप्राजापत्येषु यद् वसु ।**  
> **अप्रजायाम् अतीतायां भर्तुर् एव तद् इष्यते ॥ ९.१९६ ॥**  
> **यत् त्व् अस्याः स्याद् धनं दत्तं विवाहेष्व् आसुरादिषु ।**  
> **अप्रजायाम् अतीतायां मातापित्रोस् तद् इष्यते ॥ ९.१९७ ॥**  
> **स्त्रियास्**[^५२४]** तु यद् भवेद् वित्तं पित्रा दत्तं कथंचन ।**  
> **ब्राह्मणी तद् धरेत् कन्या तदपत्यस्य वा भवेत् ॥ ९.१९८ ॥**  
> **न निर्हारं स्त्रियः कुर्युः कुटुम्बाद् बहुमध्यगात् ।**  
> **स्वकाद् अपि च वित्ताद् धि स्वस्य भर्तुर् अनाज्ञया ॥ ९.१९९ ॥**  
> **पत्यौ जीवति यः स्त्रीभिर् अलंकारो धृतो भवेत् ।**  
> **न तं भजेरन् दायादा भजमानाः पतन्ति ते ॥ ९.२०० ॥**  
> **अनंशौ क्लीबपतितौ जात्यन्धबधिरौ तथा ।**  
> **उन्मत्तजडमूकाश् च ये च केचिन् निरिन्द्रियाः ॥ ९.२०१ ॥**  
> **सर्वेषाम् अपि तु न्याय्यं दातुं शक्त्या मनीषिणा ।**  
> **ग्रासाच्छादनम् अत्यन्तं पतितो ह्य् अददद् भवेत् ॥ ९.२०२ ॥**

**सर्वेषाम् अपि** क्लीबादीनां च प्रकृतत्वेन दर्शितम् इति । **अत्यन्तं** यावज्जीवम् इत्य् अर्थः । शरीरधारणार्थत्वाद् ग्रासाच्छादनस्य भृत्यादेस् तदुपयोगिनः परिचारकस्यापि वेतनदानं विज्ञेयम् । न ह्य् अन्धादेः परिचारकम् अन्तरेण जीवनसंभवः । येषां दारकरणं मतं तेषां सभार्याणां भरणं दातव्यम् । शक्त्या[^५२५] धनानुरूपेण भोजनवस्त्रादि देयम् । **पतित** इत्य् अर्थवादः ॥ ९.२०२ ॥


[^५२५]:
     M G: śaknoti; J: śaktyeti

> **यद्य् अर्थिता तु दारैः स्यात् क्लीबादीनां कथंचन ।**  
> **तेषाम् उत्पन्नतन्तूनाम् अपत्यं दायम् अर्हति ॥ ९.२०३ ॥**

**अर्थिता** संप्रयोगेच्छा रतिनिमित्तम् । तस्यां सत्यां विवहेत् । तत्र्**ओत्पन्न**संतानानाम् **अपत्यं** पुत्रो दुहिता वा **दायं** रिक्थविभागम् **अर्हति** । दुहितुर् यावान् भागः प्राग् उक्तः । 

- <u>वातरेतास्</u>[^५२६] तु यः क्लीबस् तस्य भवत्य् एव मैथुनेच्छा । कुतः पुनस् तस्य तन्तूत्पत्तिः[^५२७] । 


[^५२७]:
     M G: jantūtpattiḥ


[^५२६]:
     M G J: vāntaretās

- <u>उक्तं</u> च[^५२८] "यस् तल्पजः[^५२९] प्रमीतस्य क्लीबस्य व्याधितस्य" (म्ध् ९.१६७) इति । रागप्रयुक्तता वानेन[^५३०] श्लोकेन विवाहस्य दर्शिता । धर्मप्रयुक्तत्वे ह्य् अनधिकृतानां कर्मसु कुतो[^५३१] विवाहः । उपनेयता च जात्यन्धपङ्गूनां वातरेतसः क्लीबस्य[^५३२] दर्शिता । उन्मत्तादयस् त्व् अनुपनेयाः, कुतस् तेषां विवाहः । 


[^५३२]:
     M G: vātaretasaś ca svakīyasya śa (?)


[^५३१]:
     J: kutas teṣāṃ


[^५३०]:
     M G: vā tena


[^५२९]:
     M G add: na


[^५२८]:
     M G J add: tasya

- **आदि**ग्रहणं चोक्तविषये चरितार्थम् । यदि हि आदिग्रहणासामर्थ्यात् सर्व एव गृह्येरन् पतितो ऽपि गृह्येत । तच् च स्मृतिवोरोधान् नेष्टम् । 

- अथ वा कृताध्ययनानाम् कृतविवाहानाम् उन्मत्तादिरूपे समुपजाते विधिर् एष विज्ञेयः ।

- <u>ननु</u> च कृतविवाहानां **यद्य् अर्थिता तु दारैर्** इति नोपपद्यते । 

- <u>नैतद्</u> एवम्, कृतविवाहानाम् जायार्थितायाः संभवात् । 

- पूर्वैस् तु धर्म्ये ऽपि विवाहे ऽस्य प्रयोजनं दृष्टम् । ततश् च क्लीबस्य स्मार्तेष्व् अधिकारात् तदर्थो विवाहो ऽसत्याम् अप्य् अर्थितायां युक्त एव । श्रौतेषु तु जातपुत्रस्याधानात् क्लीबस्य नाधिकारः । यस्य च प्रयोजकत्वं युक्तं तद् दर्शयितव्यम् ॥ ९.२०३ ॥

> **यत् किंचित् पितरि प्रेते धनं ज्येष्ठो ऽधिगच्छति ।**  
> **भागो यवीयसां तत्र यदि विद्यानुपालिनः**[^५३३]** ॥ ९.२०४ ॥**


[^५३३]:
     M G: -pālitaḥ

पितृक्रमागतान् मित्राद् राजामात्यपुरोहितादेर् वा[^५३४] क्षेत्राद् वा कयाचिद् युक्त्याधिकोत्पत्तिं जनयेत् तत् सर्वेषां साधारणम् । नैव मन्तव्यम् "मयैतद्बुद्ध्या पित्रा प्राग् अनुपार्जितं[^५३५] मयैतल् लब्धं ममैवैतत्" इति । **विद्यानुपालिन** इति वचनाद् विद्याजीविनां शिल्पिकारुकप्रभृतीनाम् एष विधिर् वैद्यनटगायनादीनाम् ॥ ९.२०४ ॥


[^५३५]:
     M G: anupārjitā


[^५३४]:
     M G: -purohitād eva

> **अविद्यानां तु सर्वेषाम् ईहातश् चेद् धनं भवेत् ।**  
> **समस् तत्र विभागः स्याद् अपित्र्य इति धारणा ॥ ९.२०५ ॥**

**अविध्या** कृषिवाणिज्याराजोपसेवादि[^५३६] । तत्र ईषन्न्यूनाधिकभावो न गणयितव्यः । तत्रापि यदि केनचिद् अपि बह्वर्जितं तदास्त्य् एवाविभागता[^५३७] । ज्येष्ठस्य तु ज्येष्ठांशनिषेधार्थं वचनम् । ईषदाधिक्ये तु सर्वेषां समांशकल्पना । **अपित्र्य इति**[^५३८] हेतुवचनाद् अनपत्यधनस्याप्य् एष एव विधिः ॥ ९.२०५ ॥


[^५३८]:
     M G: apitrye 'pi


[^५३७]:
     M G: eva vibhāgatā


[^५३६]:
     J: -vāṇijyā-

> **विद्याधनं तु यद्य् अस्य तत् तस्यैव धनं भवेत् ।**  
> **मैत्र्यम् औद्वाहिकं चैव माधुपर्किकम् एव च ॥ ९.२०६ ॥**

**विद्यया**[^५३९] अध्यापनादिना शिल्पकौशलेन वा, तथा मित्रात्, अर्जितम् । **औद्वाहिकं** सान्तानिकतया लब्धं **चैव** । **माधुपर्किकम्** आर्त्विज्येन[^५४०] । यद्य् अप्य् एतद् अपि विद्याधनं भवति तथापि याजनेन[^५४१] निमित्तेनोपादीयमानत्वाद् भेदेन व्यपदिश्यते । श्वशुरगृहलब्धम् **औद्वाहिकम्** अपरे, उद्वाहनिमित्तेन यतस् तल्[^५४२] लब्यते ॥ ९.२०६ ॥


[^५४२]:
     J: udvāhanimittena yad dhanaṃ


[^५४१]:
     M G: jāyamānena


[^५४०]:
     J: audvāhikaṃ caiva mādhuparkikam ārtvijyena


[^५३९]:
     M G: vidyāyā

> **भ्रातॄणां यस् तु नेहेत धनं शक्तः स्वकर्मणा ।**  
> **स निर्भाज्यः स्वकाद् अंशात् किंचिद् दत्वोपजीवनम् ॥ ९.२०७ ॥**

ये भ्रातरः सह वसन्ति विद्यमानपितृधनाश् च कृष्यादिना व्यवहरन्ति तेषां यद्य् एको न व्यवहरेत् तस्येयं निर्भाज्यता पठ्यते । **स निर्भाज्यः स्वका अंशाद्** इति । भागान् नेतव्यो ऽपसारयितव्यः । **स्वकाद् अंशाद्** यावद् अधिकं तदीयाद् धनाद् व्यवहारेणोत्पन्नं तत् तस्य न दातव्यम्, न तु मूलस्य[^५४३] पैतृकस्य निषेधः । तत्रापि न सर्वेण सर्वं निर्भाज्यम्, किंचिद् अन्योपजीवनं क्लेशफलम् आत्मनो गृहीत्वा शिष्टम् अस्मै दातव्यम् । 


[^५४३]:
     J: mūladhanasya

- अथ वा **निर्भाज्यः** पृथक् कार्यः सह वस्तुं न देयम्[^५४४] । कदाचिद् उत्तरकालशक्तिसाधारण्येन धनेनार्जितत्वात् समांशता । तत्र भागकल्पना नारदेन दर्शिता । तत्र वचनेनोद्गतस्य निर्गतस्य[^५४५] भूयान् भागो गृह्यते ऽनुक्तस्य स्वल्प इति ॥ ९.२०७ ॥


[^५४५]:
     M G omit: nirgatasya


[^५४४]:
     M G: ceyaṃ

> **अनुपघ्नन् पितृद्रव्यं श्रमेण यद् उपार्जितम् ।**  
> **स्वयम् ईहितलब्धं तन् नाकामो दातुम् अर्हति ॥ ९.२०८ ॥**

विद्यानिमित्तस्य स्वयम् अर्जितस्यादानम् उक्तम् । अनेन व्यतिरिक्तस्य कृष्यादिलब्धस्यादातव्यतोच्यते । 

- <u>ननु</u> चायम् एव श्लोको न वक्तव्यः । **स्वयम् ईहितेन** स्वयं चेष्टया यल् **लब्धं** **तन् नाकामो दातुम् अर्हतीति** । किं विद्याधनादिश्लोकेन । 

- <u>उच्यते</u> । मन्त्रे[^५४६] विवाहादौ न सर्वस्य स्वयम् ईहोपपत्तिर् इति भेदेन व्यपदेशः ॥ ९.२०८ ॥


[^५४६]:
     M G: mantre; DK (1: 1213): mitra-

> **पैतृकं तु पिता द्रव्यम् अनवाप्तं यद् आप्नुयात् ।**  
> **न तत् पुत्रैर् भजेत् सार्धम् अकामः स्वयम् अर्जितम् ॥ ९.२०९ ॥**

ग्रहणाद् अन्यद् अर्थयन् पित्रा[^५४७] **स्वयम् अर्जितं** तद् आकामो न विभजनीयो ऽधिकारप्राप्तैर् अपि पुत्रैः ।


[^५४७]:
     DK: cet svayaṃ vidyāśauryādinā (this sentence seems to be corrupt in all editions)

- <u>कः</u> पुनर् जीवति पितरि पुत्राणां विभागकालः ।

- <u>उच्यते</u> । यदा तावत् स्वयं पिता पुत्रान् विभजते, तदोक्तम्[^५४८] "मातुर् निवृत्ते रजसि" (न्स्म् १३.३) इति "जीवति वेच्छति"[^५४९] (ग्ध् २८.२) इति । तथा "पितर्य् अपगतस्पृहे,"निवृत्ते वापि रमणे"[^५५०] (न्स्म् १३.३) इति । अन्यथा तु यदैव प्राप्ताः पुत्रा भवन्ति, तदैव[^५५१] ते पितामहधनस्येशते । तथा चोक्तम्-


[^५५१]:
     M G: yatas; DK: yadaiva


[^५५०]:
     J gives the whole verse: mātur nivṛtte rajasi prattāsu bhaginīṣu ca | nivṛtte cāpi ramaṇe pitary uparataspṛhe (probably Jha simply took this from the edition of NSm)


[^५४९]:
     M G: cecchati


[^५४८]:
     J: tad uktam

- भूर् या पितामहोपात्ता निबन्धो द्रव्यम् एव वा ।

- तत्र स्यात् सदृशं स्वाम्यं पितुः पुत्रस्य चोभयोः ॥ (य्ध् २.१२४)

- सत्य् अपि च पुत्रस्य स्वाम्ये, यावद् अप्राप्तास् तावत्[^५५२] । सर्वथा विशेषाभावात् सर्वे[^५५३] पितामहधनभाजः स्वत्वपूर्वकत्वाद् विभागस्य । बन्धक्रयादिक्रियासु पितृधनं जातपुत्रेण न[^५५४] नियोक्तव्यम् । योगकुटुम्भभरणादौ तु विनियोगो दर्शितः । आचारेण सत्य् अपि चास्याम्[^५५५] अवस्थायां पुत्राणां स्वाम्ये "पित्रा चाकामेन विभक्तान्"[^५५६] (ग्ध् १५.१९) इति निन्दादर्शनाद् बलाद् विभाजयन्तः पापा इत्य् अनुमीयते । यथासत्प्रतिग्रहेण[^५५७] भवति स्वाम्यम्, दोषस् तु पुरुषस्य, तेनान्वयागतम् इतीदृशम् अशुद्धम् एव । अतः संभवत्य् उपायान्तरे न पितार्थनीयः । अधर्मो हि तथा स्यात् । 


[^५५७]:
     J: yathāsatkṛtaprati-


[^५५६]:
     M G: putrakāmena vā vibhakāv


[^५५५]:
     M G DK: ācāre cāsyām


[^५५४]:
     M G omit: na


[^५५३]:
     M G add: saty api


[^५५२]:
     DK adds: nāsti

- स्वयम् अर्जितम् अपि धनम् अधिकारप्राप्तान् गुणवतः पुत्रान् ज्ञात्वा विभक्तव्यम् एव । उक्तं च "वयसि स्थितः पिता पुत्रान् विभजेत् । ज्येष्ठं श्रेष्ठांशेनेतरान् समैर् अंशैः" (च्ड़्। न्स्म् १३.४) इति । न चैतत् पितामहधनविषयम् । न हि तत्र पिता ज्येष्ठस्याधिकांशदानाय प्रभवति, तुल्यात्वाद् उभयोः स्वाम्यस्य । यत् त्व् इदम्- "न्यूनाधिकविभक्तानां धर्म्यः पितृकृतः स्मृतः" (य्ध् २.१२०) इति, तत् पितामहे ऽपि स्वल्पया मात्रयेच्छन्ति । यत्र न परिपूर्णं भागद्वयं गृहीतं स्वयम् अर्जितविषये ह्य् अपवाद एव स्यात् ॥ ९.२०९ ॥

> **विभक्ताः सह जीवन्तो विभजेरन् पुनर् यदि ।**  
> **समस् तत्र विभागः स्याज् ज्यैष्ठ्यं तत्र न विद्यते ॥ ९.२१० ॥**

स्पष्टार्थः श्लोकः । विभागधर्मे विभागस्योद्धारप्रत्याशङ्कानिवृत्त्यर्थम्, "अपित्र्य इति धारणा" (म्ध् ९.२०५) इति वचनात् । पित्र्यस्य सर्वधनस्योद्धारः । इह तु भूतपूर्वगत्या[^५५८] पित्र्यं नस्तीत्याशङ्कया वचनम् ॥ ९.२१० ॥


[^५५८]:
     M G: bhūtaḥ sarvagatyā

> **येषां ज्येष्ठः कनिष्ठो वा हीयेतांशप्रदानतः ।**  
> **म्रियेतान्यतरो वापि तस्य भागो न लुप्यते ॥ ९.२११ ॥**

**येषां** भ्रातॄणां **ज्येष्ट्ःअः कनिष्ठो वा** भ्राता **अंशप्रदानाद् धीयते **। अंशप्रदानं विभागकालः । हीयते पातित्याद्यविभागार्थं[^५५९] च हेतुम् आसादयेत् । **म्रियेत** वा । **तस्य भागो न लुप्यते** । तस्येयं प्रतिपत्तिः ॥ ९.२११ ॥


[^५५९]:
     M G: pādetyādyavi-

> **सोदर्या विभजेरंस् तं समेत्य सहिताः समम् ।**  
> **भ्रातरो ये च संसृष्टा भगिन्यश् च सनाभयः ॥ ९.२१२ ॥**

**सोदर्या भ्रातरो** येषां संसृष्टा अर्थास् ते[^५६०] गृह्णीयुः । **भगिन्यश् च सनाभयः** । सोदर्या अप्रत्तास्[^५६१] ता हि सनाभिव्यपदेश्याः । प्रत्ताः[^५६२] पुनः प्रतिगोत्रभावम् अनुभवन्तीति न भ्रातॄणां सनाभयः । **ये च संसृष्टा** इति । **च**शब्दो भगिनीं समुच्चिनोति । न[^५६३] त्व् इयम् आशङ्का कर्तव्या "सोदर्या गृह्णीयुर् **ये च भ्रातरः संसृष्टा**ः" इति । तथा सत्य् असोदर्याणाम् अपि संसृष्टानां भागः प्रसज्येत । सन्त्य् एव सोदर्या असंसृष्टाः संसृष्टाश् च सोदर्या, यत्र सन्ति तत्रोभयोर् अपि विभागेन विभागं गृह्णीयुः । न चेदं विरुध्येत ।


[^५६३]:
     M G omit: na


[^५६२]:
     M G: pravṛttāḥ


[^५६१]:
     M G: aputrās


[^५६०]:
     M G: yeṣāṃ saṃsṛṣṭārthe; J: yeṣāṃ saṃsṛṣṭorthe; DK: ye ca saṃsṛṣṭās te (my reading is conjectural)

- अन्योदर्यस् तु संसृष्टी नान्योदर्यो धनं हरेत् ।

- असंसृष्टो ऽपि वादद्यात् सोदर्यो नानयमातृकः[^५६४] ॥ ( य्ध् २.१४३)


[^५६४]:
     M G J: nānayamātrikaḥ

अस्यायम् अर्थः । सापत्नो भ्राता सत्य् अपि संसृष्टित्वे न गृह्णाति, यदा सोदर्यो ऽसंसृष्टो ऽपि विद्यते । सोदर्याणां मध्याद् येन संसृष्टः स एव नान्याह्, सत्य् अपि सोदर्यत्वे । तद् उक्तम् "संसृष्टिनस् तु संसृष्टी सोदर्यस्य तु सोदरः" (य्ध् २.१४२) इति । यदा तु सोदरा नैव सन्ति तदा यैर् एव सापत्नैः संसृष्टस् त एव गृह्णीयुर् न त्व् इतरे । नोदर्यविभक्तानां सह वसतां महानिकटम् आवसत्य् अपि सांनिध्यं विशेषकार्यं सामान्योत्थं विभक्तानाम्[^५६५] अपि विज्ञायत इत्य् आहुः । 


[^५६५]:
     M G DK: viśeṣakāryasāmānyotthavibhaktānām

- तेन विभक्तानाम् अप्य् अन्यतरस्मिन् प्रमीते[^५६६] सोदर्य एव गृह्णीयान् नास्य भागः परिलुप्यते । 


[^५६६]:
     M G: anyataraprameyasodarya; J: anyataraprameye sodarya

- न चैतच् चोदनीयम् "नैवास्य तदानीं भाग उत्थितः परिलोपो[^५६७] वा चिन्त्यते" । 


[^५६७]:
     M G J: paraloko

- यत उक्तम्- "समुत्पन्ने वाच्यः स्वामी" इति । "अनीशास् ते हि जीवतोः" (म्ध् ९.१०४) इति ॥ ९.२१२ ॥

_तत्र पुतुर् ऊर्ध्वं समनन्तरम् एव पुत्राणां स्वाम्यं दर्शयति_ ।[^५६८]

> **यो ज्येष्ठो विनिकुर्वीत लोभाद् भ्रातॄन् यवीयसः ।**  
> **सो ऽज्येष्ठः स्याद् अभागश् च नियन्तव्यश् च राजभिः ॥ ९.२१३ ॥**

**विनिकारो** राजपूजादिष्व् अवज्ञा, परे धनेन वञ्चनम्[^५६९] । **अज्येष्ठो** बन्धुवत् पूज्य इत्य् उक्तम् । न सर्वेण सर्वज्येष्ठवृत्तिनिषेधः[^५७०] । **अभागकत्वं** च ज्येष्ट्ःआंशानर्हत्वम्[^५७१] । **नियन्तव्यः**[^५७२] अविशेषोपदेशात्, वाग्दण्डधिग्दण्डाभ्याम्, धनदण्डं[^५७३] चार्थानुरूपे ऽपराधे ॥ ९.२१३ ॥


[^५७३]:
     M G J: dhanaṃ


[^५७२]:
     M G J: niyantavyam


[^५७१]:
     M G: -āṃśanirhatvaṃ


[^५७०]:
     M G J: sarve jyeṣṭha-


[^५६९]:
     DK (1: 1397): paradhanavañcanam

> **सर्व एव विकर्मस्था नार्हन्ति भ्रातरो धनम् ।**  
> **न चादत्वा कनिष्ठेभ्यो ज्येष्ठः कुर्वीत यौतकम् ॥ ९.२१४ ॥**

**विकर्मस्थाः** प्रतिषिद्धाचरणाः अनादेशकृता अकृतदारा दासीभार्याः । पतितस्य पृथक् प्रतिषेधात्, अभ्यासे वर्तमानानाम् एषां प्रतिषेधः । न चादत्वा उपयुक्तम् एषां धनादानीयम् अङ्गीकृत्य यदि यौतकं यां वृद्धिं नयेत्[^५७४] । कुटुम्बार्थे चानुतिष्ठमानानां तेषाम् अन्येषां भ्रातॄणां संबन्ध्युपविष्टं स्थापयेत् "यदा[^५७५] ते वक्ष्यन्ते कुतस् तद् धनम्[^५७६] इति तदा मूलं दर्शयिष्यामि" इति तादृशं[^५७७] वृद्धिसहितम् अपि सर्वेषाम् अपि दापयेत् । यदि तु तस्मिन्न् एव काले भ्रातॄणां दर्शयेत् "इदम् अधिकं दृश्यते तद् यथांशं गृह्णीत, अहम् अपि स्वतस् तत् पृथक्कृत्य वृद्धिं नेष्यामि" इति, तदा नास्ति तेषां भागः, तस्यैव तद् **यौतकम्** ॥ ९.२१४ ॥


[^५७७]:
     M G: tādṛśa-


[^५७६]:
     M G: tad vardhanam


[^५७५]:
     M G: yat


[^५७४]:
     M G J omit: anādeśakṛtā akṛtadārā . . . vṛddhiṃ nayet (I am not sure from where DK got this passage)

> **भ्रातॄणाम् अविभक्तानां यद्य् उत्थानं भवेत् सह ।**  
> **न पुत्रभागं विषमं पिता दद्यात् कथंचन ॥ ९.२१५ ॥**

यद् उक्तम् "न्यूनाधिकविभक्तानां धर्म्यः पितृकृतः स्मृतः" (य्ध् २.१२०) इति, तस्यास्मिन्[^५७८] विषये प्रतिषेधः । **सहोत्थानम्,** सर्व एव धनम् अर्जयन्तीत्य् अर्थः । कश्चित् कृष्यादिना कश्चित् प्रतिग्रहेण कश्चित् सेवया कश्चिद् यथाहृतं परिरक्षति यथोपयोगम् असंनिहितेषु विनियुक्ते । तत् सर्वम् एकीकृत्य समं विभजनीयम् । न स्नेहादिना कस्मैचित् पित्राधिकं देयम् ॥ ९.२१५ ॥


[^५७८]:
     M G: tebhyo 'smin

> **ऊर्ध्वं विभागाज् जातस् तु पित्र्यम् एव हरेद् धनम् ।**  
> **संसृष्टास् तेन वा ये स्युर् विभजेत स तैः सह ॥ २१६ ॥**

विभागोत्तरकालं पित्रा यद् विभागे भागद्वयं[^५७९] गृहीतम् "द्वाव् अंशौ प्रतिपद्येत" (न्स्म् १३.१२) इति, तद् एव सत्यां पितुर् इच्छायां ग्रहीतव्यम् । पितुर् ऊर्ध्वं वा । न तत्र भ्रातृभिर् वाच्यम् "किम् इत्य् अयं द्वाव् अंशौ गृह्णाति" इति । अथ च नास्ति पितुर् इच्छा, तदा समं च स्वसमो ऽस्य भाग उद्धर्तव्यः । 


[^५७९]:
     M G J: pitrā yad vibhāgadvayaṃ

- ये[^५८०] पितुर् ऊर्ध्वं संसृष्टास् तेषाम् एव स पैतृको ऽंशः । तद् उक्तम्- "दद्याद् अपहरेच् चांशं जातस्य च मृतस्य च" (य्ध् २.१४२) इति[^५८१] । जातस्य संसृष्टिन एव दद्युः । पितुर् ऊर्ध्वं तदीयम् अंशं च समम् एव[^५८२] । "विभक्ताः सह" (म्ध् ९.२१०) इत्य् अनया बुद्द्या[^५८३] । "भगिन्या आ प्रसवान् नैव विभागो ऽस्ति" इति वसिष्ठेन दर्शितम् ॥ ९.२१६ ॥


[^५८३]:
     M G: anayānubuddyā; DK (1: 1563): anayā tu buddyā


[^५८२]:
     M G: ca ta evam eva; J: ca tata eva


[^५८१]:
     M G J: tadutthaṃ dadyād apareṣāṃ svāṃśam "jātasya ca mṛtasya ca" iti


[^५८०]:
     M G omit: ye

> **अनपत्यस्य पुत्रस्य माता दायम् अवाप्नुयात् ।**  
> **मातर्य् अपि च वृत्तायां पितुर् माता हरेद् धनम् ॥ ९.२१७ ॥**

व्याख्यातो ऽयं श्लोकः ॥ ९.२१७ ॥

> **ऋणे धने च सर्वस्मिन् प्रविभक्ते यथाविधि ।**  
> **पश्चाद् दृश्येत यत् किंचित् तत् सर्वं समतां नयेत् ॥ ९.२१८ ॥**

अविज्ञानान् न्यूनम् अधिकं वा विभक्तं परतो ज्ञातं समांशकीकर्तव्यम् । किं च विभागोत्तरकालं लब्धे नास्ति ज्येष्ठस्योद्धर इति ॥ ९.२१८ ॥

> **वस्त्रं पत्रम् अलंकारं कृतान्नम् उदकं स्त्रियः ।**  
> **योगक्षेमं प्रचारं च न विभाज्यं प्रचक्षते ॥ ९.२१९ ॥**

वस्त्रपत्रालंकारकृतान्नोदकानाम् एकत्वं विवक्षितम् । **पत्रं** वाहनं गन्त्रीशकटादि । **अलंकारः** अङ्गुलीयकादि । **वस्त्रं** सममूल्यम्, न तु महार्घम् । **उदकं** कूपवाप्यादि । **स्त्रियो** दास्यः । **योगक्षेमं** यतो योगे क्षेमो भवति, मन्त्रिपुरोहितामात्यवृद्धाः वास्तु च । चौरादिभ्यस् ततो रक्षा भवति । स्मृत्यन्तरे च पठ्यते- "वास्तुनि विभागो न विद्यते" । **प्रचारं** यत्र गवाश् चरन्ति । प्रवेत्रेत्य् आह[^५८४] । तेन यत् पैतृकेनोक्तं "न ह्य् अत्र धर्मातिक्रमः कश्चिद् अस्ति" इति, तद् अनुपपन्नं दर्सयति । अदृष्टासु हि ते प्रतिषेधाः, तदतिक्रमाद् अधर्मो न स्यात् ॥ ९.२१९ ॥


[^५८४]:
     The reading here appears to be corrupt.

> **अयम् उक्तो विभागो वः पुत्राणां च क्रियाविधिः ।**  
> **क्रमशः क्षेत्रजादीनां द्यूतधर्मं निबोधत ॥ ९.२२० ॥**  
> **द्यूतं समाह्वयं चैव राजा राष्ट्रान् निवारयेत् ।**  
> **राजान्तकरणाव् एतौ द्वौ दोषौ पृथिवीक्षिताम् ॥ ९.२२१ ॥**  
> **प्रकाशम् एतत् तास्कर्यं यद् देवनसमाह्वयौ ।**  
> **तयोर् नित्यं प्रतिघाते नृपतिर् यत्नवान् भवेत् ॥ ९.२२२ ॥**  
> **अप्राणिभिर् यत् क्रियते तल् लोके द्यूतम् उच्यते ।**  
> **प्राणिभिः क्रियते यस् तु स विज्ञेयः समाह्वयः ॥ ९.२२३ ॥**  
> **द्यूतं समाह्वयं चैव यः कुर्यात् कारयेत वा ।**  
> **तान् सर्वान् घातयेद् राजा शूद्रांश् च द्विजलिङ्गिनः ॥ ९.२२४ ॥**  
> **कितवान् कुशीलवान् क्रूरान् पाषाण्डस्थांश् च मानवान् ।**  
> **विकर्मस्थान् शौण्डिकांश् च क्षिप्रं निर्वासयेत् पुरात् ॥ ९.२२५ ॥**  
> **एते राष्ट्रे वर्तमाना राज्ञः प्रछन्नतस्कराः ।**  
> **विकर्मक्रियया नित्यं बाधन्ते भद्रिकाः प्रजाः ॥ ९.२२६ ॥**  
> **द्यूतम् एतत् पुराकल्पे दृष्टं वैरकरं महत् ।**  
> **तस्माद् द्यूतं न सेवेत हास्यार्थम् अपि बुद्धिमान् ॥ ९.२२७ ॥**  
> **प्रच्छन्नं वा प्रकाशं वा तन् निषेवेत यो नरः ।**  
> **तस्य दण्डविकल्पः स्याद् यथेष्टं नृपतेस् तथा ॥ ९.२२८ ॥**

विविधः कल्पो **विकल्पः** । सम एव राज्ञोच्यते । "द्यूतधर्मं निबोधत" (म्ध् ९.२२०) इति तत आरभ्य द्वित्राः श्लोका विधायकाः । [^५८५]सर्वो ऽप्य् अर्थवादः ॥ ९.२२०–२२८ ॥


[^५८५]:
     DK (4: 1112) suggests adding at the beginnng: śeṣaḥ

> **क्षत्रविट्शूद्रयोनिस् तु दण्डं दातुम् अशक्नुवन् ।**  
> **आनृण्यं कर्मणा गच्छेद् विप्रो दद्याच् छनैः शनैः ॥ ९.२२९ ॥**

क्षत्रियादयो निर्धना न संबन्धेनावसादयितव्याः[^५८६] । किं तर्हि, **कर्मणा** यद् यस्योचितं कर्म राजोपयोगि तेन दण्डधनं संशोधयितव्याः । ब्राह्मणस् तु कुऋउम्बानाम् अविरोधेन **शनैर्** दाप्यः । बन्धताडनकर्मणी तस्य निषिध्येते । धनिकविषयः प्रागुक्तः श्लोकः । दण्डविषयो ऽयम् । अपौनरुक्त्यम् ॥ ९.२२९ ॥


[^५८६]:
     M G: saṃbandhe-

> **स्त्रीबालोन्मत्तवृद्धानां दरिद्राणां च रोगिणाम् ।**  
> **शिफाविदलरज्ज्वादैर् विदध्यान् नृपतिर् दमम् ॥ ९.२३० ॥**

**दमम्**[^५८७] । कर्मकरणे ऽप्य् असमर्था दरिद्रा एव गृह्यन्ते । महापातकिनां साम्यात् तच्छिफादिभिस्[^५८८] ताडनम् । **शिफा** लता । **विदलं** वृक्षत्वक् ॥ ९.२३० ॥


[^५८८]:
     M G: tacchiṣyādibhis


[^५८७]:
     M G: damaḥ; DK (1: 580) omit: damam

> **ये नियुक्तास् तु कार्येषु हन्युः कार्याणि कार्यिणाम् ।**  
> **धनोष्मणा पच्यमानास् तान् निःस्वान् कारयेन् नृपः ॥ ९.२३१ ॥**

**ये कार्यिणाम्** अर्थिप्रत्यर्थिनां **कार्येषु** व्यवहारदर्शनादिषु[^५८९] **नियुक्ता** अधिकृता राजस्थानीयप्रभृतयस् ते **धनोष्मणा पच्यमाना** अन्यतरस्माद्[^५९०] धनं गृहीत्वा **कार्याणि** नाशयेयुः, **तान्** **निःस्वान् कारयेत्** सर्वस्वहरणं तेषां कार्यम् । 


[^५९०]:
     M G: anyasmād


[^५८९]:
     M G J: -darśitādiṣu

- सभ्यानाम्[^५९१] अभ्यासेन वर्तमानानां सत्य् अपि वक्ष्यमाणदण्डान्तरविधाव्[^५९२] एष एव दण्डो न्याय्यः । ये ऽप्य् अन्ये सेनापतिप्रभृतयः कस्यचित् साहाय्यके नियुज्यन्ते ततश् चार्थं गृहीत्वा नाशयन्ति,[^५९३] ते ऽप्य् एवम् एव दण्ड्याः । 


[^५९३]:
     M G J: śayanti


[^५९२]:
     M G: vakṣyamāṇo; DK (1: 1632): vakṣyamāṇe


[^५९१]:
     M G J DK (4: 1409): satyānām; I follow DK 1: 1632.

- <u>अन्ये</u> तु "ये ऽनियुक्ताः" इत्य् अकारप्रश्लेषं पठन्ति । ये राजवाल्लभ्याद्[^५९४] बलातिशयाद् वान्यस्य साहाय्यं कुर्वन्ति, कार्यनाशनार्थं द्वितीयस्य, तेषाम् अयं दण्डः ।


[^५९४]:
     M G J: rājavallekhyād

- **धनोष्मणेत्य्** अविवक्षितम् । **अनियुक्ता** इत्य् एतद् एव प्रधानम् ॥ ९.२३१ ॥

> **कूटशासनकर्तॄंश् च प्रकृतीनां च दूषकान् ।**  
> **स्त्रीबालब्राह्मणघ्नांश् च हन्यद् द्विट्सेविनस् तथा ॥ ९.२३२ ॥**

**कूटशासनस्य कर्तारो** यन् नैव राज्ञादिष्टं तद् राजकृतम् इति वदन्ति । **शासनं** राजादेशः । "एतस्य गृहे न भोक्तव्यम्," "अस्य चायं प्रसाद आज्ञातः," "इयं वा स्थिती राज्ञा कृता" इति पत्रकं राजाधिकृतलेखकलिखितम् इति[^५९५] शासनम्, राजादेशसंबाधेन शासनम्[^५९६] । तत् **कूटं** कुर्वन्ति पालयन्ति । **प्रकृतीनां** क्रुद्धलुब्धानां[^५९७] **दूषका** भेदकाः । **स्त्रीबालयोर् ब्राह्मणस्या**पि[^५९८] हन्तारः । **द्विट्सेविनो** राजशत्रुसेविनः प्रच्छन्नं गतागतिकान् ॥ ९.२३२ ॥


[^५९८]:
     M G: brāhmaṇayor api


[^५९७]:
     M G: -labdhānāṃ


[^५९६]:
     M G: -saṃbādhaśāsanaṃ; DK: -saṃbādhiśāsanaṃ


[^५९५]:
     M G: asti

> **तीरितं चानुशिष्टं च यत्र क्वचन यद् भवेत् ।**  
> **कृतं तद् धर्मतो विद्यान् न तद् भूतो निवर्तयेत् ॥ ९.२३३ ॥**

यत्र क्वचन राजाधिकरणे[^५९९] व्यवहारपदं **तीरितम्**, पारतीरकर्मसमाप्तौ निश्चितम् । असौ यत्र प्रयुञ्जीतेति न केवलं वाचा सत्यैर् उक्तं यावद् **अनुशिष्टम्**,[^६००] दण्डप्रणयनं कृतम् । तद् राजा कृतम् एव विद्यान् न पुनर् **निवर्तयेद्** अन्तरेण द्विगुणं दण्डम् । यथाह "द्विगुणं दण्डम् आस्थाय तत् कार्यं पुनर् उद्धरेत्" (न्स्म् मा १.५६) इति । ॥ ९.२३३ ॥


[^६००]:
     M G: anuśabdaṃ


[^५९९]:
     M G: -kāraṇe

_धनग्रहणसंबन्धेन पूर्वं निःस्वीकरणम् । अयं तु निमित्तान्तरेणाज्ञनादिना_ ।[^६०१]

> **अमात्याः प्राड्विवको वा यत् कुर्युः कार्यम् अन्यथा ।**  
> **तत् स्वयं नृपतिः कुर्यात् तान्**[^६०२]** सहस्रं च दण्डयेत् ॥ ९.२३४ ॥**


[^६०२]:
     J: taṃ

**आमात्यो** राजस्थानीयादिः । तं **सहस्रं च दण्डयेत्** । गर्गशतदण्डनवत् समुदायेन वाक्यपरिसमाप्तिः ॥ ९.२३४ ॥

> **ब्रह्महा च सुरापश् च तस्करो**[^६०३]** च गुरुतल्पगः ।**  
> **एते सर्वे पृथक् ज्ञेया महापातकिनो नराः ॥ ९.२३५ ॥**

**सुरापो** ब्राह्मण एव महापातकी । **तस्करो** ब्राह्मणसुवर्णापहारी[^६०४] । न यः कश्चित्[^६०५] । उक्तार्थकथनम् उत्तरार्थम्[^६०६] ॥ ९.२३५ ॥


[^६०६]:
     M G: uttarārdham


[^६०५]:
     J: narāḥ kathitāḥ


[^६०४]:
     M G: brāhmaṇaḥ su-

> **चतुर्णाम् अपि चैतेषां प्रायश्चित्तम् अकुर्वताम् ।**  
> **शारीरं धनसंयुक्तं दण्डं धर्म्यं प्रकल्पयेत् ॥ ९.२३६ ॥**

<u>ननु</u> च सुरापो ब्राह्मण एव पातकी । तस्य च शरीरसंयुक्तो दण्डो नास्ति "न शारीरो ब्राह्मणदण्डः"[^६०७] (ग्ध् १२.४६) इति । तत्र **चतुर्णाम् अपीति** कथम् ।


[^६०७]:
     M G J DK (1: 580): brāhmaṇo daṇḍaḥ

- <u>केचिद्</u> आहुः । पतितः संप्रयुक्तो गृह्यते पूर्वम् अनुपात्तो ऽपि, चतुःसंख्यासामर्थ्यात् । 

- <u>अन्ये</u> त्व् अङ्कनं[^६०८] शरीरसंयुक्तम् इत्य् आहुः । तच् च ब्राह्मणस्याप्य् अस्ति । 


[^६०८]:
     M G: ca kartanaṃ

- <u>अन्ये</u> त्व् **अपि**शब्दात् पञ्चानाम् अयं दण्ड इत्य् आहुः ।

- **चतुर्णाम् अपि** । **अपि**शब्दात् पञ्चमस्यापि तत्संसर्गिणः । ब्राह्मणस्य वधे पूर्वत्र शरीरदण्ड उक्त एव । "स्त्रीबालब्राःमणघ्नांश् च हन्यात्" (म्ध् ९.२३२) इति । अनेनान्तःशरीरयुक्तम् अङ्कनम् एवोच्यते । **धर्म्यम्** इत्य् अपराधानुरूपेण गुरुतरलाघवं कार्यम् इत्य् अर्थः ॥ ९.२३६ ॥

> **गुरुतल्पे भगः कार्यः सुरापाने सुराध्वजः ।**  
> **स्तेये च**[^६०९]** श्वपदं कार्यं ब्रह्महण्य् अशिराः पुमान् ॥ ९.२३७ ॥**


[^६०९]:
     J: taskare

ललाटाङ्कनम् अप्रतिषेधविधौ "नाङ्क्या राज्ञा ललाटेषु" (म्ध् ९.२४०) इति तच्छ्रवणात् ॥ ९.२३७ ॥

> **असंभोज्या ह्य् असंयाज्या असंपाठ्याविवाहिनः**[^६१०]** ।**  
> **चरेयुः पृथिवीं दीनाः सर्वधर्मबहिष्कृताः ॥ ९.२३८ ॥**

**सर्वधर्म**ग्रहणाद् एवासंभोजनादीनां सिद्धे प्रतिषेधे दोषगुरुत्वख्यापनार्थम् एषाम् उपादानम् । **संभोग** एकत्र ग्रसनं गीतादिश्रवणं च । **संयाजनं**[^६११] तेषाम् एव याजनं[^६१२] तैः सह याजनं वा । एवं **संपाठो** ऽपि द्रष्टव्यः । **असंपाठ्याविवाहिन**[^६१३] इति । असंपाठ्याश् च अविवाहिनश्[^६१४] चेति द्वन्द्वः । **दीना** इति । सत्य् अपि स्ववत्वे[^६१५] तत्संबन्धिनिषेधभिक्षादिभोजनेन परयावज्ञया च वस्त्रखण्डादिवर्जनम् ॥ ९.२३८ ॥


[^६१५]:
     J: svaratve


[^६१४]:
     J: vigarhitāā


[^६१३]:
     J: - āvigarhitā


[^६१२]:
     M G: yojanaṃ


[^६११]:
     M G: saṃyojanaṃ

> **ज्ञाति संबन्धिभिस् त्व् एते त्यक्तव्याः कृतलक्षणाः ।**  
> **निर्दया निर्नमस्कारास् तन् मनोर् अनुशासनम् ॥ ९.२३९ ॥**

**कृतलक्षणा** इति निश्चिते कार्यकारणत्वे इत्य् अर्थः । व्याध्यादियोगे ऽप्य् एषु **दया** न कर्तव्या । ज्येष्ठ्यादिगुणयोगे ऽपि च नैते नमस्कार्याः प्रत्युत्तानादिभिः । एष एव वचनसामर्थ्याद् धर्मो विज्ञेयः ॥ ९.२३९ ॥

> **प्रायश्चित्तं तु कुर्वाणाः पूर्वे वर्णा**[^६१६]** यथोदितम् ।**  
> **नाङ्क्या राज्ञा ललाटे स्युर् दाप्यास् तूत्तमसाहसम् ॥ ९.२४० ॥**

शूद्राद् अन्ये[^६१७] **पूर्वे वर्णास्**[^६१८] तेषां **प्रायश्चित्तं** कुर्वताम् अङ्कनं नास्ति । दण्डस् **तूत्तमसाहसं** पणसहस्रं दाप्याः[^६१९] ॥ ९.२४० ॥


[^६१९]:
     J: dāpyate


[^६१८]:
     M G DK: pūrvavarṇās


[^६१७]:
     M G: śūdrādāv anye

> **आगःसु ब्राह्मणस्यैव कार्यो मध्यमसाहसः ।**  
> **विवास्यो वा भवेद् राष्ट्रात् सद्रव्यः सपरिच्छदः ॥ ९.२४१ ॥**

"प्रायश्चित्तं तु कुर्वाणाः" (म्ध् ९.२४०) इत्य् एतद् अत्र नापेक्षते । एतेषु ब्रह्महत्यादिष्व् अपराधेषु[^६२०] ब्राह्मणो मध्यमसाहसं दण्ड्यः । "अकामतः" इत्य् उत्तरश्लोकाद् अपकृष्यते । दण्डयित्वा प्रायश्चित्तं कारयितव्यः । **सपरिच्छदः** । गुणवतो ब्राह्मणस्यानुग्राह्यस्यैतत् । अकामं वानिर्वास्यः ॥ ९.२४१ ।


[^६२०]:
     M G: aparādhiṣu

> **इतरे कृतवन्तस् तु पापान्य् एतान्य् अकामतः ।**  
> **सर्वस्वहारम् अर्हन्ति कामतस् तु प्रवासनम् ॥ ९.२४२ ॥**

इतरे क्षत्रियादयो वर्णा एतानि पापानि महापातकान्य् अकामतो ऽनिच्छया कृतवन्तः सर्वस्वहरणाः कार्याः । केचित् प्रायश्चित्तम् अपि कुर्वताम् एतद् दण्डं पूर्वेण वैकल्पिकम् इच्छन्ति कामतस् तेषां वध उक्तः । शूद्रस्याकामतो ऽङ्कनसर्वस्वहरणे कामतो वधः ॥ ९.२४२ ॥

> **नाददीत नृपः साधुर् महापातकिनो धनम् ।**  
> **आददानस् तु तल् लोभात् तेन दोषेण लिप्यते ॥ ९.२४३ ॥**

<u>ननु</u> धनेन दण्डनं राज्ञो वृत्तिर् इति स्थापितम् । कथम् इह तद्धनस्याग्रहणम् ।

- <u>उक्तम्</u> "राजनिर्धूतदण्डाः"[^६२१] इत्य् अत्रान्तरे ॥ ९.२४३ ॥


[^६२१]:
     DK (1: 581): rājabhiḥ kṛtadaṇḍāḥ; DK (4: 1349) rājabhiḥ dhṛtadaṇḍāḥ (= MDh 8.318)

> **अप्सु प्रवेश्य तं दण्डं वरुणायोपपादयेत् ।**  
> **श्रुतवृत्तोपपन्ने वा ब्राह्मणे प्रतिपादयेत् ॥ ९.२४४ ॥**

"वरुणायेदम्" इति मनसा ध्यायन्न् **अप्सु** दद्याद् अप्सु निक्षिपेत् । **ब्राह्मणाय** वा विद्याशीलसंपन्नाय दद्यात् ॥ ९.२४४ ॥

> **ईशो दण्डस्य वरुणो राज्ञां दण्डधरो हि सः ।**  
> **ईशः सर्वस्य जगतो ब्राह्मणो वेदपारगः ॥ ९.२४५ ॥**

पूर्वस्य प्रतिपत्तिविधेर् अर्थवादो ऽयम् । महापातकिनो[^६२२] दण्डस्य वरुण ईष्टे । यतो **राज्ञां स दण्डधरो** नेता ईशितेति यावत् । एवं **ब्राह्मणो** ऽपि तद्धनस्येशो ऽनेन ग्राह्यः ॥ ९.२४५ ॥


[^६२२]:
     M G: mahāpātakinaṃ

> **यत्र वर्जयते राजा पापकृद्भ्यो धनागमम् ।**  
> **तत्र कालेन जायन्ते मानवा दीर्घजीविनः ॥ ९.२४६ ॥**  
> **निष्पद्यन्ते च सस्यानि यथोप्तानि विशां पृथक् ।**  
> **बालाश् च न प्रमीयन्ते विकृतं**[^६२३]** न च जायते ॥ ९.२४७ ॥**


[^६२३]:
     M G: vikṛtir

प्रसिद्धाव् इमाव् अप्य् अर्थवादश्लोकौ । **कालेन जायन्त** इति वर्तमानजन्म न[^६२४] विवक्षितम्, जाता जनिष्यमाणाश् च । **विकृतं**[^६२५] करचरणाक्षिविहीनम्[^६२६] ॥ ९.२४६–२४७ ॥


[^६२६]:
     DK (4: 1349; but not 1: 582): karṇākṣavihānam


[^६२५]:
     M G DK: vikṛtiḥ


[^६२४]:
     J omit: na

> **ब्राह्मणान् बाधमानं तु कामाद् अवरवर्णजम् ।**  
> **हन्याच् चित्रैर् वधोपायैर् उद्वेजनकरैर् नृपः ॥ ९.२४८ ॥**

**अवरवर्णजः** शूद्रः । **बाधनं** धनाद्याहरणं शरीरोपपीडनं च । **चित्रा** विविधोपायाः शूलारोपणं रक्तछेदः[^६२७] अङ्गकल्पनं खड्गप्रहारकर्तृका इत्याद्याः । **उद्वेजनकरैर्** दीर्घकालपीडाकरैः ॥ ९.२४८ ॥


[^६२७]:
     J: śiraḥchedaḥ (meaning of raktacheda unclear; could it be hastacheda?)

> **यावान् अवध्यस्य वधे तावान् वध्यस्य मोक्षणे ।**  
> **अधर्मो नृपतेर् दृष्टो धर्मस् तु विनियच्छतः ॥ ९.२४९ ॥**

**अवध्यवधे** यो दोषस् तत्तुल्यो **वध्यमोक्षणे** राज्ञ उपर्युक्तस्य[^६२८] षड्भागहरस्य स्वकर्माकुर्वतः[^६२९] प्रत्यवायेन अवश्यम् एव भवितव्यम् । कुर्वतस् तु न कदाचिद् अदृष्टसिद्धिः । यस् त्व् अयं **धर्मस् तु विनियच्छत** इति एवमादिधर्मप्रवादः, सर्वो ऽसौ स्वकर्मानुष्ठानप्रशंसार्थो ऽर्थवादः । 


[^६२९]:
     J: rājña uparyukteṣu | arthabhāgaharasya dharmānakurvataḥ


[^६२८]:
     M G: rājño 'yuktasya

- निग्रहोपसंहारार्थस्[^६३०] त्व् अयं वधोपदेशः । अतो यथाश्रुतिचित्रवधोपयैः कर्तव्यः । दृष्टार्थेषु[^६३१] राज्यतन्त्रसिद्ध्यर्थम् उपदेशेषु प्रवचनम्, यथादृष्टं योधांश् च[^६३२] हन्याद् इत्य् उक्तम् । तत्र दृष्टप्रयोजनत्वाद् उपदेशस्य, न नियतो वधः । एवं च सत्य् उपायान्तरेणापि बन्धनादिना विनियच्छतो[^६३३] न दोषः॥ ९.२४९ ॥


[^६३३]:
     M G DK: niyacchato


[^६३२]:
     M G DK: rājyatantrasiddhyarthavadhaśravaṇaṃ yathā hi sādhanaś ca (the readings here appears to be uncertain)


[^६३१]:
     M G: iṣṭārtheṣu


[^६३०]:
     M G DK: rājyanigrāhyasaṃskārārthas

> **उदितो ऽयं विस्तरशो मिथो विवदमानयोः ।**  
> **अष्टादशसु मार्गेषु व्यवहारस्य निर्णयः ॥ ९.२५० ॥**

सर्वव्यवहारोपसंहारार्थः श्लोकः ॥ ९.२५० ॥

> **एवं धर्म्याणि कार्याणि सम्यक् कुर्वन् महीपतिः ।**  
> **देशान् अलब्धान् लिप्सेत लब्धांश् च परिपालयेत् ॥ ९.२५१ ॥**

**अलब्धांल् लिप्सेतेति** संतोषपरेण न भवितव्यम् इत्य् अर्थः ॥ ९.२५१ ॥

> **सम्यङ्निविष्टदेशस् तु कृतदुर्गश् च शास्त्रतः ।**  
> **कण्टकोद्धरणे नित्यम् आतिष्ठेद् यत्नम् उत्तमम् ॥ ९.२५२ ॥**

देशनिवेशो दुर्गकरणं च[^६३४] यत् सप्तमाध्याये उक्तम्, तत् कृत्वा[^६३५] **कण्टकोद्धरणम्** । तेनापि राष्ट्ररक्षा क्रियते । **कष्टक**शब्दः पीडाहेतुसामान्यात् तस्करादिषु प्रयुक्तः ॥ ९.२५२ ॥


[^६३५]:
     M G: kṛtyaṃ


[^६३४]:
     M G J omit: ca (see DK 1: 1692; 4: 709)

_एतद् एव दर्शयति ।_

> **रक्षणाद् आर्यवृत्तानां कण्टकानां च शोधनात् ।**  
> **नरेन्द्रास् त्रिदिवं यान्ति प्रजापालनतत्पराः ॥ ९.२५३ ॥**

**आर्यं**[^६३६] शास्त्रनोदितम्[^६३७] कर्तव्यम् इतरानुष्ठाननिषेधः[^६३८] । तद्**वृत्तं** येषाम् इत्य् उत्तरपदलोपी समासः । तेन[^६३९] दीनानाथश्रोत्रिया अकरशुल्कदा गृह्यन्ते । तद्रक्षणाद् धि त्रिदिवगमनं युक्तम् । अन्येषां तु वृत्तिपरिक्रीतत्वाद् अकरणे प्रत्यवायः, यथोत्तरत्र वक्ष्यते "स्वर्गाच् च परिहीयते" (म्ध् ९.२५४) इति । रक्षानुवृत्तिनिष्क्रयणेन[^६४०] प्रत्यवायाभावमात्रम्, न तु स्वर्गः । अथ वा वृत्तिनियमापेक्षं त्रिदिवप्राप्तिवचनम्, यथोक्तं प्राक् । अन्येषां[^६४१] तु वृत्तिपरिक्रीतत्वदर्शनम्[^६४२] । अर्थवादमात्रं राज्ञः स्वर्गवचनम् । अवृत्तिदपरिपालनम् अपि[^६४३] वृत्तिप्रयुक्तं स्वराज्यभागस्थानीयस्य तद्राज्ञः[^६४४] । यथैव च शिल्पिजीविनः "शिल्पिनो मासि मास्य् एकैकं कर्म[^६४५] कुर्युः" (ग्ध् १०.३१) इति वृत्त्यर्थं शिल्पं कुर्वाणा राज्ञा कर्म कार्यन्ते करग्रहणाय, एवं राजापि वृत्तियुक्तः प्रजापालनप्रवृत्तो नित्यकर्मवद् आर्यपरिपालनं[^६४६] कार्यते शास्त्रेण । यथैव हि कामश्रुतितो[^६४७] ऽग्न्याहितो नित्यान्य्[^६४८] अनुतिष्ठति, न स्वर्गादिलाभाय । न हि तानि फलार्थतया नोदितानि, अथ च क्रियन्ते । तद्वद् एतद् द्रष्टव्यम् । अतो यावती काचित् फलश्रुतिः सा सर्वार्थवाद इति कोवरविष्णुस्वामी[^६४९] । यद् अत्र तत्त्वं तद् दर्शितम् अधस्तात् ॥ ९.२५३ ॥


[^६४९]:
     Unclear whether "kovara" is part of the name of Viṣṇusvāmī


[^६४८]:
     J: nityān


[^६४७]:
     DK (4: 710) suggests: kāmaṃ śrutito


[^६४६]:
     M G: anāryaparipālanaṃ


[^६४५]:
     M G J: kāmyaṃ


[^६४४]:
     DK (1: 1692; but not 4: 710): svarājabhāgasthānīyās te rājñaḥ 


[^६४३]:
     M G: -paripālane 'pi


[^६४२]:
     DK (1: 1692; but not 4: 710): vṛttiparikrītatvādarśanād


[^६४१]:
     DK (1: 1692; but not 4: 710): anye


[^६४०]:
     DK (1: 1692; but not 4: 710): rakṣe tu vṛttiniṣkrayaṇena


[^६३९]:
     M G: te ca


[^६३८]:
     M G: kartavyo 'nuṣṭhānaniṣedhaḥ; DK: kartavyetarānuṣṭhānaniṣedhau


[^६३७]:
     DK: śāstracoditam


[^६३६]:
     M G DK (1: 1692): āryavṛttaṃ

> **अशासंस् तस्करान् यस् तु बलिं गृह्णाति पार्थिवः ।**  
> **तस्य प्रक्षुभ्यते राष्ट्रं स्वर्गाच् च परिहीयते ॥ ९.२५४ ॥**

शासनं यथाशास्त्रं वधादिदण्डम् अन्तरेण तस्कराणां निग्रहो[^६५०] रक्षा च[^६५१] न शक्यते । अतो वृत्तिं गृहीत्वा यस् तस्करवधाज् जुगुप्सते तस्योभयो दोषः, इह राष्ट्रकृतः, अमुत्र स्वर्गपरिहानिः । युक्ता च बलिपरिगृहीतस्य तन्निष्कृतिम् अकुर्वतो दोषवत्ता ॥ ९.२५४ ॥


[^६५१]:
     M G J omit: ca


[^६५०]:
     M G J: nigrahaṃ

> **निर्भयं तु भवेद् यस्य राष्ट्रं बाहुबलाश्रितम् ।**  
> **तस्य तद् वर्धते नित्यं सिच्यमान इव द्रुमः ॥ ९.२५५ ॥**

प्रसिद्धम् एवैतच् छ्लोके तस्करवधविधिशेषतया[^६५२] अनूद्यते ॥ ९.२५५ ॥


[^६५२]:
     M G J: taskaradharmaviśeṣatayā

> **द्विविधांस् तस्करान् विद्यात् परद्रव्यापहारकान् ।**  
> **प्रकाशांश् चाप्रकाशांश् च चारचक्षुर् महीपतिः ॥ ९.२५६ ॥**

**चाराः** प्रच्छन्ना राष्ट्रे राजकृत्यज्ञानिनः । ते चक्षुषी इव यस्य स **चारचक्षुः** । प्रकाशतस्कराणां[^६५३] नास्ति तस्करव्यवहारो[^६५४] यथा लोके ऽन्येषाम् अटवीरात्रिचराणाम् अस्ति[^६५५] । तैः सामान्योपादानं तद्वन् निग्रहार्थं क्रियते ॥ ९.२५६ ॥


[^६५५]:
     M G J: aṭavīrātricarāṇām |  āptas


[^६५४]:
     M G J: nātitaskaravyavahāro


[^६५३]:
     M G J: prakāśas taskarāṇāṃ

> **प्रकाशवञ्चकास् तेषां नानापण्योपजीविनः ।**  
> **प्रच्छन्नवञ्चकास् त्व् एते ये स्तेनाटविकादयः ॥ ९.२५७ ॥**

तत्र ये क्रयार्थं[^६५६] मानतुलाविशेषेण[^६५७] मुष्णन्ति द्रव्याणाम् आगमस्थाननिर्गमनापेक्षार्थं कुर्वन्ति, ते **प्रकाशवञ्चका**[^६५८] वाणिजकाः[^६५९] । **प्रच्छन्नास्** तु ये रात्रौ मुष्णन्ति ते **स्तेना, आटविका** विजने प्रदेशे वसन्ति । अपरे तु प्रसह्य हारिणो न केवलम् एत एव, किं तर्हीमे चान्ये यान् ऊर्ध्वं वक्ष्यामः ॥ ९.२५७ ॥


[^६५९]:
     M G: vaṇijakāḥ


[^६५८]:
     M G: prakāśakā


[^६५७]:
     M G DK: mānatulādinā


[^६५६]:
     J: kreyārthaṃ

> **उत्कोचकाश् चौपधिका वञ्चकाः कितवास् तथा ।**  
> **मङ्गलादेशवृत्ताश् च भद्राश् चेक्षणिकैः**[^६६०]** सह ॥ ९.२५८ ॥**


[^६६०]:
     J: bhadraprekṣaṇikaiḥ

**उत्कोचका** ये[^६६१] कस्यचित् कार्येण कस्यचिद् राजामात्यादेः प्रवृत्तौ अर्थग्रहणेन कार्यसिद्धौ[^६६२] प्रवर्तते । **औपधिकाः** छद्मव्यवहारिणः । अन्यद् ब्रुवन्त्य् अन्यद् आचरन्ति । प्रत्यक्षं प्रीतिं दर्शयित्वा हठोपकारे[^६६३] वर्तन्ते । विनाप्य् अर्थग्रहणेन निमित्तान्तरतः अन्यतो ऽपरस्य कार्यसिद्धिम् अवश्यं विज्ञाय "मया तवैतत् क्रियते" इति परं गृह्णन्ति । भीषिकाप्रदर्शनं वा उपधिः । वञ्चकाः कितवा धनग्रहणार्थे[^६६४] सदा देविन इत्य् अर्थः । पृथग् अर्थे वा पदं वञ्चका[^६६५] विप्रलम्भकाः । "इदं कार्यं वयम् एव करिष्यामस् तव नान्यत्रस्था"[^६६६] इत्य् उक्त्वा न कुर्वते[^६६७] । उपेत्य नानाकारैर् नानाविधैर्[^६६८] उपायैर् ग्रामिनान् मुष्णन्ति । शिवमाधवादयः शिवम् आदित्यं उपजीवन्ति[^६६९] । **मङ्गलादेशवृत्ता** शान्त्युपदेशिका[^६७०] ज्योतिषिकादयः । अथ वा "एतां देवतां त्वदर्थेनाहं प्रीणयामि दुर्गां मार्तण्डं च" इति तथाढ्यानां धनम् उपजीवन्ति । अथ वा "मङ्गलं तवास्तु"[^६७१] इति वादिनः मङ्गलादेशवृत्ताः[^६७२] । अभद्रा **भद्राः** । **प्रेक्षणिकाः** सर्वस्य करदर्शनेन प्रशंसन्ति पुरुषलक्षणानि[^६७३] ॥ ९.२५८ ॥


[^६७३]:
     M G: sarvasya karavardhane abhadrābhadrāprekṣaṇakāḥ praśaṃsipuruṣalakṣaṇāḥ; J: sarvasya karavardhane bhadraprekṣaṇakāḥ praśaṃsipuruṣalakṣaṇāḥ (the text here is mutilated, with two distinct readings of the root text. I follow DK, which is probably not the orignal but least makes some sense)


[^६७२]:
     M G: ādeśavṛttāḥ


[^६७१]:
     M G J: tathāstu


[^६७०]:
     M G: yāntyupadeśikā; J: ye hyupadeśikā


[^६६९]:
     M G J: jīvanti


[^६६८]:
     M G: nānākāraṇanānāvidhair; J: nānākāriṇo nānāvidhair


[^६६७]:
     DK: kurvanti


[^६६६]:
     J: nānyatrodyathā


[^६६५]:
     M G: pādavañcakā


[^६६४]:
     M G: bhīṣikāpradarśanaṃ vā upadhāvanagrahaṇārthe; J: kitavā dhanagrahaṇavañcakāḥ, and omits: sadā devina ity . . . vipralambhakāḥ


[^६६३]:
     DK (1: 1693): darśayitvā apakāre


[^६६२]:
     M G J: pravṛtto [J pravṛttā] grahaṇātikāryasiddhau


[^६६१]:
     M G: utkocakāryeṇa

> **असम्यक्कारिणश् चैव महामात्राश् चिकित्सकाः ।**  
> **शिल्पोपचारयुक्ताश् च निपुणाः पण्ययोषितः ॥ ९.२५९ ॥**

**महामात्रा** मन्त्रिपुरोहितादयो राजनिकटिकाः,[^६७४] ते चेद् **असम्यक्कारिणः** । **चिकित्सका** वैद्याः । **शिल्पोपचारयुक्ताः** चित्रपत्रछेदरूपकारादयः । उपचार उपायनम् अनुपयुज्यमानस्वशिल्पकौशलं[^६७५] दर्शयित्वानुष्ठाय धनं नयन्ति । एवं **पण्ययोषितो** **निपुणाश्** चोपचारेणासत्प्रीतिदर्शनेन[^६७६] । **असम्यक्कारिण** इति सर्वत्रानुयुज्यते ॥ ९.२५९ ॥


[^६७६]:
     M G: cāpakāreṇāsat-


[^६७५]:
     J: anupayujyamānaṃ svaśilpakauśalaṃ


[^६७४]:
     J: -nikaṭikaḥ; DK: -naikaṭikās

> **एवमाद्यान्**[^६७७]** विजानीयात् प्रकाशांल् लोककण्टकान् ।**  
> **निगूढचारिणश् चान्यान् अनार्यान् आर्यलिङ्गिनः ॥ ९.२६० ॥**

**एवमाद्यान्**,[^६७८] न शक्यन्ते धूर्तानां परद्रव्यापहारिणां[^६७९] प्रकारान् संख्यातुम् इत्य् आद्यग्रहणम् । तथा ह्य् आसक्तं[^६८०] कथयन्ति अवधीरयन्तीम्[^६८१] अनुरागिणीम्, तथाभृत्यो भृत्यवद् आत्मानं दर्शयित्वा नयति[^६८२] हिरण्यम् ऋजुप्रकृतेर् न चार्थभृतः, "त्वं ब्रह्मा त्वं बृहस्पतिः" इत्य् उक्त्वा मूर्खाढ्यान् नयन्ति- "देहि प्रसादेन कतिपयैर् वाहोभिः प्रत्यर्पयामि" इति सिद्धे प्रयोजने तनुतरो भवति प्रियवाद्य् अप्रियवादी[^६८३] संपद्यते **निगूढचारिणः**[^६८४] ॥ ९.२६० ॥


[^६८४]:
     M G: nigūḍhacāraṇas; M G J give this at the beginning of the commentary on the next verse. There appears to be something missing here.


[^६८३]:
     M G: apriyavādi


[^६८२]:
     M G: na yadi


[^६८१]:
     M G J: avadhārayantīm


[^६८०]:
     M G: aśakyaṃ; J: āśakyāṃ


[^६७९]:
     M G J: -hārāṇāṃ


[^६७८]:
     M G: evamādyā

> **तान् विदित्वा सुचरितैर् गूढैस् तत्कर्मकारिभिः ।**  
> **चारैश् चानेकसंस्थानैः प्रोत्साद्य वशम् आनयेत् ॥ ९.२६१ ॥**

**तत्कर्मकारिभिः**[^६८५] तुल्यकर्मकारिभिर् विद्यापूर्वं ये तत्कर्म कृतवन्तः । अथ वा संप्रत्य् एव तत्कर्म कार्यन्ते अन्तर्भावसिद्ध्यर्थं लब्धान्तरा आगत्य कथयिष्यन्ति[^६८६] । तथान्यैर्[^६८७] अपि **चारैः**[^६८८]** अनेकसंस्थानैः** ॥ ९.२६१ ॥


[^६८८]:
     M G J add: tatkarmakāribhir


[^६८७]:
     M G J: tathādyair


[^६८६]:
     M G place this passage at the end of the previous verse: nigūḍhacāraṇas tulyakarmakāribhir . . . kathayiṣyanti


[^६८५]:
     M G J omit: tatkarmakāribhiḥ

> **तेषां दोषान् अभिख्याप्य स्वे स्वे कर्मणि तत्वतः ।**  
> **कुर्वीत शासनं राजा सम्यक् सारापराधतः ॥ ९.२६२ ॥**  
> **न हि दण्डाद् ऋते शक्यः कर्तुं पापविनिग्रहः ।**  
> **स्तेनानां पापबुद्धीनां निभृतं चरतां क्षितौ ॥ ९.२६३ ॥**  
> **सभा प्रपापूपशालावेशमद्यान्नविक्रयाः ।**  
> **चतुष्पथाश् चैत्यवृक्षाः समाजा प्रेक्षणानि च ॥ ९.२६४ ॥**  
> **जीर्णोद्यानान्य् अरण्यानि कारुकावेशनानि च ।**  
> **शून्यानि चाप्य् अगाराणि वनान्य् उपवनानि च ॥ ९.२६५ ॥**  
> **एवंविधान् नृपो देशान् गुल्मैः स्थावरजङ्गमैः ।**  
> **तस्करप्रतिषेधार्थं चारैश् चाप्य् अनुचारयेत् ॥ ९.२६६ ॥**  
> **तत्सहायैर् अनुगतैर् नानाकर्मप्रवेदिभिः ।**  
> **विद्याद् उत्साहयेच् चैव निपुणैः पूर्वतस्करैः ॥ ९.२६७ ॥**  
> **भक्ष्यभोज्योपदेशैश् च ब्राह्मणानां च दर्शनैः ।**  
> **शौर्यकर्मापदेशैश् च कुर्युस् तेषां समागमम् ॥ ९.२६८ ॥**  
> **ये तत्र नोपसर्पेयुर् मूलप्रणिहिताश् च ये ।**  
> **तान् प्रसह्य नृपो हन्यात् समित्रज्ञातिबान्धवान् ॥ ९.२६९ ॥**  
> **न होढेन विना चौरं घतयेद् धार्मिको नृपः ।**  
> **सहोढं सोपकरणं घतयेद् अविचारयन् ॥ ९.२७० ॥**  
> **ग्रामेष्व् अपि च ये केचिच् चौराणां भक्तदायकाः ।**  
> **भाण्डावकाशदाश् चैव सर्वांस् तान् अपि घातयेत् ॥ ९.२७१ ॥**  
> **राष्ट्रेषु रक्षाधिकृतान् सामन्तांश् चैव चोदितान् ।**  
> **अभ्याघातेषु मध्यस्थान् शिष्याच् चौरान् इव द्रुतम् ॥ ९.२७२ ॥**  
> **यश् चापि धर्मसमयात् प्रच्युतो धर्मजीवनः ।**  
> **दण्डेनैव तम् अप्य् ओषेत् स्वकाद् धर्माद् धि विच्युतम् ॥ ९.२७३ ॥**  
> **ग्रामघाते हिताभङ्गे पथि मोषाभिदर्शने ।**  
> **शक्तितो नाभिधावन्तो निर्वास्याः सपरिच्छदाः ॥ ९.२७४ ॥**

शक्तौ सत्याम् आलस्यादिना । ते **निर्वास्याः** । ये तु चौरैः कृतसंकेतास् तेषां पूर्वत्र वध उक्तो "घातयेत्" (म्ध् ९.२७०) इति । **परिच्छदो** गवाश्वादिः । तद् अपि निर्वास्यं नापहर्तव्यम्,[^६८९] नासत्परिच्छदः कर्तव्यो धनं तु हर्त्व्यम् ॥ ९.२७४ ॥


[^६८९]:
     M G DK: nirvāsyenāpahartavyam

> **राज्ञः कोशापहर्तॄंश् च प्रातिकूलेष्व् अवस्थितान्**[^६९०]** ।**  
> **घातयेद् विविधैर् दण्डैर् अरीणां चोपजापकान् ॥ ९.२७५ ॥**

**कोशो** राज्ञां धनसंचयस्थानम्, तत्रापहर्तारो द्रव्यजातिपरिमाणानपेक्षम्[^६९१] एव वध्याः । ये च **प्रातिकूल्येन** वर्तन्ते । यद् राज्ञां देशान्तराद् आनेतुम् अभिप्रेतं तद्देशदुर्लभम् आजानेयाश्वादि[^६९२] प्राच्यानाम्, उदीच्यानां कलिङ्गदेशोद्भवहस्त्यादि, तदानयनप्रतिबन्धे ये वर्तन्ते । तथा यानि मित्राणि तानि शत्रून् कुर्वते, कृत्वा शत्रुभिः संयोजयन्ति । **अरीणाम् उपजापकाः** प्रोत्साहकाः । तान् **घातयेत्** । स्वतन्त्रप्रयोजनत्वान् नावश्यं घातनम् इत्य् उक्तम् ॥ ९.२७५ ॥


[^६९२]:
     J: āṃjaneyāśvādi; DK: ajāvikāśvādi (inability to understand ājāneya as well-bred) 


[^६९१]:
     M G: dravyajñāti-

> **संधिं भित्वा तु ये चौर्यं रात्रौ कुर्वन्ति तस्कराः ।**  
> **तेषां छित्वा नृपौ हस्तौ तीक्ष्णे शूले निवेशयेत् ॥ ९.२७६ ॥**  
> **अङ्गुलीर् ग्रन्थिभेदस्य छेदयेत् प्रथमे ग्रहे ।**  
> **द्वितीये हस्तचरणौ तृतीये वधम् अर्हति ॥ ९.२७७ ॥**

ग्रन्थिं भिनत्तीति **ग्रन्थिभेदः** । भेदनं मोक्षो ग्रन्थेः, वस्त्रप्रान्तादौ ग्रन्थिः । यद् वा यद् द्रव्यं गृहीतं तत् केनचिच् छलेन ग्रन्थिम् अवमोच्य ये निनीषन्ति ते **ग्रन्थिभेदाः** । तेषां प्रथमायां प्रवृत्ताव् अङ्गुलीनां छेदः, द्वितीयस्यां प्रवृत्तौ हस्तचरणयोः, तृतीयस्यां मारनम् ॥ ९.२७७ ॥

> **अग्निदान् भक्तदांश् चैव तथा शस्त्रावकाशदान् ।**  
> **संनिधातॄंश् च मोषस्य हन्याच् चौरम् इवेश्वरः ॥ ९.२७८ ॥**

**अग्निदाः**,[^६९३] सीतापनोदनाद्यर्थं ये ऽग्निं ददति । **शस्त्रं** कर्तरिकादि । **मोषस्य**[^६९४] संनिधातारः कर्तारः[^६९५] । सर्वे चौरवत् ज्ञेयाः । **शस्त्रावकाशद**ग्रहणं प्राग् उक्तम् अप्य् उपसंहारार्थम् उच्यते ॥ ९.२७८ ॥


[^६९५]:
     DK omits: kartāraḥ


[^६९४]:
     M G: mokṣasya


[^६९३]:
     M G DK (1: 1697) omit: agnidāḥ

> **तडागभेदकं हन्याद् अप्सु शुद्धवधेन वा ।**  
> **यद् वापि प्रतिसंस्कुर्याद् दाप्यस् तूत्तमसाहसम् ॥ ९.२७९ ॥**

**तडाग**ग्रहणम् उपलक्षणार्थम् । 

- नद्युदकहरणे ऽप्य् अयं दोष इति <u>केचित्</u> । 

- <u>तद्</u> <u>अयुक्तम्</u> । महान् हि तडागभेदने ऽपराधः । स्वल्पो नदीभेदने । तडागस्य हि वप्रभेदनेनोदखरणे[^६९६] ऽप्य् अयम् एव विधिः ॥ ९.२७९ ॥


[^६९६]:
     M G J: -bhedanenodake

> **कोष्ठागारायुधागारदेवतागारभेदकान् ।**  
> **हस्त्यश्वरथहर्तॄंश् च हन्याद् एवाचिवारयन् ॥ ९.२८० ॥**  
> **यस् तु पूर्वनिविष्टस्य तडागस्योदकं हरेत् ।**  
> **आगमं वाप्य् अपां भिद्यात् स दाप्यः पूर्वसाहसम् ॥ ९.२८१ ॥**  
> **समुत्सृजेद् राजमार्गे यस् त्व् अमेध्यम् अनापदि ।**  
> **स द्वौ कार्षापणौ दद्याद् अमेध्यं चाशु शोधयेत् ॥ ९.२८२ ॥**

**राजमार्गे** ग्रामनगरे रथ्यायाम् **अमेध्यं** मूत्रपुरीषं **समुत्सृजेद्** अन्यतो वानीय चण्डालादिर् निक्षिपेत् । **अनापदि** आपद्वेगेनात्यर्थम् उक्तं भवति । चण्डालादेर् मूल्यं दत्वापासयेत् स्वयं वान्यासंभवे ॥ ९.२८२ ॥

> **आपद्गतो ऽथ वा वृद्धा**[^६९७]** गर्भिणी बाल एव वा ।**  
> **परिभाषणम्**[^६९८]** अर्हन्ति तच् च शोद्यम् इति स्थितिः ॥ ९.२८३ ॥**


[^६९८]:
     M G: paribhāṣaṇām

**आपद्गतः** पूर्वोक्तः । **वृद्धा**दयो ये बहिर् ग्रामं निर्गन्तुम् अशक्ता ते[^६९९] गृह्यन्ते । शोणितम् अपि कर्तुम् इत्य् आशङ्क्यन्ते[^७००] ऽमेध्यम् अपि व्यपदेष्टुम्[^७०१] । न पुनर् एवं कर्तव्यम् । पुनः करणे राजतो महान् प्रत्यवायो भवति । क्रोधगर्भम् ईदृशवचनं **परिभाषणं** तच् च शोध्यम् इति राज्ञ उपदेशः । यद्य् उत्स्रष्टारो न ज्ञायन्ते तथा च रथ्या चण्डालादिभिर् अपासनीया ॥ ९.२८३ ॥


[^७०१]:
     M G DK: vyapadeṣṭaṃ


[^७००]:
     J; āśaṅkya te


[^६९९]:
     M G omit: te

> **चिकित्सकानां सर्वेषां मिथ्याप्रचरतां दमः ।**  
> **अमानुषेषु प्रथमो मानुषेषु तु मध्यमः ॥ ९.२८४ ॥**

**चिकित्सका** भिषजः । तेषां **मिथ्याप्रचाराणाम्** औषधदानम् उभयथा संभवति । यदि वाविज्ञातशास्त्रप्रयोगतया शास्त्रे परिचिते ऽपि वातत्परतयार्थलिप्सया[^७०२] । **अमानुषेषु** गवाश्वहस्त्यादिषु **प्रथमः** साहसशब्दो[^७०३] ऽनुषक्तव्यः । एवं **मानुषेषु तु मध्यम** इति । तथाप्रचारेण यद्य् आश्वेव विपद्येत तदा महान् दण्डः कल्पनीयः ॥ ९.२८४ ॥


[^७०३]:
     DK (1: 1699): sāhasadaṇḍo


[^७०२]:
     M G: vānanyaratayārtha-

> **संक्रमध्वजयष्टीनां प्रतिमानां च भेदकः ।**  
> **प्रतिकुर्याच् च तत् सर्वं पञ्च दद्याच् छतानि च ॥ ९.२८५ ॥**

**संक्रमः**[^७०४] येन संक्रामन्ति मार्गेणावतरन्ति जलोपस्पर्शादिना निमित्तेन । शुभ्रं वासः **ध्वजः** चिह्नं[^७०५] राजामात्यादीनाम् । देवायतनेषु च **यष्टिः**, ईदृशे च **प्रतिमानाम्** इति व्याख्यातम् । **प्रतिकुर्यात्** समदधीत प्रत्यापत्तिं[^७०६] नयेत् ॥ ९.२८५ ॥


[^७०६]:
     M G DK (1: 1630): samadadhītāpratyāpattiṃ


[^७०५]:
     M G: vāsaḥ saṃkramadhvajacihnaṃ


[^७०४]:
     M G omit: saṃkramaḥ

> **अदूषितानां द्रव्याणां दूषणे भेदने तथा ।**  
> **मणीनाम् अपवेधे च दण्डः प्रथमसाहसः ॥ ९.२८६ ॥**

यानि स्वयम् अदुष्टानि द्रव्याणि लाबार्थी दूषयति, तथा धान्यविक्रयी क्षेत्रे निर्दोषं धान्यम् उत्तमं तृणबुसैर् योजयति, कुंकुमादेश् च तेन[^७०७] अकुंकुमादिना[^७०८] द्रव्यान्त्रेणाइकीकरणम् । **मणयो** मुक्तास् तेषां **भेदनं** द्विधाकरणम् । अवेधितव्यप्रदेशेन विध्यते इति **अपवेधः**[^७०९] । अत्र वेधतिर् भेदने विद्यते,[^७१०] अनेकार्थत्वाद् धातूनाम् । वेधतेः[^७११] रूपम् एतत् । **मणयो** हीनमध्यमोत्कृष्टतमा भवन्ति । तत्र दण्डकल्पना कर्तव्या । मध्यमेषु मध्यम उत्तमेषूत्तमः ॥ ९.२८६ ॥


[^७११]:
     M G: vidhate; J: vidhyate


[^७१०]:
     J omits: atra vedhatir bhedane vidyate


[^७०९]:
     M G DK omit: avedhitavyapradeśena vidhyate iti apavedhaḥ


[^७०८]:
     M G: kuṃkumādinā


[^७०७]:
     J omits: tena

> **समैर् हि विषमं यस् तु चरेद् वै मूल्यतो ऽपि वा ।**  
> **समाप्नुयाद् दमं पूर्वं नरो मध्यमम् एव वा ॥ ९.२८७ ॥**

येषां द्रव्याणां समत्वेन विनिमय उक्तो यथा "तिला धान्येन तत्समाः" (म्ध् १०.९४) इति, तत्र यदि **विषमम्** आचरति, व्यवहारार्थं तिलं दत्वा बहुधान्यं व्रीह्यादि गृह्णीयात् । असति वा विनिमये **मूल्यतः** क्रयव्यवहारेण व्रीह्यादिधान्येभ्यो ऽधिकेन मूल्येन क्रीणाति । अथ वा कस्यचिद् उत्तरीयम् उपबर्हणम् अस्ति विक्रेतव्यं कस्यचिद् अन्यतरे शाटकाः, तत्र यस्योपबर्हणम् अस्ति तस्यान्तर उपयुज्यन्ते । उपबर्हणेन च ते सममूलाः । तत्र तदीयां कार्यवत्तां ज्ञात्वा समत्वेन ददात्य् अधिकमूल्यं गृह्णाति । स उच्यते **समैर् विषमं चरति** **मूल्येन** । तयोः क्रेतुर् विक्रेतुश् च तौ दण्डौ । **चरति मूल्यतः** इत्य् एकार्थः, तथैव **वा**शब्दो ऽस्मिन् पक्षे पादपूरण एव । प्रथममध्यमोक्तौ[^७१२] क्रयविक्रयौ विकल्पितौ द्रव्यसारापेक्षया ॥ ९.२८७ ॥


[^७१२]:
     DK (1: 1705): -moktyā

> **बन्धनानि च सर्वाणि राजमार्गे**[^७१३]** निवेशयेत् ।**  
> **दुःखिता यत्र दृश्येरन् विकृताः पापकारिणः ॥ ९.२८८ ॥**

प्रसिद्धे राजरथ्याप्रदेशे **बन्ध**गृहाणि सं**निवेशयेत्** कुर्यात् । **दुःखिता यत्र दृश्येरन्न्** इत्य् अन्यत्रापि संनिवेशनं तत्प्रदेशभ्रमणं दर्शयति । एतेनान्या अपि बन्धसंस्थानां पीडाः कर्तव्या इत्य् आह । शरीरात्यन्तकार्शाद्यवस्थान्तरापत्त्या **विकृताः** अभोजनेनेषद्भोजनादिना । शेषं स्पष्टम् ॥ ९.२८८ ॥

> **प्राकारस्य च भेत्तारं परिखाणां च पूरकम् ।**  
> **द्वाराणां चैव भङ्क्तारं क्षिप्रम् एव प्रवासयेत् ॥ ९.२८९ ॥**

दुर्गगतानां[^७१४] **प्राकारा**दीनां विनाशने प्रवासनं दण्डः । **परिखा** भूभागाः खाताः ॥ ९.२८९ ॥


[^७१४]:
     M G: durgatānāṃ

> **अभिचारेषु सर्वेषु कर्तव्यो द्विशतो दमः ।**  
> **मूलकर्मणि चानाप्तैः**[^७१५]** कृत्यासु विविधासु च ॥ ९.२९० ॥**


[^७१५]:
     M G: cānāpteḥ; J: vānāptaiḥ

अदृष्टेनोपायेन मन्त्रादिशक्त्या मारणम् **अभिचारः** । तत्र प्रवृत्तानाम् अमृते ऽभिचारणीये दण्डो ऽयम् । अनभिवारणीयाभिचारेषु नैतावता मुच्यते । तत्र मनुष्यमारणदण्डः स[^७१६] विज्ञेयः । **सर्व**ग्रहणं लौकिकवैदिकयोर् अविशेषेण दण्डार्थम् । वैदिका श्येनादयः । लौकिकाः पादपांशुग्रहणसूचीभेदनादयः । **मूलकर्म** वशीकरणादि । आप्ताः पुत्रभार्यादयस्[^७१७] ततो ऽन्ये **ऽनाप्ताः** । **कृत्या** अभिचारप्रकारा एव मन्त्रादिशक्तयः, उच्चाटनसुहृद्बन्धुकुलद्वेषविचित्तीकरणादिहेतवो[^७१८] भूताद्यादिषु[^७१९] प्रसिद्धाः ॥ ९.२९० ॥


[^७१९]:
     M G: bhūtādyādharāḥ; J: bhūtvidyāḥ


[^७१८]:
     M G: uccāṭanasuhṛdbandhukulād dhi vicitrīkaraṇādihetavo; J: uccāṭanaṃ suhṛdbandhukulād dhi vicitiīkaraṇādihetavo


[^७१७]:
     M G: pautra-; DK: pitṛ-


[^७१६]:
     DK (1: 1631): -daṇḍaś ca

> **अबीजविक्रयी चैव बीजोत्क्रष्टा तथैव च ।**  
> **मर्यादाभेदकश् चैव विकृतं प्राप्नुयाद् वधम् ॥ ९.२९१ ॥**

**अबीजं** बीजम् इत्य् उक्त्वा विक्रीणीते स्वरूपलोपेन । धान्यशाकादीनां बीजानि चिरप्रोक्षितानि[^७२०] क्षेत्रे प्ररोहन्ति न च तानि शक्यन्ते वन्ध्यानीति । क्षेत्रात् तु बीजम् उत्कर्षति[^७२१] शोभनं यद् बीजं क्षिप्रं प्ररोहति तद् उत्कृष्य तदाभासं प्रतिधान्यादि क्षिप्त्वा विक्रीणीते । अथ वा न्युप्तं बीजं क्षेत्राद् एवोद्धृत्य नयन्ति । **मर्यादा** शास्त्रदेशाचारनिरूढा स्थितिः । **विकृतं** कर्णानासादिकर्तनम् ॥ ९.२९१ ॥


[^७२१]:
     M G: yat karṣati


[^७२०]:
     M G J: ciraproṣitāni

> **सर्वकण्टकपापिष्ठं हेमकारं तु पार्थिवः ।**  
> **प्रवर्तमानम् अन्याये छेदयेत् खण्डशः**[^७२२]** क्षुरैः ॥ ९.२९२ ॥**


[^७२२]:
     M G DK (1: 1708): chedayel lavasaḥ

यावन्तः केचन कण्टकाः पूर्वम् उक्तास् तेषां पापतमः सुवर्णकारः । यदि निर्धारणे षष्ठी । कथं न "न निर्धारणे" (पाण् २.२.१०) इति समासाभावः । तस्य च पापतमत्वं स्वल्पेनैवापहरणेन महत एनस उत्पत्तिर् ब्राह्मणस्वर्णापहरणे च महापातकम् । अतस् तम् **अन्याये प्रवर्तमानं** **छेदयेत् खण्डशः** । परिवर्तनतुलान्तरतापच्छेदादिभिः अपहरन्ति, गृह्णते । न चात्र ह्रियमाणद्रव्यपरिमाणापेक्षा, न स्वामिजात्यपेक्षा । अभ्यासस् त्व् अपेक्ष्यत इति, महत्त्वाद् दण्डस्य । आद्यायां[^७२३] तु प्रवृत्तौ धनदण्डेन क्षुरमांसलवच्छेदो विनिमात्व्यः । शारीरनिग्रहे निगृह्यमाणानां पापम् अपैतीति प्रतिपादितम् ॥ ९.२९२ ॥


[^७२३]:
     M G DK: anyāye

> **सीताद्रव्यापहरणे शस्त्राणाम् औषधस्य च ।**  
> **कालम् आसाद्य कार्यं च राजा दण्डं प्रकल्पयेत् ॥ ९.२९३ ॥**

कृष्यमाणा भूमिः **सीता** । तद्**द्रव्याणि** लाङ्गलकुद्दालकादीनि । तद्**अपहरणे** दण्डः **प्रकल्प्यः** । <u>किं</u> इच्छयैव । <u>नेत्य्</u> आह- **कालम् आसाद्य कार्यं च** । कर्षणकाले प्रत्यासन्ने महान् दण्डः । अकृष्टे च यदा तस्मिन् महतः फलस्य नाशस् तदा भूयान् एव । **आसाद्य**, आसन्नं ज्ञात्वत्य् अर्थः । अन्यदा तु द्रव्यजात्याद्यनुरूपः[^७२४] । एवं **शस्त्राणां** च खड्गादीनां युद्धकाले । **औषधस्य** भेषजार्थम् उपयोगकाले । तेन चौषधेन हृतेनानुपयुक्तेन यद्य् आतुरस्य महती पीडा जायते, अन्यच् च तस्मिन् काले न लभ्यते, तल् लभ्यम् अपि बाधकादिसंस्कारापेक्षया चिरेणोपयोगार्थम्, एवमाद्यपेक्षा राजदण्डप्रकल्पनायै प्रभवेत् । **शस्त्राणां** राजोपकरणानाम् । अन्यथापि जनपदस्य भ्रातृव्यतस्कराशङ्किनस् तदा महान् दण्डः । स्वस्पे स्वल्पः ॥ ९.२९३ ॥


[^७२४]:
     M G: dravyajñānādyanurūpaḥ; J: dravye jātyanurūpaḥ

> **स्वाम्यमात्यौ पुरं राष्ट्रं कोशदण्डौ सुहृत् तथा ।**  
> **सप्त प्रकृतयो ह्य् एताः सप्ताङ्गं राज्यम् उच्यते ॥ ९.२९४ ॥**

समाप्तायां कण्टकशुद्धौ केवलं राज्यतन्त्रोपयोगी राजधर्म उच्यते । यथैतस्मिन्न् अनुष्ठीयमाने राज्यानाशः, एवं व्यवहारदर्शने कण्टकशुद्धौ वा क्रियमाणायां तुल्यो राज्यानाशः । किं च महिषीकुमारराजवल्लभसेनाध्यक्षाश्रिताः प्रायेण भवन्ति कण्टकाः । तान् कदाचिद् अनया बुद्ध्या नोद्धरेत्- "प्रकृतिक्षोभशङ्कायां[^७२५] महत्तमम् प्रयोजनं[^७२६] सेनाध्यक्षेण सामन्तेन च । किम् अनेन निगृहीतेन राष्ट्रापराधिना" — तदर्थम् उच्यते- तुल्यं राष्ट्रं स्वाम्यादिनेति[^७२७] राज्यप्रकृतित्वेन । गुरुलघुभावश्[^७२८] च प्राकृतीनाम् एवमर्थम्[^७२९] उच्यते । यदि महान् क्षोभो ऽमात्यात्[^७३०] तत्परिहर्तव्यम् । राष्ट्रं ततो दुर्बलं[^७३१] केनचिद् उपायेन वा बोधयित्वा[^७३२] कण्टकशुद्धिं करिष्यामीति न सहसा प्रवर्तितव्यम् । अतः सप्तमाध्यायोपदेशतो ऽप्य् उत्कृष्यास्मिन्नवधा बुध्यते[^७३३] । 


[^७३३]:
     DK suggests emending to: utkṛṣyāsminn evādhyāye ucyate


[^७३२]:
     M G: yodhayitvā


[^७३१]:
     M G: durbalān


[^७३०]:
     M G omit: rājyaprakṛtitvena . . . kṣobho 'mātyāt [haplography]; J adds: iti rājaprakṛtitvena (probably taken from the previous sentence)


[^७२९]:
     J: evārtham


[^७२८]:
     J: gurulāghavaś (I follow DK 4: 1166; see the same reading under verse 296)


[^७२७]:
     M G: svāmyād iti


[^७२६]:
     M G: aprayojanam


[^७२५]:
     M G J: prakṛta-

- **स्वामी** राजैव । **अमात्यो** मन्त्रिपुरोहितः[^७३४] सेनानी । **पुरं** निवासनगरं । **राष्ट्रं** जनपदाः । **कोशो** रूप्यसुवर्णरूपकादिधनसंचयः । हस्त्यश्वरथपादातं **दण्डः** धर्मदण्डादि वा[^७३५] । **सुहृत्** समानकार्यः । यथोक्तम् "मित्रं तस्माद् अनन्तरम्" (च्ड़्। म्ध् ७.१५८) इति । **एता** राज्यस्य **प्रकृतयः** कारणम् अवयवा, यथा घटस्य कापालिनि । स्वभाववचनो वा प्रकृतिशब्दः । एवं तदात्मकम् एव राज्यं समस्तं क्षिप्तम् । अस्यैव भेदविस्तारो[^७३६] द्वासप्ततिस् तत्रापि यो ऽन्यो[^७३७] भेदः स उक्त एव ॥ ९.२९४ ॥


[^७३७]:
     M G: yojyo; J: yo


[^७३६]:
     M G J: bhedo vistāro


[^७३५]:
     M G J: dharmadaṇḍād iva


[^७३४]:
     DK: mantrī purohitaḥ

> **सप्तानां प्रकृतीनां तु राज्यस्यासां यथाक्रमम् ।**  
> **पूर्वं पूर्वं गुरुतरं जानीयाद् व्यसनं महत् ॥ ९.२९५ ॥**

मित्रव्यसनात् स्वबलव्यसनं गरीयः । स्वबलसंपन्नो हि शक्नोति मित्रम् अनुग्रहीतुम् । एवं दण्डकोशयोः[^७३८] । कोशनाशे हि दण्डो ऽपि नश्यत्य् एव । एवं कोशराष्ट्रयोः[^७३९] । राष्ट्रनाशे हि कुतः[^७४०] कोषोत्पत्तिः । पुनः राष्ट्रविनाशङ्कायां[^७४१] पुरं यत्नतो[^७४२] रक्षितव्यम् । तत्र हि सर्वावयवसाधनादि[^७४३] संभवति । पुराद् अमात्यः प्रधानम् । प्रधानामात्यनाशे[^७४४] हि सर्वं बलं भज्यते । आत्मनाशे सर्वनाश इत्य् एतत् प्रसिद्धम् एव । तद् उक्तम् "आत्मा तु सर्वतो रक्ष्यः" इति[^७४५] ॥ ९.२९५ ॥


[^७४५]:
     J reads: pradhānāmātyanāśe sarvanāśaḥ and omits the rest of the commentry.


[^७४४]:
     M G: pradhānād amātyanāśe


[^७४३]:
     DK (4: 1576) suggests: sarvaṃ yavasendhanādi


[^७४२]:
     M G J: yattato


[^७४१]:
     M G: rāṣṭrāvināśakāryaṃ


[^७४०]:
     J: kṛtaḥ


[^७३९]:
     M G: kośarāṣṭram


[^७३८]:
     M G: daṇḍāt kośaḥ

_तथा च दृष्टान्तः_ ।

> **सप्ताङ्गस्येह राज्यस्य विष्टब्धस्य त्रिदण्डवत् ।**  
> **अन्योन्यगुणवैशेष्यान् न किंचिद् अतिरिच्यते ॥ ९.२९६ ॥**

[^७४६]**विष्टब्धस्य त्रिदण्डवद्** इति । विष्टब्धस्यान्योन्यस्याधारभावेन[^७४७] । एतद् एवाह । **अन्योन्यगुणवैशेष्यात्** परस्परस्योपकार्योपकारकभावेनैकैकस्य च[^७४८] विनाशोत्पत्तेः[^७४९] भूमिबीजोदकसामग्र्या इव अङ्कुरजनने । तस्मात् सर्वेषां पूज्यतात्रोच्यते[^७५०] । अस्त्य् एवात्र[^७५१] गुरुलघुभावः । यत् तु **न किंचिद् अतिरिच्यत** इति तन् महतादरेण[^७५२] मित्रादिरक्षायां वर्तितव्यम् इत्य् एवंपरम् एतत् । मित्रनाशे चिरेण[^७५३] राज्यनाशो यदा बलवतोपरोधः, न तु तदानीम् एवत्य् आलम्बनं लघीयस्तायाः[^७५४] ॥ ९.२९६ ॥


[^७५४]:
     M G: evety alaṃ balalaghīyastāyāḥ


[^७५३]:
     M G J: 'cireṇa (acireṇa)


[^७५२]:
     M G: tadanādareṇa


[^७५१]:
     M G: astv evātra


[^७५०]:
     M G: tulyatātrocyate


[^७४९]:
     M G: vināśotpattaiḥ


[^७४८]:
     M G omit: ca; J: na


[^७४७]:
     M G: avaṣṭabdha-


[^७४६]:
     M G adds here: kācit prakṛtir adhikety arthaḥ | evaṃ prakṛtināśe sarvanāśaḥ; probably part of the commentary on the previous verse.

> **तेषु तेषु तु कृत्येषु तत् तद् अङ्गं विशिष्यते ।**  
> **येन यत् साध्यते कार्यं तत् तस्मिन् श्रेष्ठम् उच्यते ॥ ९.२९७ ॥**

नास्ति तद् वस्तु यद् राज्ञो नोपयुज्यते । भवति हि तत् कार्यं यन्निकृष्टेन साध्यते, न महता । तस्मात् सर्वाः प्रकृतयो यत्नतः पालनीयाः, असद्दण्डादिना न राष्ट्रं कर्शनीयम्, चौराद्युपद्रवेभ्यश् च यत्नतो रक्ष्यम् इति तात्पर्यार्थः । अतः कण्टकशुद्धिशेषो ऽयम् ॥ ९.२९७ ॥

> **चारेणोत्साहयोगेन क्रिययैव च कर्मणाम् ।**  
> **स्वशक्तिं परशक्तिं च नित्यं विद्यात् परात्मनोः ॥ ९.२९८ ॥**

**परस्यात्मनश् च नित्यं शक्तिं विद्यात्** । "किम् अयं पारिप्सते, किं च मयि कर्तुं शक्यम्,[^७५५] किं चाहम् अस्मिन्" इति एतन् नित्यं वेदितव्यम् । कथं चैतच् छक्यते वेदितुम् । **चारेण** सप्तमाध्यायोक्तेन । **उत्साहयोगेन** दानादिपरितोषिता उत्साहेन युज्यन्ते संपन्नकृष्यादिफलाश् च । **क्रिययैव च कर्मणाम्** । कर्माणि[^७५६] निवेशादीनि, तदारम्भेन शक्तिमान् रिपुर् अवगम्यते । तानि ह्य् अर्थसंपत्कराणि, ततः सामर्थ्योत्पत्तेः ॥ ९.२९८ ॥


[^७५६]:
     M G add: vā


[^७५५]:
     M G: mama kartuṃ śaktiḥ; J: śaktam; I follow DK (4: 711)

> **पीडनानि च सर्वाणि व्यसनानि तथैव च ।**  
> **आरभेत ततः कार्यं संचिन्त्य गुरुलाघवम् ॥ ९.२९९ ॥**

**पीडनानि** नरकदुर्भिक्षपातादीनि, तथा अवर्षातिवर्षपर्ययमूषिकशलभाशनिप्रभृतयः[^७५७] । **व्यसनानि** कामक्रोधसमुत्थानि स्वपुत्रसंप्राप्तदैवविघटनयोपन्यासेन वा । तथापि न नित्यम् उत्साहेन भवितव्यम् । अथ वा न संतोषिणा भवितव्यम् । अथ तावत् षाड्गुण्यचिन्ता, अन्वाहिकौ चायव्ययौ, कयाचिन् मात्रया गतौ च राष्ट्रवृत्तं प्रकृतिसमीहितं[^७५८] चरमुखाद् अवधृतम्। नृत्यगीतादिसुखानुभवव्यापारान्तरेण वा पुनः कर्माणि वेदितव्यानि[^७५९] ॥ ९.२९९ ॥


[^७५९]:
     M G omit: nṛtyagītādisukhānubhavavyāpārāntareṇa vā punaḥ karmāṇi veditavyāni; DK after -opanyāsena vā has a very different reading: svaparātmanoḥ saṃcintya, tathā gurubhāvaḥ (? gurulaghubhāvaṃ) tayoḥ kasyaitad guru kasyālpam iti, tataḥ ārabheta kāryaṃ saṃdhivigrahādi. **cleary the reading of this passage is very uncertain.


[^७५८]:
     M G: prakṛtisamahīnaṃ


[^७५७]:
     M G J: avarṣādivarṣaparjanya-

> **आरभेतैव कर्माणि श्रान्तः स्रान्तः पुनः पुनः।**  
> **कर्माण्य् आरभमाणं हि पुरुषं श्रीर् निषेवते ॥ ९.३०० ॥**

कर्मसूद्युक्तः पुरुषः श्रिया युज्यते इति सिद्धानुवादः । यद्य् अपि कुतश्चित् कर्मणो ऽनुष्ठितात् कथंचित् फलं न संप्राप्तम्, तथापि न[^७६०] निरुत्साहेन भवितव्यम् । अथ वा न संतोषिणा भवितव्यम् । अथ तावत् षाड्गुण्यचिन्ता कृता, अन्वाहिकौ चायव्ययौ कयाचिन् मात्रयावगतौ, राष्ट्रवृत्तं च प्रकृतिसमीहितं चरमुखाद् अवधृतम्, नृत्यगीतादिसुखानुभवव्यापारान्तरेण[^७६१] वा पुनः कर्माणि वेदितव्यानि[^७६२] । पुरुषग्रहणम् — तिष्ठतु तावद् राजा, अन्यो ऽपि जानपद उद्योगश्रियोपचीयन्ते । एतम् उक्तम् "आ मृत्योः श्रियम् अन्विच्छेत्" (म्ध् ४.१३७) इति ॥ ९.३०० ॥


[^७६२]:
     J omit: karmasūdyuktaḥ puruṣaḥ . . . karmāṇi veditavyāni


[^७६१]:
     M G: saṃtoṣeṇānvitavyamādyātavat ṣāḍguṇyacintākṛtā | ānvāhikāyavyajau kathācin mātrayopagato rājyavṛttaṃ prakṛtisamīhitaṃ caramukhād avāptaṃ gītādisukhānubhavavyāpārāntareṇa


[^७६०]:
     M G omit: na

> **कृतं त्रेतायुगं चैव द्वापरं कलिर् एव च ।**  
> **राज्ञो वृत्तानि सर्वाणि राजा हि युगम् उच्यते ॥ ९.३०१ ॥**

इतश् च कर्मारम्भपरेण भवितव्यम् । अनारम्भी कलिः स्यात् । स च महान् दोषः । न चैवं मन्तव्यं राज्ञा "कलिर् नाम कालविशेष इतिहासप्रसिद्धः, कथम् अहं स्याम्" इति । यतो **राज्ञो वृत्तानि सर्वाण्य्** एतानि युगानि[^७६३] । तद् उत्तरेण निर्दिश्यते ॥ ९.३०१ ॥


[^७६३]:
     J: sarvāṇi yugādi

> **कलिः प्रसुप्तो भवति स जाग्रद् द्वापरं युगम् ।**  
> **कर्मस्व् अभ्युद्यतस् त्रेता विचरंस् तु कृतं युगम् ॥ ९.३०२ ॥**

अनुत्थानशीलः **प्रसुप्तः कलिर् भवति** । जानानश् चोत्कर्षाभ्युपायान् अनुतिष्ठन् **स जाग्रद् द्वापरं** भवति । व्यवसितकर्मप्रयोगस् **त्रेता**युगं भवति । विश्वस्य सर्वरूपाणि यथाशास्त्रं कर्मफलसंपदा **कृतयुगं** भवति ॥ ९.३०२ ॥

> **इन्द्रस्यार्कस्य वायोश् च यमस्य वरुणस्य च ।**  
> **चन्द्रस्याग्नेः पृथिव्याश् च तेजोवृत्तं नृपश् चरेत् ॥ ९.३०३ ॥**

**तेजः** शुक्रं कार्यं सामर्थ्यम् इत्य् अर्थः ॥ ९.३०३ ॥

> **वार्षिकांश् चतुरो मासान् यथेन्द्रो ऽभिप्रवर्षति ।**  
> **तथाभिवर्षेत् स्वं राष्ट्रं कामैर् इन्द्रव्रतं चरन् ॥ ९.३०४ ॥**

नात्र प्रकरणे मासनियमो ऽभिप्रेतः । केवलं चतुर्षु मासेषु संततवर्षी पर्जन्यो भवति । अतः संततं सर्वकालं **स्वं राष्ट्रं**[^७६४]** कामैः** पूरयेद् इत्य् उक्तं भवति । तथा कर्तव्यं यथा स्वराष्ट्रिया अनुरक्ता भवन्ति ॥ ९.३०४ ॥


[^७६४]:
     M G: svarāṣṭraṃ

> **अष्टौ मासान् यथादित्यस् तोयं हरति रश्मिभिः ।**  
> **तथा हरेत् करं राष्ट्रान् नित्यम् अर्कव्रतं हि तत् ॥ ९.३०५ ॥**

तोयं[^७६५] स्तोकम् अपि रसम् ईषत्तापेनादत्ते यथादित्यस् तथा करम् आदद्याद् इत्य् एष उपमार्थः ॥ ९.३०५ ॥


[^७६५]:
     M G: stokaṃ

> **प्रविश्य सर्वभूतानि यथा चरति मारुतः ।**  
> **तथा चारैः प्रवेष्टव्यं व्रतम् एतद् धि मारुतम् ॥ ९.३०६ ॥**  
> **यथा यमः प्रियद्वेष्यौ प्राप्ते काले नियच्छति ।**  
> **तथा राज्ञा नियन्तव्याः प्रजास् तद् धि यमव्रतम् ॥ ९.३०७ ॥**

अपराधे[^७६६] **प्रियद्वेष्ययोर्** निग्रहसमत्वेन वर्तितव्यम् ॥ ९.३०७ ॥


[^७६६]:
     M G: aparādhena

> **वरुणेन यथा पाशैर् बद्ध एवाभिदृश्यते ।**  
> **तथा पापान् निगृह्णीयाद् व्रतम् एतद् धि वारुणम् ॥ ९.३०८ ॥**

अविशेषिता[^७६७] एव अकार्यकारिणो[^७६८] निग्रहीतव्या, यथा न पलायन्ते ॥ ९.३०८ ॥


[^७६८]:
     M G: kāryakāriṇo


[^७६७]:
     M G DK (4:815): avaśaṅkitā

> **परिपूर्णं यथा चन्द्रं दृष्ट्वा हृष्यन्ति मानवाः ।**  
> **तथा प्रकृतयो यस्मिन् स चान्द्रव्रतिको नृपः ॥ ९.३०९ ॥**

अक्रोधनेन प्रसाधनालंकारवता प्रहृष्टवदनेन प्रजादर्शनकाले भवितव्यम् ।[^७६९] निर्वातपरितापा[^७७०] भवन्तीत्य् अर्थः ॥ ९.३०९ ॥


[^७७०]:
     M G: nirvātā āpannaparitāpā


[^७६९]:
     DK (4: 816) suggests adding: yathā

> **प्रतापयुक्तस् तेजस्वी नित्यं स्यात् पापकर्मसु ।**  
> **दुष्टसामन्तहिंस्रश् च तद् आग्नेयं व्रतं स्मृतम् ॥ ९.३१० ॥**

भृशम् उद्वेजनीयो **दुष्ट** इत्य् **आग्नेयव्रतम्** । **सामन्ता** अमात्या एव बहुसाधनयुक्ताः ॥ ९.३१० ॥

> **यथा सर्वाणि भूतानि धरा धारयते समम् ।**  
> **तथा सर्वाणि भूतानि बिभ्रतः पार्थिवं व्रतम् ॥ ९.३११ ॥**

**धरा** पृथ्वी । तद्वद् दीनानाथाश् च वंशाश्[^७७१] च भरणीयाः ॥ ९.३११ ॥


[^७७१]:
     DK (4: 816) suggests: vaṃśyāś

> **एतैर् उपायैर् अन्यैश् च युक्तो नित्यम् अतन्द्रितः ।**  
> **स्तेनान् राजा निगृह्णीयात् स्वराष्ट्रे पर एव च ॥ ९.३१२ ॥**

उपसंहारश्लोकः । **एतैर्** देवव्रतैः । **अन्यैर्** लोकतो ऽवगम्यैः ॥ ९.३१२ ॥

> **पराम् अप्य् आपदं प्राप्तो ब्राह्मणान् न प्रकोपयेत् ।**  
> **ते ह्य् एनं कुपिता हन्युः सद्यः सबलवाहनम् ॥ ९.३१३ ॥**

यः क्षीणकोशो बलीयसा च राज्ञा दण्ड्यते, तथापि न ब्राह्मणधनम् अप्य् आपदि ग्रहीतव्यम् । न चावज्ञानादिना **प्रकोपनीयाः** ॥ ९.३१३ ॥

> **यैः कृतः सर्वभक्ष्यो ऽअग्निर् अपेयश् च महोदधिः ।**  
> **क्षयी चाप्यायितः सोमः को न नश्येत् प्रकोप्य तान् ॥ ९.३१४ ॥**

प्रागुक्तार्थसिद्धये ब्राह्मणमाहात्म्यम्[^७७२] इतिहासं लोकप्रसिद्धम् अनुवदति । एष्व् अर्थेष्व् आख्यानानि महाभारताद् अवगमयितव्यानि ॥ ९.३१४ ॥


[^७७२]:
     DK (4: 696): -māhātmye; DK (5: 1200): -māhātmyam

> **लोकान् अन्यान् सृजेयुर् ये लोकपालांश् च कोपिताः ।**  
> **देवान् कुर्युर् अदेवांश् च कः क्षिण्वंस् तान्त् समृध्नुयात् ॥ ९.३१५ ॥**

क्षिणोति छादयति । तदविशेषात् स्मृतीनां **क्षिण्वन्** हि संक्षेपो ऽप्य् उत्तमानाम् एवेति युधिष्ठिरेण गाण्डीवे विक्षिप्ते व्यासमुनिना दर्शितम् ॥ ९.३१५ ॥

> **यान् उपाश्रित्य तिष्ठन्ति लोका देवाश् च सर्वदा ।**  
> **ब्रह्म चैव धनं येषां को हिंस्यात् ताञ् जिजीविषुः ॥ ९.३१६ ॥**

**लोकास्** त्रयः पृथिव्यादयः । **देवा** आहुतिद्वारेण ब्राह्मणोपाश्रिताः । अध्यापनाधिक्येन कर्मबहुत्वेन ब्राह्मणो देवानाम् आश्रयः, न तथा क्षत्रियवैश्यौ ॥ ९.३१६ ॥

> **अविद्वांश् चैव विद्वांश् च ब्राह्मणो दैवतं महत् ।**  
> **प्रणीतश् चाप्रणीतश् च यथाग्निर् दैवतं महत् ॥ ९.३१७ ॥**

जातिमात्राश्रयाणाम् अनवज्ञानंम्, न विद्वत्ताम् अपेक्षेत दानादिक्रियास्व्[^७७३] इव । यथा "चैतन् न पादतः कुर्यात्" (म्ध् ४.५४) इत्य् अग्नौ ॥ ९.३१७ ॥


[^७७३]:
     M G: nādikriyāsv

> **श्मशानेष्व् अपि तेजस्वी पावको नैव दुष्यति ।**  
> **हूयमानश् च यज्ञेषु भूय एवाभिवर्धते ॥ ९.३१८ ॥**

गतार्थो ऽयम् । दुराचारो ऽप्य् अनवज्ञेय[^७७४] इत्य् अर्थः ॥ ९.३१८ ॥


[^७७४]:
     M G: avijñeya; J: anavijñeya

> **एवं यद्य् अप्य् अनिष्टेषु वर्तन्ते सर्वकर्मसु ।**  
> **सर्वथा ब्राह्मणाः पूज्याः परमं दैवतं हि तत् ॥ ९.३१९ ॥**

**अनिष्टेषु** प्रतिषिद्धेषु वर्तमाना मृदूपक्रमैर् यथाशास्त्रं दण्ड्याः, न सहसाक्रम्य वर्णान्तरवत् ॥ ९.३१९ ॥

> **क्षत्रस्यातिप्रवृद्धस्य ब्राह्मणान् प्रति सर्वशः ।**  
> **ब्रह्मैव संनियन्तृ स्यात् क्षत्रं हि ब्रह्मसंभवम् ॥ ९.३२० ॥**

**क्षत्रियस्य** **ब्राह्मणान् प्रति** बाधितुं प्रवृत्तस्य ब्राह्मणा एव **संनियन्तारः** । श्रीमदावलिप्ता व्यवस्थाभङ्गेन[^७७५] वर्तमानाः क्षत्रिया जपहोमादिशापादिना ब्राह्मणैर् मार्गे व्यवस्थाप्यन्ते । अत्र हेतुः- **क्षत्रं** **ब्रह्मसंभवम्** । ब्राह्मणजातेः सकाशात् क्षत्रियाणां संभवः । अत्रार्थवाद एवायम् ॥ ९.३२० ॥


[^७७५]:
     M G: -liptāvasthābhaṅgena

_<u>ननु</u> यो यस्योत्पत्तिहेतुर् नासौ तस्य नाशकः । <u>नैवम्</u> ।_

> **अद्भ्यो ऽग्निर् ब्रह्मतः क्षत्रम् अश्मनो लोहम् उत्थितम् ।**  
> **तेषां सर्वत्रगं तेजः स्वासु योनिषु शाम्यति ॥ ९.३२१ ॥**

**अद्भ्य**[^७७६] ओषधिवनस्पतिभ्य एव जायत इत्य् एवम् **अग्निर्** अद्भ्य एव उत्पन्नः । तस्य **सर्वगं** **तेजः** सर्वदाह्यं दहति, तेजसाभिभवति । अपः प्राप्य तद् अस्य तेजः **शाम्यति** । **अश्मनो लोहं** खड्गादि । तेन सर्वं विदार्यते, अश्मसंपातात् स्फुटति । एवं क्षत्रियाः सर्वत्र जिगीषवो विजयन्ते, ब्राह्मणेषु चेद् औद्धत्येन वर्तन्ते तदा विनश्यन्ति ॥ ९.३२१ ॥


[^७७६]:
     DK (4: 699) adds within parentheses: utpannebhyaḥ

> **नाब्रह्म क्षत्रम् ऋध्नोति नाक्षत्रं ब्रह्म वर्धते ।**  
> **ब्रह्म क्षत्रं च संपृक्तम् इह चामुत्र वर्धते ॥ ९.३२२ ॥**

यत् क्षत्रं यद् ब्राह्मणरहितं[^७७७] राज्यम्, मन्त्रिपुरोहितादयो यत्र न ब्राह्मणाः, तत्र कुतः समृद्धिः । एवं ब्राह्मणा अपि राजोपाश्रिताः[^७७८] कुतः संपत्तिं लभन्ते । उभौ युक्तौ जगज् जयतः । **ब्रह्मक्षत्र**शब्दौ ब्राह्मणक्षत्रियजातिवचनौ ॥ ९.३२२ ॥


[^७७८]:
     DK: rājāpāśritāḥ


[^७७७]:
     M G: yat kṣatriyabrāhmaṇarahitaṃ

> **दत्वा धनं तु विप्रेभ्यः सर्वदण्डसमुत्थितम् ।**  
> **पुत्रे राज्यं समासाद्य**[^७७९]** कुर्वीत प्रायणं रणे ॥ ९.३२३ ॥**


[^७७९]:
     M G DK (4: 701): samāsṛjya

यदा तु जरसाभिभूयेत[^७८०] कृतकृत्यः स्यात् तदा वसुनि धने सति **सर्वदण्डसमुद्भूतं** ब्राह्मणेभ्यो दद्यात् । महापातकिधनस्य वरुणाय प्रतिपादनम् उक्तम् । न राज्ञा तद् ग्रहीतव्यम्[^७८१] । अन्यत् तु दण्डधनं राज्ञः[^७८२] । दृष्टादृष्टकार्यार्थवादाद् बहुधनम् अस्ति प्रयाणकालश् च, तदा सर्वस्यायं विनियोगः ।


[^७८२]:
     M G J: rājñā


[^७८१]:
     M G: gṛhītavyam


[^७८०]:
     M G: rajasābhi-

- <u>अन्ये</u> तु दण्डग्रहणं करशुल्कादीनाम् अपि प्रदर्शनार्थं व्याचक्षते । तथा सति सर्वस्वं दद्याद् इत्य् उक्तं भवति । वाहनायुधभूमिपुरुषवर्जं सर्वं दातव्यम् । 

- <u>एवं</u> तु व्याख्याने **पुत्रे राज्यं समासाद्य** इति न घटते । न हि तस्याकोशस्य[^७८३] राजकरणसंभवः ।


[^७८३]:
     M G: tasya kośasya

- **कुर्वीत प्रायणं रणे** । आत्मत्यागे संग्रामं कुर्यात् । यदि कथंचिद् अन्त्यावस्थायां रणं नोपलभेत तदाग्न्युदकादिना शरीरं जह्यात् । फलातिशयसंपत्तिस् तु रणे । समासञ्जनम्[^७८४] आरोपणम् ॥ ९.३२३ ॥


[^७८४]:
     M G J: samāsaṃ janam

> **एवं चरन् सदा युक्तो राजधर्मेषु पार्थिवः ।**  
> **हितेषु चैव लोकेभ्यः**[^७८५]** सर्वान् भृत्यान् नियोजयेत् ॥ ९.३२४ ॥**


[^७८५]:
     M G DK (4:712): lokasya

**एवं चरन्** विहरन् **राजधर्मेषु** यथाशास्त्रोपदिष्टेषु **सदा युक्तस्**[^७८६] तत्परः लोकेभ्यः[^७८७] **लोकेभ्यः** स्वराष्ट्रीयेभ्यो हितेषु **सर्वान् भृत्यान् नियोजयेत्** ॥ ९.३२४ ॥


[^७८७]:
     M G add: tatparaḥ


[^७८६]:
     M G: tadā yuktas

> **एषो ऽखिलः कर्मविधिर् उक्तो राज्ञः सनातनः ।**  
> **इमं कर्मविधिं विद्यात् क्रमशो वैश्यशूद्रयोः ॥ ९.३२५ ॥**

आद्येनानेन[^७८८] कण्टकशुद्धिपर्यन्तो राजधर्म उपसंह्रियते । द्वितीयेन "वैश्यशूद्रोपचारं च"[^७८९] (म्ध् १.११६) इत्य् उक्तम् अनुस्मारयन्ति ॥ ९.३२५ ॥


[^७८९]:
     M G: vaiśyaśūdrayor upacāre


[^७८८]:
     DK: anena; M G add: śūdreṇa

> **वैश्यस् तु कृतसंस्कारः कृत्वा दारपरिग्रहम् ।**  
> **वार्तायां नित्ययुक्तः स्यात् पशूनां चैव रक्षणे ॥ ९.३२६ ॥**

**कृतसंस्कार** उपनीतः कृतविवाहश् च । **वार्तायां** वक्ष्यमाणकालसमुदायो[^७९०] वार्ता । तत्र **नियुक्तः स्यात्** । यथा बार्हस्पत्ये वार्ता समुपदिष्टा ॥ ९.३२६ ॥


[^७९०]:
     DK (5: 1203) suggests: -kāryasamudāyo

> **प्रजापतिर् हि वैश्याय सृष्ट्वा परिददे पशून् ।**  
> **ब्राह्मणाय च राज्ञे च सर्वाः परिददे प्रजाः ॥ ९.३२७ ॥**

पशुरक्षणं वैश्यस्य न केवलं जीविकायै,[^७९१] यावद् धर्मायापीति[^७९२] दर्शयत्य् अर्थवादेन । कथं पुनर् दृष्टे सत्य् अदृष्टम् उक्तम् । प्रजापालनवन् "नियमात् परिपालनीयं त्वया" इति नियोगपरिदानम्[^७९३] । क्षत्रियस्य प्रजापालने ऽधिकारो निरूपितः । ब्राह्मणस्य प्रायश्चित्तोपदेशादिना जपहोमादिना च "आदित्याज् जायते वृष्टिः" (म्ध् ३.७६) इति सर्वाधिकारः । दृष्टान्तार्थं चैतत् । तथैव धर्म एव वैश्यस्य पशुरक्षणादिः ॥ ९.३२७ ॥


[^७९३]:
     DK (5: 1203) suggests: niyogaḥ paridānam


[^७९२]:
     M G: dharmāya prītiṃ


[^७९१]:
     M G: jīvikā yair

> **न च वैश्यस्य कामः स्यान् न रक्ष्येयं पशून् इति ।**  
> **वैश्ये चेच्छति नान्येन रक्षितव्याः कथंचन ॥ ९.३२८ ॥**

<u>ननु</u> को ऽजीवितार्थं[^७९४] **कामः** । यद् उक्तं यद्य् अप्य्[^७९५] अदृष्टं तद् अपि[^७९६] दृष्टाश्रितम् एव, भोजने प्राङ्मुखतायाम् इव[^७९७] । तत्र कथम्[^७९८] इदम् उच्यते- **न च वैश्यस्य कामं स्याद्** इति । न ह्य् अबुभुक्षमाणः प्रत्यवैति । 


[^७९८]:
     M G J: kathaṃcid


[^७९७]:
     M G J: prāṅmukhatāyām eva


[^७९६]:
     M G J: tadā


[^७९५]:
     DK suggests deleting yady api


[^७९४]:
     M G J: ko jīvitārthaṃ (without avagraha); see DK 5: 1203.

- <u>सत्यम्</u> एवम्, कृष्याद्युत्कृष्टं[^७९९] पाशुपाल्यम् इति ज्ञाप्यितुम् । कश्चिन् मन्यते सर्वाण्य् एतानि नियमार्थानि तुल्यफलानीति । तत्र तुल्यफलत्वे च पक्षे ऽकामो ऽपि स्यात् कर्मान्तरं कामयमानस्य । यदा त्व् अन्येभ्यो गुणवत्तरस्[^८००] तदा तु तेनाजीवेत्, न कर्मान्तरे प्रवृत्तिः[^८०१] । अत एव तदालंबनो जीवेत् ॥ ९.३२८ ॥


[^८०१]:
     M G: prakṛtiḥ


[^८००]:
     M G add: yadā


[^७९९]:
     M G J: kṛṣṭāvikṛṣṭaṃ

> **मणिमुक्ताप्रवालानां लोहानां तान्तवस्य च ।**  
> **गन्धानां च रसानां च विद्याद् अर्घबलाबलम् ॥ ९.३२९ ॥**

**लोह**शब्देन ताम्रायस्कांस्यान्य् आह । **अर्घबलाबलम्** अर्घस्य[^८०२] न्यूनताधिक्ये देशकालापेक्षे- "कस्मिन् देश इदं महार्घम्, कस्मिन् वापचितार्घम्" । एवं काले[^८०३] ऽपि ॥ ९.३२९ ॥


[^८०३]:
     DK (5: 1204): kālo


[^८०२]:
     M G J: nyūnatārghasya

> **बीजानाम् उप्तिविच् च स्यात् क्षेत्रदोषगुणस्य च ।**  
> **मानयोगं च जानीयात् तुलायोगांश् च सर्वशः ॥ ९.३३० ॥**

"इदं बीजं विस्तृतम् उप्यते,[^८०४] इदं संहतम् उप्यते"[^८०५] इत्य् एनाम् **उप्तिं** विद्यात्[^८०६] । "इदं बीजम् अस्मिन् क्षेत्रे प्ररोहति, इदं न, इदं च बलवत् फलति" एवमादयो **गुणदोषाः** । द्रोणशूर्पाढकदयो **मान**विशेषाः, तेषां **योगा** ये हस्तेन मीयन्ते ॥ ९.३३० ॥


[^८०६]:
     M G J: viṃdyāt


[^८०५]:
     M G: ucyata


[^८०४]:
     M G: ucyata

> **सारासारं च भाण्डानां देशानां च गुणागुणान् ।**  
> **लाभालाभं च पण्यानां पशूनां परिवर्धनम् ॥ ९.३३१ ॥**

**भाण्ड**शब्देन विक्रेयवस्त्राजिनान्य्[^८०७] उच्यन्ते । तत्र **सारासारता** यत् कालान्तरे स्थितं च न नश्यति तत् सारम्, तदितरद् असारम् । अस्मिन् देशे व्रीहयो भूयांसः, अस्मिन् देशे[^८०८] यवाः, अस्मिन्न् ईदृश आचारः, ईदृशो जानपदानां स्वभाव एवमादयो **देशे गुणागुणाः** । अनेन च यवसेनेदृशेन च लवणेनास्मिन् काले प्रयुक्तेन **पशवो वर्धन्त** इति ॥ ९.३३१ ॥


[^८०८]:
     M G J: kāle


[^८०७]:
     M G: vikreyaṃ

> **भृत्यानां च भृतिं विद्याद् भाषाश् च विविधा नृणाम् ।**  
> **द्रव्याणां स्थानयोगांश् च क्रयविक्रयम् एव च ॥ ९.३३२ ॥**

**भृत्या** दासाः प्रेष्यादयः, गोपालाजपालमहामात्राद्याः । तेषां च कियती **भृतिर्** इति **विद्यात्** । मालवकमगधद्रविडादिदेश**भाषाः** एतद्देशा अस्मिन्न् अर्थ ईदृशम् उच्चारयन्ति । इदं द्रव्यम् एवं स्थाप्यते, एवं संवर्तते, एवम् आव्रियते, अनेन योज्यते, इयता विक्रीयते ॥ ९.३३२ ।

> **धर्मेण च द्रव्यवृद्धाव् आतिष्ठेद् यत्नम् उत्तमम् ।**  
> **दद्याच् च सर्वभूतानाम् अन्नम् एव प्रयत्नतः ॥ ९.३३३ ॥**

बहु अन्नं दातव्यम् इत्य् अर्थः । अन्यथा राज्ञा दण्ड्यः । एवमर्थम् अत्रोच्यते । महाधनस्य चैतत् ॥ ९.३३३ ॥

> **विप्राणां वेदविदुषां गृहस्थानां यशस्विनाम् ।**  
> **शुश्रूषैव तु शूद्रस्य धर्मो नैश्रेयसः परम् ॥ ९.३३४ ॥**

**यशस्विनाम्** इति साध्वाचारो लक्ष्यते । **शुश्रूषा** परिचर्यैव । तस्य **धर्मः परं श्रेय** आवहति ॥ ९.३३४ ॥

> **शुचिर् उत्कृष्टशुश्रूषुर् मृदुवाग् अनहंकृतः ।**  
> **ब्राह्मणाद्याश्रयो नित्यम् उत्कृष्टां जातिम् अश्नुते ॥ ९.३३५ ॥**

**शुचि** मृद्वारिशुद्ध्येन्द्रियसंयमनेन च । **उत्कृष्टान्त्** त्रैवर्णिकान् **शुश्रूषुर्** **मृदुवाक्**, न तर्कादिशास्त्रगन्धितया परुषभाषी । **उत्कृष्टाम्** ब्राह्मणादिजातिम् आप्नोतीत्य् अर्थः । स्पष्टम् उक्तं प्रयोजनम् । पुनर् **ब्राह्मणापाश्रय**ग्रहणात्, अन्यान् अप्य् आश्रितस्यान्यशुश्रूषकस्यैतद् अविरोधेन धर्म एव ॥ ९.३३५ ॥

> **एषो ऽनापदि वर्णानाम् उक्तः कर्मविधिः शुभः ।**  
> **आपद्य् अपि हि यस् तेषां क्रमशस् तन् निबोधत ॥ ९.३३६ ॥**

स्पष्टम् उक्तं प्रयोजं च ॥ ९.३३६ ॥

**इति मानवे धर्मशास्त्रे भृगुप्रोक्तायां संहितायां **

**नवमो ऽध्यायः ॥**

**इति भट्टवीरस्वामिसूनोर् भट्टमेधातिथिकृतौ**

**मनुभाष्ये नवमो ऽध्यायः ॥**

